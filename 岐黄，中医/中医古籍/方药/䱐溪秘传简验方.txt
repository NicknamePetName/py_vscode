
䱐溪单方选、外治方选合印叙  ***************************
古今单方、外治方何啻数万，仆数十年来上自《千金》《圣惠》，下及后医著录，与夫耳得诸友朋者，随时选择，去其不甚效验者，去其药物冷僻不易觅者，去其药物贵重一时难至者，去其药品峻厉虽效而有后患者，去其药性太偏不知医人误用有害者，分类编辑。大而调理、求嗣、补养、延年，小而虫螫、火烫、物刺、食哽，急而暴中、短见、遇祟、中毒，缓而久痢、阴疟、虚劳、痼症，亦几无病不备，有药皆灵矣。同人见之，以为穷乡、僻壤、旅行、客居得此一编，胜于误延庸医，怂恿付梓。惟需款不赀，独力难支，爰商诸庄君心如、刘君建堂，发售预约券，集资付诸石印，佥得同意，书成叙其缘起如此。
岁次戊午季春吴郡晋笙陆锦燧序


卷上  ——————————————————————————————————————————————————————————————————————————————————————————

调补门  ***************************
●治五脏虚损，益气力，坚筋骨。黑芝麻九蒸九晒，收贮。每服二合，汤浸，布裹挼去皮，再用滤汁和粳米煮粥食。
●补中强志，聪耳明目。莲实半两（去皮心）。研末，煮熟，以粳米三合作粥食。
●补益精气，聪利耳目，能驻年。粳米一合，鸡头实末二合。煮粥空心服。
●补脾养胃。茯苓、山药、炒芡实、莲肉（去心）各四两，糯米、黄米各半升。俱炒，蒸熟，再入白糖二两，印作饼子，晒乾。每日空心吃几个。
●补养脾胃。白茯苓四两，山药四两，炒芡实四两，莲肉四两（去心），陈仓米半升，糯米半升，白糖二斤。先将药、米粉蒸熟，再入白糖，印作饼子，晒乾。
●赢老胃弱。牛脊骨一具。捶碎，熬取浓汁，煮粥常食。
●小儿常用健脾消食。锅焦（炒黄）三斤，神麴四两（炒），砂仁二两（炒），山楂四两，蒸莲肉（去心）四两，鸡脑皮一两。为细末，加白糖、米粉、和匀，焙作饼食。
●补精血，益肾气。枸杞子。煮粥服。
●补肾气，益腰脚。栗子。磨粉，作粥食。
●肾虚。羊肾。煨粥食。
●润心肺，调大肠。松子仁作粥食。大便艰结者宜之。
●肝虚目不明。常以鸡肝、羊肝配粥食。
●元阳不足。鹿角胶。入粥食。

关窍门  ***************************
●九窍出血。刺蓟一握。绞汁，以酒半盏调和，炖。如无青汁，捣乾者为末，冷水调三钱服。
又方：发灰二钱。水调，日三服。
又方：莲房。烧灰。水调服。
又方：锅底墨。水调服。
又方：头发、败粽、陈莲蓬等分。并烧灰。每服三钱，木香汤下。

筋骨门  ***************************
●筋骨不坚。五加皮。或煮，或酿酒，久服。
●筋骨不强。杜仲。或煮，或丸服。
又方：木瓜。或煮，或丸服。木瓜入肝益筋，凡筋病皆治。
●筋骨挛急。淫羊藿。煮饮。亦可酿酒。
●筋骨疼痛。鹿角。烧存性，为末。酒服。
●筋骨疼痛，不拘风湿、杨梅疮及女人月家病。用于马齿苋一斤（湿者则用二斤），五加皮半斤，苍术四两。春碎，煎汤洗。另用葱、姜擂烂，冲热汤服，取汗。
又方：如夹板状不可忍者，用骡子修下蹄爪甲，烧灰存性，研末。或黄酒，或汤调服，效。
●头项手足筋骨疼痛，俗名鬼箭打。炒山甲一钱，自薇二钱，泽兰三钱。好酒煎服。

筋门  ***************************
●筋力弱。何首乌。或丸，或散，或浸酒，久服。
●热风筋脉挛急。薏苡仁。煮粥常服。
●风病筋挛。羚牛角。镑取屑。煎服。
●湿痹筋挛。服大豆黄卷。
●脚转筋疼痛挛急。松节二两（锉如米），乳香一钱。银石器内慢火炒焦，候出火毒，研细。热木瓜酒调下一二钱。凡筋病皆治。
●转筋入腹。釜底墨末。酒服一钱。
又方：屠家几垢。温酒调服，取吐。

骨门  ***************************
●历节风，骨痛。松叶。捣汁，和酒服。
●小儿骨蒸，减食，因睡湿床伤也。秦艽、炙甘草等分。煎服。

身形门  ***************************
●头项手足筋骨疼痛，半身不遂，俗名鬼箭打。山甲（炒，研）、白薇、泽兰。酒煎服。
●遍身痒入骨髓，此痰气也。食盐九钱。泡汤三碗，每进一碗，连探吐三次。
●满身麻木。楝树子。炒末。每服三钱，黄酒调下。
●浑身生燎泡如甘棠梨，每个破出，水内有石一片，如指甲大，泡复生，抽尽肌肉不可冶。荆三稜、莪术各一两。为末。酒调分次服。
●浑身蝨出，血肉俱坏，每宿渐多，疼痛难状，舌尖出血不止，身齿俱黑，唇动鼻开。饮盐酢汤数十碗即安。

皮肤门  ***************************
●遍身皮肤风痒。凌霄花末。酒服一钱。
又方：蝉蜕、薄荷等分。为末。酒服一钱。
●妇人风搔瘾疹，身痒不止。苍耳花、叶、子等分。为末。豆淋酒调下二钱。
●皮内浑浑如波浪声，痒不可忍，抓之出血，不能解，谓之气奔。人参、苦杖、青盐各一两，细辛二钱。水二碗，煎十数沸，分次服尽。
●血汗从肤腠出，五七日不止。人中白。刮新瓦上用火逼干，研极细。每服二钱，入麝香少许，温酒调下。
●毛窍节次血出，不出皮即臌胀如鼓，须臾眼鼻口目俱胀，此名脉溢。饮生姜汁合水各一二盏。
●皮中有虫如蟹走，作声如小儿啼，乃筋肉为火之化。雷丸、雄黄各一两。为末。掺猪肉上炙食。

肌肉门  ***************************
●肉出如锥，痛痒不能饮食，此名血拥，不速治，溃而脓出。以赤皮葱烧灰，淋洗。饮好香豉汤。
●灸后疮内肉飞如蝶。载痈疽门。

汗门  ***************************
●盗汗。莲子七粒，黑枣七个，浮麦一合，马料豆一合。用水一大碗煎服。
又方：桑叶。焙乾，研末。米饮调服。
又方：浮麦。煎汤调防风、牡蛎末二钱服。
●止盗汗。用黑大豆皮入药。
又方：桃袅。煎汤服。
又方：霜后荷杆服。
●止汗。黑豆三钱，浮麦一钱，乌梅一个。煎汤服。
●阴虚盗汗。浮小麦。文武火炒，为末。每服二钱半，米饮下，日三服，或煎代茶。
●气虚盗汗。牡蛎粉、杜仲等分。为末。酒服一匙。
●虚劳出汗。牡蛎粉、麻黄根、蜜黄耆等分。为末。每用五钱，煎服；或为丸服。
●小儿盗汗，身热。龙胆草、防风等分。为末。每米饮调下一钱。
●盗汗，遗精。鹿角霜二两，生龙骨（炒）、牡蛎（煅）各一两。各末，酒糊丸，梧子大。每盐汤下四十丸。
●一切盗汗不止。龙胆草。研末。每服一钱，猪胆汁三两，点入温酒少许调服。
●自汗不止。白术末。饮服一匙，日二服。
●阴痿，阴汗。阳起石（煅）。为末，每服一钱，盐酒下。

体肥门  ***************************
●过肥者。久服桑枝茶逐湿，令人瘦。
又方：久服红茶，去人脂令人瘦。
●人太肥欲得瘦削轻健。取冬瓜常食。
●肥盛者。赤小豆久服，令人黑瘦枯燥。

体瘦门  ***************************
●赢瘦人。作海松子粥常服，可令肥健。
又方：作鲋鱼羹，或蒸食，能肥健羸瘦。
●著床。黄雌鸡煮烂作羹服，能肥人。
●劳瘦人。取鳖肉作羹常食。
又方：取甲炙为末。酒服一钱。能肥健。
●瘦瘁。久服人乳汁，令肥白悦泽。
又方：以牛乳作粥，常食肥健人。
●瘦病。羊肉或煮，或烧，常食能肥健人。小儿蛔病羸瘦。频服猪油。

疟门  ***************************
●疟疾寒热。青蒿一握。水二升，捣汁服。
又方：青皮一两。烧存性，研末。发前温酒服一钱，临时再服。
●五疟不止。用夜明砂末。每冷茶服一钱，效。
●温疟。松萝。煎汤服。可以吐痰。
●热疟。知母。煎服。
●痎疟。白葵花。阴乾，捣为末。酒调服一钱。
●疟疾渴甚。童便和蜜。煎沸顿服。
●邪气疟疾。黑牛尾。烧灰。酒服一匙，日三服。
●久疟。鸡子黄和常山末。为丸。竹叶汤服。
●久疟不瘥。苍耳子，或根茎亦可。焙，研末，酒糊丸，梧子大。每酒服三十丸，日二服，生者捣汁服亦可。
●虚劳久疟。青蒿。捣汁，煎过如常，酿酒饮。
●截疟。生鳖甲（不见汤煮，酢炙黄）。为末，乌梅肉为丸。每服三钱，效。
●凡寒热疟疾。冬霜。以鸡羽扫之，瓶中密封阴处，久亦不坏。取钱半，热酒服。
●三日大疟。活大乌龟一个。连壳，左右肩上各钻一孔，近尾处亦钻一孔，明雄黄九钱（研细），每孔掺入三钱，以磁黄泥包固，勿泄气，炭火煅，研细，每服准一钱，空心陈酒送下，二三服止。
又方：陈香橼一个。去顶皮，加透明雄黄研细，掺入炭火中煅，研极细。每服七分，软腐皮分作六七包，乾嚥下，不可吃汤，任其呕去痰。
●疟四日两头。乌梅、槟榔、红花、常山各四钱。水煎，连服三剂，效。此方鬚发至三四十次者可服。
●不论单双疟，至不食饮食，食则胀满不下。大荸荠。将好烧酒自春浸至秋间，每日服两个。
●小儿初次疟疾，名胎疟。每日冰糖五钱。煎饮。更以蝉退二两作枕睡之。
●小儿疟疾。鸡内金（煅）。乳服。男用雌，女用雄。
●小儿未能穀食，久疟不疗。浓煎冰糖汤服，效。

眠卧门  ***************************
●夜不得睡。灯草一两。煎汤代茶饮，即睡，每日向晚不可吃茶。
又方：炒枣仁三钱，当归一钱，白茯神钱半，潞参一钱，远志肉一钱，炙鳖甲二钱。煎服。
●胆虚不眠，心多惊悸。用酸枣一两。炒香，捣为散。每服二钱，竹叶汤调下。
●虚劳不得眠。酸枣、榆皮各等分。为末，蜜丸，梧子大。每服十五丸，日再服。
●人耽睡卧。用马头骨。烧灰。水服一匙，日三夜一服。作枕亦良。令人不思睡。

痛痹门  ***************************
●痹多风寒湿气入于阴分，久则化热。黄柏。酒浸，焙末。每温酒下一二钱。
●风寒湿痹，四肢挛怠，脚肿不可践地。紫苏二两。杵碎，以水三升，研取汁，煮粳米二合，作粥，和葱、椒、姜、豉食之。
●风寒湿痹，五缓六急。黑雌鸡肉作羹食。
●风湿挛痹，一切风气。苍耳子三两。炒，末。以水一升半，煎取七合，去滓，呷之。
●风寒湿痹，通身麻木，或疼痛。生川乌末四钱，苡仁末二钱。入米粥内再熬，下姜汁一匙，蜜三匙，日三服。
●麻木，痹症，痛风，历节。虎骨、木通。煎汤频饮。
●风缓顽痹，诸节不随，腹内宿痛。原蚕砂。炒黄，袋盛，浸酒饮。
●历节凤。松叶三十斤。酒二石五斗，渍三七日，服一合，日服五六度。
●历节风痛。独活、羌活、松节等分。用酒煮过，每日空心饮一杯。
●历节诸风，骨节疼痛，昼夜不止。没药末五钱，虎胫骨（酥炙，为末）三两。每服二钱，温酒调下。

瘫痿门  ***************************
●痿。黄柏、苍术。煎服。
●痿，俗名软瘫。羊肾一枚。煮熟，和米粉六两，炼成乳粉，空腹食，以愈为度。
又方：杜仲一两。切碎，酒、水各半煎服。三日能行，又三日愈矣。
●痿证，虚而挟湿者。萆薢十二两，杜仲四两。捣末。每旦酒下三钱。忌牛肉。
●瘫缓。大豆（炒黑）。投酒中饮之。
●痿躄脚弱。五加皮。酿酒服，或水煎代茶饮。
●脚膝冷弱。石斛。煎服，或丸服。
●脚膝痿弱，不可屈伸。牛膝。煎服，丸服，或浸酒服。

厥门  ***************************
●尸厥不醒，脉动如故。灶墨。弹丸，浆水和饮。
●尸厥卒死，不知人者。烧尸场土二三钱。擂细。汤泡灌之即活。灶心土亦可。
尸厥之病，卒死脉犹动，听其耳目中如微语声，股间暖者是也。
●餍死之病，卧忽不寐，勿以火照，但痛啮其踵及足拇指甲际，唾其面，即苏。仍以菖蒲末吹鼻中；桂末纳舌下，而以菖蒲根汁灌之。
●痰厥气绝，心头尚温者。千年石灰一合。水一盏，煎滚，去清水，再用一盏煎极滚，澄清灌之，少顷痰下自省。
●热厥气痛。元明粉三钱。童尿调下。
●阴证伤寒，极冷厥逆，烦躁，腹痛，无脉，危甚者。舶上硫黄。为末。艾汤服三钱，就得睡，汗出。
●饱食填塞胸中者，名食厥。矾汤引吐。
●肾厥头痛。大附子一个（炮熟，去皮），生姜五钱。水一升半，煎分三服。
●斑痘服凉药过多，手足厥冷，脉微。炮干豆二钱半，炙甘草钱半。水煎服。

暴死门  ***************************
●卒死无脉，无他形候。牛马屎。绞取汁，饮。无新者，水和乾者亦可。
●小儿卒死，吐利，不知何病。狗屎一丸。绞汁灌之。无湿者，水煮乾者取汁。
●小儿不知所病便死。雄鸡冠临儿口上，割血滴入口。
●中恶客杵睡死。麝香一钱。研。和酢二合灌之。
●中鬼气卒死，口鼻出血。雄黄末一钱。桃叶煎汤下。
●小儿中客忤，强项欲死。衣中白鱼十枚。为末。敷母乳头上，令儿饮，愈。
●热暍。灌地浆一杯即愈。
●中暑发昏。新汲水滴两乳，以扇煽之；以地浆灌之。若与水，饮则死。
●小儿中蛊，下血欲死。捣青蓝汁频服。

斑疹门  ***************************
●浑身黑斑，毛发如铜铁，眼赤鼻张大喘，乃热毒气结于下焦也。白矾、滑石各一两。为末。作一服，水二碗，煎减半，不住服尽。
●风热发疹。炒牛蒡子二钱，浮萍四分。研末。以薄荷七分煎汤服二钱，每日二服，疹多停服。
●瘾疹瘙痒。白蜜不拘多少。好酒调下，效。
●疹子乾黑危困。山楂。为末。紫草煎酒调服一钱；轻者，白汤下，即时红活。
●疹后咳嗽。枇杷叶。煎浓汁，点白蜜少许服。
●疹后不慎，口腹或误服温补而成麻劳。秫米。煎汤频服。
●瘄后斑疮入目生翳障。甘菊花、绿豆皮、穀精草。为末。同柿饼用粟米泔慢火熬干，去渣，食柿饼十馀个，效。

痘门  ***************************
●免痘法。净银花一斤。生晒，研末，净白蜜丸，如龙眼大。日日与儿服之，可不出痘，甚验。
又方：橄榄三斤。连核焙乾，研细。每日拌粥饭食之。
●稀痘法。生黄豆、生绿豆、生扁豆（或黑豆亦可）、生甘草、银花等分。代茶饮。
又方：小儿能食，即以乾柿，饭上蒸透，嚼饭饲之。并免疳泻诸疾。
●稀痘。黑大豆三钱，甘草一钱。煎汁频饮。
又方：预食鸽蛋。
●预解痘毒。白水牛蝨一岁一枚。和米粉作饼。与儿空腹食，取下恶粪。
●时痘流行，恐其举发。生麻油一盏。水一盏，旋倾入油内，柳枝搅稠，每服二匙，大人服一盏，大便利，毒自去矣。
又方：鸡子一枚。童溺浸七日，水煮食。
●痘疹不出。萝卜子（生）。研末。米饮服一二钱，良。
●痘疹不发。韭根煎汤服。
●痘疮不快，初出或未出，多者令少，少者令稀。老丝瓜近蒂三寸。连皮烧存性，研末。砂糖水服。
●痘发不快。荸荠汁。白酒酿调匀，温服。
●痘瘄不起，忽然沉陷。粪坑内陈年砖一块。活水洗净，真陈酒五斤放钵内，慄炭火将砖烧炭火，将砖烧透，浸酒内提出，复烧，如此三遍，其酒不过二斤，候温令病人服一二杯，余酒陆续饮。不饮酒者，用天泉亦可。
●消解痘毒。紫草一钱，陈皮五分，葱白三寸。新汲水煎服。
●痘出黑陷。箬叶灰一钱，麝香少许。酒调服。
又方：生犀角、生玳瑁各一钱。磨汁，入猪心血少许，紫草汤和服。
●痘疹乾黑危困。山楂。为末。紫草煎酒调服一钱，轻者白汤下，即时红活。
●痘疮黑陷，心烦气喘，妄语见鬼。不落水猪心血和冰片。丸如芡实大。每服一丸，以紫草酒下，少刻瘀下神清，疮即红活。
●痘疮变黑。穿山甲、蛤粉。炒，为末。每服五分，入麝香少许，温酒服，即转红色。
●痘疮恶证，如斑痘倒陷，毒气壅遏于里，则便血，昏睡不醒。用抱出鸡子壳（去膜）。焙，研。每服半钱，热汤调下。婴儿以酒调抹唇舌上，并涂胸背，效。
●痘出狂乱。六一散加朱砂二分，冰片三分，麝香一分。灯心汤下。
●咽喉痘疹。牛蒡子二钱，桔梗一钱半，粉甘草节七分。水煎服。
●痘疮作痒。蝉蜕二十一个，甘草（炙）一钱。水煎服。
●目生翳障。黑大豆、绿豆、赤豆各三斤，枸杞子、甘菊花（去蒂）各八两。洗净，煎，滤清，去渣，瓷罐内熬膏，入白蜜四两，搅匀，收瓷瓶内。每服一匙，挑于口中，开水下。
又方：白菊花、穀精草、绿豆皮等分。为末。每一钱，以乾柿饼一枚，粟米泔一盏，同煮乾，食柿，日三。
●痘后目翳。石决明（火煅，研）、穀精草、绿豆皮等分。为末。每用一钱，以乾柿饼一枚，粟米泔一盏，同煮，候泔尽，食柿，日食三枚，浅者五六日，远者半月，效。
又方：蛇蜕一条（洗，焙），天花粉五分。为末。破开羊肝夹药，米泔煮食，效。
●痘不落痂。白砂糖，汤点服。

黄疸门  ***************************
●黄疸。鸡子（连壳）。烧，研。淡醋调服，鼻中出虫为效。甚者，不过用三次。
又方：茵陈草。煎浓汤。腹中不快，加神麴、麦芽；小便不利，加车前子并服。
又方：瓜蒌根。打汁连服。
又方：生白酒煮螺蛳，勿放盐，将螺与酒尽量吃，取睡，黄发出，效。
又方：每晨饮淡豆腐浆。
●黄疸如金。薏苡根。煎汤，顿服。
●黄疸如金，睛黄，小便赤。生蔓菁子。末，熟水调服一匙，日三。
●五种疸疾及黄汗。猪脂一斤。温热服，日三，当利乃愈。
●黄疸内热。地丁。末。酒服三钱。
●黄疸初时，便溏不爽者。青壳鸭蛋。敲小孔，纳朴硝，纸封炖熟，日二服，效。
●五色黄疸。秦艽。酒浸绞汁，每日空心服。
●阴黄，身面稍黄，小便色如故，大解不实，此寒湿疸也。半夏四钱，生姜六钱。水煎分三服。甚者，理中汤加茵陈。
●热黄疸疾。萹蓄。捣汁，顿服一升。多年者，日再服。
●湿热成疸。甘草一尺，栀子十五枚，黄柏三钱。水四升，煮取一升，分二次服。
又方：柳枝。煎汤服。
●湿热黄疸，两目遍体指甲尽黄色。真青黛一分，洁白明矾五分六釐。研细末。分七服包开，每日早空心用鸡蛋一个，去黄沥清，调送一服。
●酒疸。茵陈、乾葛、栀子等分。为末。取田螺一二个，擂烂，酒服。
又方：小麦苗。水和绞汁，每服六七合，日三服。
又方：鳖。烹熟如常法作羹食数个。
●酒疸，眼黄，脾热。用青瓜蒌。焙、研。每服一钱，水半盏，煎七分，卧时服，五更泻下黄物立可。
●酒疸，诸疸。田螺。将水养数日，去泥，取出生捣烂，入好酒内，用布滤过，饮汁。
●黄疸，酒疸。小螺蛳。养，去泥土，日日煮食，饮汁，效。
●谷疸。猪脂一小升。温服，日三，燥矢下即愈。此失饥大食，腹中胀热发黄也。
又方：食黄鲋鱼作脍，和五味食之。
又：取活者，置水中常常看之。
●胃热食疸。栀子。水煎饮。
●食积黄疸。丝瓜（连子）。烧，末。每服二钱，因面得病，面汤下；因酒，温酒下，愈。
●因交接后入水发黄，名女劳疸。用乱发如鸡子大一团，猪脂半斤。煎令消，分二服，愈。
●女劳黄疸，气短声沉。女人月经和血衣。烧灰。酒服一匙，日再服，三日瘥。
●女劳黑疸，由肾气过损者。血馀四两，猪油一斤。熬至发枯，取油盛贮，一切食物中可用油者俱用之。
●黑疸危疾。瓜蒌根一斤。捣汁六合，顿服。有黄水从小便出，不出再服。
●小儿黄疸。胡黄连、川黄连各一两。为末，用黄瓜一个，去瓤留盖，入药合定，面裹煨熟，去面捣丸，绿豆大。每量大小，温水下。
●诸黄。白鲜皮。煎服。亦治风痹。
●五种黄病。水芹。捣汁饮。
又方：野蚕豆。捣汁，频服。
●黄病。薏苡仁。捣汁和酒服，效。
又方：马鞭草。煎汤饮。
●黄病，内外皆黄，小便赤，心烦，口乾。秦艽三两，牛乳一大升。煮取七合，分温再服，或加芒硝六钱。
●湿热黄病。黄牛粪。日乾，为末，面糊丸，梧子大。每食前白汤下七十丸。
●寒湿发黄。禾杆。煎饮。
●五般急黄。山豆根。末。水服二钱。若带蛊气，以酒下。
●通身发黄，小便赤。茵陈蒿。水浓煎服。
●脾病黄肿。青矾四两（煅成赤珠子），当归四两（酒酻浸七日，焙），百草霜三两。为末，以浸药酒打糊为丸，梧子大。每服五丸至七丸，温水下。
●腹胀黄肿。亚腰壶芦连子。烧末。每服一个，食前温酒下，十馀日效。
●黄汗者，乃大汗出入水所致，身体微肿，汗出如黄檗汁。用生茅根一把。细切，以猪肉一斤，合作羹食。
●妇人血黄。黄茄子。竹刀切，阴乾，为末。每服二钱，温酒调下。
●小儿身体发黄。花粉。捣汁，蜜引温服。
●小儿发黄。生瓜蒌根。捣取汁二合，和蜜二大匙，暖服，日一次。

头门  ***************************
●卒然头痛。白殭蚕。为末。熟水调下二钱，瘥。
●头痛。藜芦一茎。研末，入麝香少许，吹鼻，并服甘草汤。
●头痛连睛。牛蒡子、石膏等分。为末。茶清调服。
●风热头痛。荆芥穗、石膏等分。为末。每服二钱，茶调下。
又方：菊花、石膏、川芎各三钱。为末。每服一钱半，茶调下。
●热病头痛，发热。大瓜蒌一枚。去瓤，细锉。磁器中热汤泡服。
●痰厥头痛。炒牛蒡子、旋覆花等分。为末。腊茶清服一钱，日二服。
●风痰头痛不可忍。天南星二两，荆芥叶一两。为末，姜汁糊丸。食后姜汤下。
●气实有痰，头痛，或眩晕。大黄。酒浸三次，为末。茶调服。
●头风头痛。大豆三升。炒熟至烟出，人瓶，以酒五升沃之，密封七日，温服。
●风眩头痛。白菊花。为末，酒调服一钱，日再；或浸酒，或取嫩茎叶作羹，亦良。
●偏正头痛，并夹头风，连两太阳穴痛。白殭蚕。为末。葱茶调服。
●诸风头运。苍耳叶。晒乾，为末。每服一钱，酒调服，日三服。
●头风。服荆沥不限多少，以瘥为度，外以甘菊花装枕枕之，良。
●头运。生白果肉二枚。杵烂，开水冲服。至重者，五次必愈。
●大头瘟、头面腮际肿胀极大，寒热交作，甚者崩裂出脓。人中白。火煅，研末。每服二钱，白滚汤调服。
又方：好青黛。末。调服二钱。
●额上起一颗紫色光亮形似葡萄，倏尔周身亦起疙瘩紫块，乃葡萄疔毒，一见鼻红即死。紫草茸、茜草根等分。煎服。

脑门  ***************************
●脑鸣。甘菊花。浓煎，频服。
又方：女贞子、早莲草等分。为末，橄榄汁为丸。桑叶汤下。
又方：桑叶、黑芝麻、丹皮、栀子等分。研末，蜜丸。陈细茶煎汤服。
●脑后生窍，咳则脓血相应而出，此肺痿也。用参、耆、归、芍，加退热排脓之剂。

发门  ***************************
●黑鬚发。何首乌。末服，丸服，酿酒服，皆佳。
●少年发白。黑芝麻（九蒸九晒）。末之，以枣肉丸。久服。外以铅梳，日梳之。
●蒜发。乾柿五枚（以茅香汤煮熟），枸杞子（酒浸，焙，研）等分。杵丸，梧子大。每服五十丸，茅香汤下，日三服。
●毛发如铁，眼白变黑不语如醉。载目门。
●毛发如铜铁，眼赤，鼻张大喘，浑身出斑，乃胃中热毒结于下焦。白矾、滑石各一两。为末。作一服，水三碗，煎至半合，不住饮。

面门  ***************************
●面肿。冬瓜。煮汤恣饮。
●身面浮肿。乌豆一升。水五升，煮汁三升，入酒五升，更煮三升，分温三合。
●身面卒肿，脉洪大。菟丝子一升。酒五升，渍二三宿，每饮一升，日三服。
●头面忽肿，热毒风气内攻，或连手足赤肿，触著痛者。牛蒡子根。洗净，研烂，酒煎成膏，绢摊贴肿处，仍以热酒冲服一二匙。
●伤风，面目浮肿。葱白。煎汤饮之，洗之。
●身面浮肿，小便不利。喘急。胡葱十茎，赤小豆三合，硝石一两。以水五升煮葱、豆至熟，同擂成膏。每空心温酒服半匙。
●面黯。枸杞子十斤，生地三斤。为末，蜜丸。每服麦冬汤下三钱，日三。
又方：白萝卜。煮粥饭常食，能令面白如玉。并戒厚味。
●面瘰。枇粑叶、栀子等分。为末。每服二钱，开水下，日三。
●夏日面患疖。生地三钱，元参。煨猪蹄腿肉一斤，食之，并用汤洗。
●鸬鷀瘟，两腮肿胀，憎寒恶热。侧柏叶。捣烂，敷，内用薄荷浓汤热服。
●发颐。用青黛五分，生甘草二钱，金银花五钱，瓜蒌半个。酒一锺，煎服。
●下颊脱落。口含乌梅一个，即上。
●小儿初生，面青身冷，口噤，胎寒也。白殭蚕、木香、肉桂、陈皮、槟榔、炙甘草各五分。煎服。

耳门  ***************************
●耳暴聋。菊花、木香、石菖蒲。擂烂，酒服。
又方：烧铁令赤。投酒中饮之；外以磁石塞耳中，日易，夜去之。
又方：白蒺藜（去刺）。为末，蜜丸服。
●少年耳聋。醋炒木耳五钱。白糖拌食。亦治十年久聋。
●肾虚耳聋。乌雄鸡一只。治净，以无灰酒三升煮熟，乘热食，三五只效。
●耳内常鸣如鸟雀啾唧之声，此风火挟脑也。煎川当归服。

眉门  ***************************
●眉毛摇动，目不能视，交睫唤之不应，但能饮食，经日不效。蒜三两。酒调下。

目门  ***************************
●目痛夜甚，用凉药不效者。以夏枯草五钱煎服。
●目珠昼不觉痛，而夜间痛甚者。夏枯草二两（炒），香附二两（醋炒），生甘草四两（炒）。为末。每服一钱五分，清茶调下。
●双目视如好人，夜不见物。夜明砂、石决明各三钱。研细末。猪肝八两成八块片开，勿断，铺药于内，麻线缚，米泔水二碗，砂锅煮透，临卧带汁食。
●虚人目无病，点灯即不见物，或羞明。羊肝。煮食，效。
又方：鲜合欢皮。煎服。
●雀目夜盲。石膏末一钱。猪肝一片批薄，糁药在上，缚定，砂瓶煮熟，切，食之。
●小儿雀盲，至晚不见物。羯羊肝一具。不用水洗，竹刀剖，入穀精草，瓦罐煮熟，日食之，效，忌铁器。
●目翳。胡桃肉、凫茈柿饼等分。捣烊。开水调服。
●病后生翳。白菊花、蝉蜕等分。为散。每用二三钱，入蜜少许，水煎服，验。
●小儿夜盲，或疳积后目闭翳膜。羯羊肝一具。不见水，不犯铁，竹刀切，入穀精草一握，研末。瓦罐内煮熟，不时食，效，屡验。
●内障，青盲。夜明砂（糯米炒）、黄柏叶（炙）各一两。为末，羊胆汁丸，梧子大。每卧时竹叶汤下二十丸，至五更米饮下二十丸，瘥乃止。
又方：白羊肝一具，黄连一两，熟地黄二两。同捣丸，梧子大。食远茶服七十丸，日三服。
●久患内障。用车前子、乾地黄、麦门冬等分。为末，蜜丸，如桐子大。服之。
●青盲。用二蚕砂三斗。晒燥，每晨服三四钱，淡盐汤下。
●病后青盲，日近者可治。仙灵脾一两，淡豆豉百粒。水一碗半，煎一碗服，愈。
又方：青羊肝。切薄片，水浸，吞之。
●疳后斑疮入目，生翳障。甘菊花、绿豆皮、穀精草。为末。同柿饼用粟米泔慢火熬干，去渣，食柿饼十馀个，效。
●眼中胬肉。蛇蜕一条（麻油三钱炒黄色，不可焦，）黑绿豆三合（炒），砂糖一碗。水一碗，共煎七分，食远服。
●目主赤脉贯瞳神者。元参。为末，以米泔煮猪肝，日蘸食之。
●眼中漏脓。龙胆草、当归等分。为末。每二钱，温水下。
●肝虚目暗，迎风下泪。腊月牯牛胆盛黑豆，悬风处，每夜吞三七粒，须久服。
●眼中血如射而出，或沿鼻流下血多，经即不行，此阴虚相火为患也。用归、地、芍、黄柏、知母、桃仁。煎服。
●目中流血。用当归、川芎、白芍、生地、龙胆草。煎服。
●眼角出血。槐花（炒焦）。煎服。
●小儿目闭，或出血，或肿涩，此慢脾风也。以猪胆涂甘草，炙，研末。乳调服。
●睡起目赤。生地黄汁。浸粳米半升，晒乾，三浸三晒，每夜以米煮粥食一盏。
●风邪眼寒。煅石膏、川芎各二两，炙甘草五钱。为末。每服一钱，葱白汤下。
●病热，目视壁上皆是红。莲花。滚痰丸下之。
●视物皆倒植，因吐后倒其胆府所致。藜芦，瓜蒂。为粗末。水煎，平旦顿服，再探吐，再吐复正矣。
●眼白变黑，见物依旧，毛发直如铁，虽能饮食，不语如醉，名曰血渍。五灵脂二钱。酒调下。
●睛垂出至鼻，如角黑色，痛不可忍，或时时大便血出，名曰肝胀。羌活。煎服。
●眼中常见诸般禽虫飞走。以手捉之则无，乃肝胆经疾。酸枣仁、羌活、元明粉、青葙子花各一两。为末。每服二钱，水一大盏，煎至七分，和滓饮，日三服。
●病后目张不闭，气结胆衡不下也。郁李仁。酒煮饮使醉。
●小儿疳气攻目。鸡肝一具。不落水竹刀切片，用牡蛎粉八分，飞辰砂少许，拌匀，掺入，饭锅上蒸熟食之。如此十次，翳障退净。当时忌食茶汤、油腻。
●小儿惊风后瞳仁不正者。以阿胶育神，人参益气，服，最良。
●积年失明。决明子二升。为末，每食后粥饮服一匙。
●开瞽复明。生地、枸杞、甘菊（净瓣）、穀精草、木贼各四两。人乳拌浸一日，晒九日，又用童便浸，再晒九日，倘遇天阴，微火烘乾，研细末，陈米粉调和为丸。清晨白滚水下三钱。无翳，去木贼。
●砂芒入目。蚕砂。拣净，空心新汲水下十枚。勿嚼破。

鼻门  ***************************
●鼻塞。乾柿、粳米。煮汁常服。
●鼻渊。老刀豆。文火焙乾，为末。酒服三钱。
●鼻渊，脑漏。石首鱼脑骨二三十枚。煅，末。每服五分，酒下。先用二分吹鼻中。
●鼻渊流涕。苍耳子。炒，末。每白汤点服一二钱。
又方：百草霜细末。冷水调服。
●风寒鼻渊。苍耳子、辛荑花各三钱。煎服。
●风热鼻渊。丝瓜藤近根三五寸。数株晒燥，烧存性，为末。每一钱，陈酒下。
●鼻渊，因久吸兰香菸而成者。白鲞脊骨。烧烟，熏洗之。
●鼻中流黄水不止。用丝瓜近根三五寸。烧灰存性。酒调服。
●脑崩流汁，鼻中时时流臭水，脑痛，名控脑砂，有虫食脑中也。丝瓜藤近根三五尺。烧存性。每服一钱，温酒下。
●鼻流腥臭水，碗盛之，有铁色虾鱼如粳米大。走跃不住，旋化为水，此肉坏也。日食鸡肉二次，作馔，月馀愈。
●鼻中长毛，昼夜可一二尺，渐粗如绳，痛不可忍，摘去复生，因食猪羊血过多所致。乳香一两，硇砂五钱。为末，丸梧子大。空心、临卧各一服，水下十粒。
●鼻上酒齄。凌霄花、山栀子等分。为末。每用茶服二钱，日二服，数日除。

鼻衄门  ***************************
●吐衄，一切血疾。白茅根。洗，捣汁，日饮一。合花亦可。
●口鼻出血如涌泉，因酒鱼太过伤心肺者。荆芥。烧、研，陈皮汤服二钱。
●衄血。川郁金，为末。井水服二钱。甚者，再服。
又方：乱发五两。烧灰。水服一匙，日三，并吹鼻中。男用母发，女用父发，更佳。
又方：人中白。为末。白汤调服，效。
又方：生萝卜汁半盏。入盐少许，搅匀饮之。
●衄血，胸膈间瘀血凝滞者。韭汁冷饮三四盏，必胸中烦躁不宁，后自愈。
●肺病衄血。百合。捣绞汁，和水饮之；或煮熟食之。
●肺热衄血。蒲黄、青黛各一钱。新汲水服。或发灰等分，生地黄汁调下。
●鼻衄不止。用人中白。新瓦焙乾，温酒调服。
又方：硼砂一钱。水服，立止。
又方：元明粉二钱。水服。
●衄不止。画家所用画粉。研极细。每服五钱，新井水调涨，立止，二服除根。
●小儿衄血不止。麦门冬、生地各五钱。水煎服，效。
●小儿鼻衄不能吃乳。鲜生地黄。捣烂取汁，灌之。

口门  ***************************
●口具。脂麻。炒研。入盐少许，食。
●食韭、薤、葱、蒜口臭。砂糖汤饮。
●老血在心脾间，致咳唾、言语、口气臭者。射干根。煮汤饮之。
●口咸。用知母、乌贼骨。煎服。
●口吐清水。用艾叶汁。煎饮。
●口疮。用蔷薇花根。浓煎，先漱后服，神效。
●小儿燕口两角生疮。发灰三钱。饮汁服。
●鹅口白。鸡内金。为末。乳服五分。
●小儿撮口。甘草。水煎服，令出痰涎，以猪乳滴入口中，自瘥。
●初生小儿口噤，面青身冷，胎寒也。白殭蚕、木香、肉桂、陈皮、炙甘草各五分。水煎取汁，绵蘸令儿吮。
●小儿口噤身热。吉竹茹三两，酢一升。煎取三分之一，温分数服。
●小儿口噤。面赤者，属心；白者，属肺。鸡屎白如枣大。绵裹酒服。
●口内生肉球。臭恶有根，线长五寸余，如钗股吐球出，方可饮食，以手轻捏，痛彻于心。水调生麝香一钱，服数日验。

舌门  ***************************
●舌苔。薄荷、黄柏、硼砂等分，冰片减半。蜜丸，弹子大。含化。兼治口舌粟疮。
●舌肿。秤锤。烧赤，淬醋一盏，饮。
●舌肿大满口。真蒲黄。末。频掺舌上呷。黄连汤泻心火，瘥。
●舌胀满口。以辰砂一钱，伏龙肝二钱。鸭子清调服。
●口舌热肿。苋菜根。煎汤饮。
●舌大硬肿，咽喉肿闭，即时气绝，名曰翣舌。急用皂矾，煅红色，地上候冷，研细。拗开牙关，频擦舌上；又酒送百草霜三钱。
●舌尖出血。生蒲黄。末。擦舌上。内煎服生黄连一钱，连翘三钱，竹心二十根。
●舌上出血，有孔如簪、如针者。赤小豆一升。杵碎。水、三升和绞汁服。
●舌肿出血如泉。乌鲗骨、蒲黄各等分。每服一匙。
●舌硬出血不止。刺蓟。捣汁和酒服。乾者，为末，冷水服。
●舌尖出血，浑身蝨出。服盐酢汤十数碗。

言语门  ***************************
●不语。美酒半升，人乳半合。和服；或煮淡豆豉汤，加美酒服之。
●诸风口噤不语。荆芥末、童便。酒煎服。中风不语，天竺黄煎汁饮。
●惊气人心，瘄不能言。密陀僧。茶服一小匙。
●不语如醉，眼白变黑，毛发如醉。载目门。
●哑病，　蝉蜕。为末。水和服。
●谵语，皆心为痰所摇应。用鲜猪心一具，将辰砂一钱，甘遂二钱。合研末，入猪心，外用牛粪煨热，取出药末，和作丸，用以猪心煮汁和丸。吞下即愈。
●小儿狂语，夜半便发。竹沥。饮二合。

声音门  ***************************
●失音。猪脂一斤。炼过，去滓，入白蜜一斤，再炼少顷，滤净，冷定，不时挑服，或用梨汁频饮，或以人乳、竹沥和服。
又方：马屁勃、马牙硝等分。研末，沙糖丸，芡子大。含之。
●咽喉失音。人乳、白蜜、梨汁各四两，香椿芽汁四两（如无鲜者，用干为末亦可）。和匀，重汤煮熟，不拘时服。
●喉风失音。靛花，苏、薄荷叶等分。为细末，蜜丸，弹子大。每用一丸，临睡噙化。
●失声不出。萝卜。捣自然汁，入姜汁少许，时时饮之。
又方：皂角一条（去皮子），莱菔三枚。煎，服数次。
又方：石菖蒲。或煎，或末服，佳。
又方：通草。煎服。
●卒失声音不出。橘皮。浓煮汁频服。
●痰热失音。天竺黄。煎汁饮。
●中风失音。白殭蚕。酒服。
●久嗽失音。童便温服，能降火也。
●声哑。牛蒡、桔梗、甘草。煎服。
又方：青黛、薄荷。蜜丸。含。
●咳嗽声嘶，血虚受热也。青黛、蛤粉。蜂蜜调服。

咳嗽门  ***************************
●咳。猪胰一具。薄切，煮食。
又方：甘梨。恣啖。老人无齿者，加白蜜蒸服。
●嗽。萝卜子、炒杏仁（去皮尖，炒）等分。蒸饼丸，麻子大。每服三五丸。
●咳嗽。用川贝贝、茶叶各一钱，冰糖三钱。共为末。滚汤下。
●热嗽不止。熟瓜蒌一个。入浓茶，加蜜蒸熟，时时咽之。
●化痰治嗽。白明矾、建茶等分。为末。糊服。
●化痰止嗽。丝瓜。煅，研末，枣肉九，弹子大。每一丸，酒下。
●咳逆上气。杏仁。炒，研，蜜丸。含咽。
又方：紫苏子。水研汁，同粳米煮粥食。
●肺热咳嗽。沙参半两。水煎服。
又方：半夏、瓜蒌仁。丸服。
●热痰嗽。以半夏同南星、黄芩，丸服。
●湿痰嗽。以半夏为主，同南星、白术，丸服。
●老痰嗽。浮水石。丸服。
●痰嗽难卧。用胡桃三个，姜三片。卧时嚼服，少用开水，吞下即卧。
●气实者痰嗽。用荆沥加姜汁。
●气虚者痰嗽。用竹沥加姜汁。
●咳痰气臭。用射干以散热；贝母、知母、枇杷叶俱清肺，消痰止嗽。
●阴虚久咳。用款冬、百部，末服；或用款冬、百合，蜜丸服。
●诸虚痰嗽。藕汁、梨汁、萝卜汁、人乳、姜汁、白糖、砂糖、童便各四两。磁瓶内炭火熬一斤，每日空心白滚汤送四钱，验。
●受寒咳嗽。核桃连皮，加冰糖少许。捣烂，开水冲服数次。
●痰哮咳嗽。苎根。煅存性，为末。生豆腐蘸三五钱食，效。
●痰喘咳嗽。白蚬壳（多年陈者）。烧存性，为极细末。以米饮调服一钱，日三服。
●痰饮咳嗽。真蚌粉。新瓦炒红，入青黛少许，淡韭水滴麻油数点，调服二钱。
●乾咳无痰。熟瓜蒌。捣烂绞汁，入蜜等分，加白矾一钱，熬膏。频含咽汁。
●酒后咳嗽。白殭蚕。焙，研末。每茶服一钱。
●肺气喘满咳嗽，或吐血。桑白皮四两。泔浸三宿，锉细，糯米一两焙乾，同为末。米饮调下一二钱。
●酒痰咳嗽。瓜蒌仁、青黛等分。研末，姜汁蜜丸，芡子大。每噙一丸。
●痰嗽带血。柿饼。饭上蒸熟，批开，糁青黛一钱。每日卧时食之，薄荷汤下。
●咳嗽不止。海浮石。末。汤服，或蜜丸服。
●久嗽。瓜子一味。浓煎常服。
又方：粟壳（去筋）。蜜炙为丸。每服五分，蜜汤下。
●经年气嗽。橘皮、神麴、生姜（焙乾）等分。为末，蒸饼和丸，梧子大。每服三五十丸，食后、夜卧各一服，效。
●久嗽不止。马勃。为末，蜜丸。白汤下，愈。
又方：百部一味。熬膏，入蜜不时服。
●老人久咳嗽。杏仁、胡桃仁等分。蜜丸，弹子大。姜汤嚼下。
●老人喘嗽不得卧者。杏仁（去皮尖）、核桃肉各等分。蜜丸，弹子大。每一丸，细嚼姜汤下。
又方：生姜汁五两，黑砂糖四两。水煎二十沸，每半匙，渐渐咽之。
●小儿未晬咳嗽。直白殭蚕。细末。涂乳上令吮，效。
●小儿猝嗽，百日内咳嗽，痰壅。贝母五钱，甘草（半生半炙）二钱。为末，砂糖丸，芡子大。每米饮化下一丸。
●小儿嗽。瓜蒌皮。蜜涂，慢火炙焦赤色，为末。每服一钱，蜜调成膏，频抹儿口。
●小儿喘咳，发热，自汗，吐红，脉虚无力。人参、天花粉等分。每服半钱，蜜水调下，以瘥为度。
●小儿痰喘，咳嗽膈热，久不瘥。瓜蒌实一枚（去子）。为末，寒食面和作饼，炙黄研末。温水化下一钱，日三服。

哮吼门  ***************************
●哮。每晨饮豆腐浆，以愈为度。
又方：白前。研末。温酒调服二钱。
又方：萝卜子一合。研。煎汤服。
又方：海螵蛸。焙，末。大人五钱，小儿二钱，红砂糖调服。
●痰哮。浸湿海带四两。煎汤调饴糖服。
又方：淡豆腐。每晨饮之。
又方：漂淡陈海蜇。煎汤，生萝卜捣汁和服。
●冷哮。扁式老南瓜一个。挖盖去子，入大麦糖二斤，候冬至蒸一个时辰为度，每晨取二调羹滚水冲服。
●小儿天哮，咳嗽，痰喘。海浮石、飞滑石、甜杏仁、薄荷各净末四钱。每服二钱，用百部煎汤下。
●小儿痰齁多年。海螺蛸。末。米饮服一钱。
●哮嗽。苎麻根。煅存性，为末。生豆腐蘸食三五钱，效。
●小儿吼嗽。款冬花三钱，晶糖五钱。茶壶内泡汤当茶，验。
●哮喘。立秋后择粗大丝瓜藤，或南瓜藤，掘起根三四寸。剪断，插瓶中，其汁滴贮瓶内，封埋土中，年久愈佳。
又方：常食陈海蜇。
●积年哮喘，体实者。用萝卜子一合。研，碎。水煎服，神效。
●年深哮喘。鸡子。略敲损，浸尿缸中三四日。煮食，能去风痰。

喘促门  ***************************
●喘。胡桃肉（连衣）、杏仁（去皮尖）、生姜各一两。研膏，入炼蜜丸，弹子大。卧时服。
又方：人参末三钱。鸡子清调，五更初服便可仰卧。年久者，再服愈。
●喘者。用瓜蒌一个，明矾枣大一块。同烧存性，研末。以热萝卜蘸食，药尽病除。
又方：生山药。捣汁半碗，入甘蔗汁半碗，和匀，顿热饮之，立止。
●上气喘急。故锦一寸。烧灰。茶服，效。
●喘急欲绝，上气鸣息者。人参末。汤服一匙，日五六服，效。燧案：此治肺气虚喘，若肺热者忌用。
●喘急欲死。韭汁。饮一升，效。
●肺气喘急。薤白。捣汁饮。
●肺热气喘。生茅根一握。水二盏，煎一盏，食后温服。
●肺热喘急。用丝茅根煎服。
●气喘难卧。用皂角。炙、研，蜜丸。每服一丸。若系风痰，同半夏煎服。
●肾气上冲，胁痛喘急。用小茴香研末。酒调服。
●老人气喘。用莱菔子蜜丸服。若痰盛，同皂角烧研末，蜜丸服。
●痰喘。海浮石、滑石、甜杏仁、薄荷各净末四钱。每服二钱，百部煎汤下。
●痰喘气急。梨。剜空，纳小黑豆令满，留盖合系，糠火煨熟，捣作饼。每日食，效。
又方：瓜蒌二个，明矾一枣大。同烧存性，研末。熟萝卜蘸食。
●痰喘难卧。半夏二钱（炙），甘草、皂角（炙黄）各钱半，生姜一钱。水煎服。
风寒喘急，用麻黄；风湿喘逆，用羌活；散寒利肺，用紫苏、橘皮；气喘痰壅，用款冬花煎服。
●因奔驰劳瘁，骤饮冷水成喘者。用竹叶三斤，橘皮三两。水一斗，煮取三升，去滓，三日服毕，愈。
●腹胀喘满。山豆根。为末。一钱，滚汤调服。
●喘促浮肿，小便淋漓。杏仁二两（去皮尖）。熬研，和米煮粥。空心吃二合。
小儿齁喘。活鲫七个。器盛，儿自便尿养之，待红煨熟。
●积年哮喘体实者。用萝卜子一合。研碎。水煎服，效。
●年深哮喘。鸡子。略敲损，浸尿缸中三四日，煮食。
●哮喘气急。白果三十二个。杵碎。米泔煎汤饮。
●火郁喘咳。用知母、杏仁煎服。
●虚寒喘嗽。用胡桃、生姜嚼服。
喘嗽。用殭蚕、细茶（为末）等分。临卧调服。
●痰喘咳嗽。白蚬壳多年陈者。烧存性，为极细末。米饮调服一钱，日三服。
●久嗽痰喘。萝卜子（炒）、杏仁（去皮尖，炒）等分。蒸饼，丸麻子大。每服三五十丸。
●老人上气喘急，嗽不能卧。生姜汁五两，黑砂糖四两。水煎二十沸，时服半匙，渐渐咽之。
●小儿喘咳，发热，自汗，吐红，脉虚无力。人参、天花粉等分。每服半钱，蜜调下。
●小儿痰喘，咳嗽膈热，久不瘥。瓜蒌实一枚（去子）。为末，寒食面和作饼，炙黄研末。温水化下一钱，日三服。

哕恶噫气门  ***************************
●嗳气。旋覆花三钱，苏叶三分。煎汤，呷。
恶心苔白不渴者，寒也，橘皮，或生姜，煎汤服。口苦或燥者，火也，黄连，煎饮。
●诸气呃噫。橘皮二两（去白）。水一升，煎五合，顿服。或加枳壳。
●温病发哕，因饮水多者。枇杷叶（去毛，炙），香茅根各半斤。水四升，煎二升，饮。
●哕逆不止。石莲肉六枚（炒赤黄色）。研末。冷热水各半盏和服。
●呃噫不止。川椒四两。炒、研，面糊丸，梧子大。每服十丸，酢汤下，效。
●呕哕不止，厥逆者。芦根三斤。切，水煮浓汁，频饮，二升效。或加童便。
●心痞呕哕，心下痞坚。生姜八两（水三升，煮一升），斗夏五合（水五升，煮一升）。取汁，同煮一升半，分再服。
●噫不下食。崖蜜。含，微微嚥下。
●噫吐。酸浆浆水煎头垢豆许，服一杯效。
●久患咳噫。生姜汁半合，蜜一匙。煎，温呷三服，效。
●茶积成病，痞、嗳、噎。花椒、芝麻等分。为末，蒸饼为丸，桐子大。每服十丸，茶下。

呃逆门  ***************************
●呃逆。芦根煮浓汁饮，或以枇杷叶浓煎饮。
又方：橘皮、竹茹等分。煎服。
●咳逆上气。杏仁。炒、研，蜜丸。含咽。
●呃逆不止。荔枝七个。连皮烧灰，为末。
又方：刀豆子。烧灰。并白汤调服，效。
●呃逆欲死。半夏五钱，生姜二钱半。水煎服。

呕吐门  ***************************
●呕逆。竹沥。拌米煮烂饭服下。
●吐逆。半夏三钱，糯米一钱。生姜一片，红枣三枚。煎服。
●肺胃气逆作呕。川连三四分，苏叶二三分。煎服。
●火证呕吐。苏叶一分，黄连二分。徐呷下。
●气症呕吐。萝卜、蜜饯。细嚼咽。
●虚症呕吐。乾红莲子。细嚼咽。
●虚逆呕吐。好酱油。开水调服。
●胃寒呕吐。大黑枣七个（去核）。入丁香煮烂、去丁香，将枣连汤空心服七服。
●中酒呕逆。赤小豆。煮汁徐服。
●湿热证呕恶不止。川连三分，苏叶二分。煎汤呷。
●饮食辄吐。顿服生熟汤三升即止。
●见食即呕，或食罢即呕。初起者易治，痰在胃口也。生姜二两（打碎），陈皮五六钱（切碎）。泡汤一碗，慢慢逐口吃下，自安。甚者，竹沥、姜汁和匀，逐匙挑在舌上嚥下，若咽急，井药吐出矣。
●怒哭伤肝，呕青绿水。韭汁，入姜汁少许。和服。
●上气呕吐。芥子。蜜丸。寅时井华水空心服如梧子大七丸，及以酒浸服。
●呕吐不止。陈梅酱煎浓汤。有火，加竹茹；有寒，加豆蔻，或砂仁，或煨姜。如无梅酱，以乌梅代之。
●呕逆不止。真火酒一杯，新汲井水一杯。和服，妙。
●呕哕不止，厥逆。芦根。煎浓汁频饮。
●暴得吐逆不下食。生滑石末二钱。温水服，压以细面半盏。
●呕吐阳厥卒死者。饮新汲水三升。
●乾呕。酒浸马原一宿，取汁服。
●乾呕厥逆。频嚼生姜，呕家圣药也。
●吐酸。黑山栀三钱。煎浓汁，入生姜汁少许，和服。
又方：黄连六分，吴茱萸一分。煎汤饮。
●口吐清水。干蕲艾。煎汤啜。

吐血门  ***************************
●吐血。晚桑叶。焙，研末。茶服三钱。
又方：瓜子一味。浓煎常服。
又方：海螵蛸末二钱。米饮下。
又方：红皮莲子。同猪肚煮极烂，但不可放盐，每日五更恣啖。
又方：糯米，莲子心。研末，墨汁丸梧子大。童便下。
又方：藕节、荷蒂各七枚。为末。米饮下二钱，日二服。亦可煎饮。
又方：白茅根。煎汤饮。
●吐血，偶吐一二口，或不时吐之。侧柏叶。浓煎，和童便服。
又方：藕节（为末），入炒蒲黄、血馀炭等分。调服，效。
又方：鸡子一个。打开，和三七末一钱，藕汁一小杯，陈酒半小杯，隔汤炖熟，食之两三枚。
●卒然吐血。乌鲗骨。末。米饮服二钱。
●阴虚肝旺，内热血少，诸失血证。熬浓藕汤饮，久久自愈，勿服他药。
●劳心吐血。莲心七枚，糯米二十一粒。为末。酒下。
●酒痨吐血。鸡距子一两。水二锺，煎一锺，不拘时服，渣再煎服。
●劳伤吐血。扁柏子。研细末。自便调服。
●肺痿吐血。黄明胶（炙乾）、桑叶（阴乾）各二两。研末。每服三钱，生地黄汁调下。
●肺病吐血、衄血。百合。捣绞汁，和水饮，或煮熟食。
●虚劳吐血。饮黑狗血神效。
又方：生地黄五斤，酒五斤。和捣，去滓服。
●劳瘵失血。田龟肉和葱，椒、酱油煮食，补阴降火，累验。
●举重伤肺吐血。用白及为末。米汤调服。治呕血、咯血亦良。
●内热吐血。青黛二钱。新汲水下。
●膈上吐血。枸杞根末。煎饮。
●吐血紫黑成块，瘀血也。松花一钱，茜草根、桃仁、熟大黄、枳壳各一钱。煎服。
●吐血不止。金墨磨汁，同莱菔汁饮。或生地黄汁亦可。
又方：上色白瓷器末二钱，皂荚子仁。煎汤下，连三服，愈。
又方：白薄纸十张。烧灰。水服，效。
又方：红锦三寸。烧灰。水服。
又方：炒阿胶二两，蒲黄六合，生地汁三升。水五升，煮服。
又方：就用吐出血块。炒黑，为末。每服三分，麦门冬汤调服，导血归元也。
又方：烧白马通。以水研绞汁一升服。
又方：蚕蜕纸。烧存性，蜜和丸。含化咽津。
又方：手指甲、头发。烧灰。酒调服。
又方：白及末。米饮调服，或酒调饮。
●咯血。杏仁，牡蛎粉（拌炒）、青黛各一两。研匀，黄蜡化和作三十饼。每服一饼，以乾柿半个，夹湿纸包煨香，窨去火气，粥饭下，日三服。
又方：红枣肉二斤，砂糖一斤，麻油四两。共捣烂，每晚服一两。
又方：萝卜和羊或鲞鱼。煮熟食。
●呕血。黄柏。蜜涂，炙为末。麦冬汤下二钱。
又方：侧柏叶。研末。米饮调下二钱。
●唾血。童溲。频服。
又方：海螵蛸。研末，驴皮胶丸，绿豆大。藕节汤下三钱。
●呕血不止。鳔胶（长八寸，广二寸，炙黄，刮）二钱。甘蔗节三十五个，取汁调下。
●咯血，唾血。槐花。炒研。每服一钱，糯米饮下，仰卧一时，效。
●吐血，咯血。锅底墨。炒过，研细。井华水服二钱，连进三服。
●吐血，唾血。蒲黄二两（炒黑）。每日温服，或冷水服三钱。
●吐血，衄血。川郁金末。井水服二钱，甚者再服。
又方：生荷叶、生艾叶、侧柏叶、生地黄等分。捣烂，煎服。
又方：金墨。磨汁服。
又方：百草霜。研水服，并吹鼻。
●吐衄，一切血疾。白茅根一握。水煎服。
●一切血疾，破血止血。大蓟。生捣汁一小盏，和蜜少许服。小蓟亦可。
止吐、衄、咯、唾血。韭汁善消胸膈间瘀血凝滞，取汁冷饮三四盏，必胸中烦躁不宁，后自愈。
●大人小儿吐血。蛤粉、炒阿胶各一两，辰砂少许。为末。藕节捣汁，入蜜调服。病后身面俱黄，吐血成盆，诸药不效，田螺十个，水漂去泥，捣烂，露一宿，五更取清者服二三次。
●肺痿咳血。萝卜和鲫鱼煮熟，顿食。
●痰嗽带血。款冬花、百合（蒸，焙）等分。为末，蜜丸，龙眼大。卧时姜汤嚼一丸。
●咳嗽吐血，劳瘦骨蒸，日晚寒热。煮白粥，临熟入生地汁三合，搅匀，空心食。
●咯血，吐血，痨嗽久不止。载虚劳门。
●虚劳咳嗽，吐血，肺痿，肺痈吐脓血，垂危者。载虚劳门。
●诸血补人身血不足，面无血色者。煎生血饮之，六畜及獐鹿之血皆可。

渴门  ***************************
●除烦止渴。生萝卜汁。熬稠。入白蜜同收，点汤良。
又方：饮第二次清米泔。
●时气烦渴。生藕汁一盏。入蜜一合，分三服。止渴最好。
●生津止渴。霜梅、乌梅各二十五枚（俱去核），苏薄荷末一两，冰片分半，硼砂钱半。研细，为丸。每含一丸，津液立至。
●消渴润燥。白蜜、人乳、酥各一斤。溶化一处，不拘时服。
●酒渴。牡蛎肉和姜、酢，生食之。
●小儿口渴欲饮，五心烦热。黑豆。煮食。
●小儿渴疾。桑叶。逐片染生蜜，绵繫带上阴乾，细切，煎汁代茶。
●口乾。桑枝。泡茶常服。
●消渴。另详三消门。

须门  ***************************
●乌须。真乌骨小牝鸡二只，以黑芝麻一味同水饲之，放卯时取先放者一枚，开孔，用朱砂末填入，封好，同众卵抱之，出雏时取其药，已自结实，研细粉，蒸饼丸，绿豆大。每酒下五七丸。
●黑鬚发。何首乌。末服，丸服，酿酒服，皆佳。

唇门  ***************************
●唇紧。青皮。烧灰。酒调下。

牙齿门  ***************************
●龈肿痛，畏风者，风火也。白芷。焙、末，蜜丸，朱砂为衣。每服一粒，荆芥汤下。
●风虫牙疼。霜杀老丝瓜。烧存性。白汤服。并擦痛处。
●齿䘌肿痛。桔梗、薏苡仁等分。为末服。
●齿痛长出，碍于嚼物者。常服乾地黄，良。
●齿齼。胡桃肉。细嚼食之。
●龈衄，俗名牙宣。松针。熬汁。入飞面少许，搅匀，澄饮。
●牙床出血。松针。熬汁一锺，入麦面少许，搅匀，澄清饮。
●牙根出血不止，成碗成斗，如线索牵拽而出。大黄二钱。切片，生研。滚水调下。此症胃中实热，非降不可。
●满口齿有血。枸杞根。末。煎汤，先漱后饮之。
●青腿牙疳。饮白马乳。

痰饮门  ***************************
●治痰饮。瓦楞子壳（煅，研末）、黄熟瓜蒌。捣和作饼，晒乾为末。蜜汤调一钱。或为丸入药，效过海粉。
●热痰。用漂淡陈海蛰。煎汤，生萝卜捣汁和服。
●化痰。丝瓜通条。烧，研细末，枣肉为丸，弹子大。每服一丸，好酒化下。
●痰火。枇杷叶五十叶。水五十杯，煎至五六杯，再重汤炖至三四杯，每药三匙，用蜜一匙调下，愈。
●痰饮，率十日一发，头痛，背寒，呕酸，不食。茯苓、吴茱萸等分。蜜丸，效。
●痰火咳嗽，面鼻发红者。青黛（细研）三四钱，蛤粉三钱。炼蜜为丸，如指大。临卧口含三丸，效。
●风痰。白殭蚕七条（细研），姜汁一匙。温水调灌。
●饮酒痰癖，两胁胀满，时复呕吐，腹中如水声。瓜蒌实（去壳，焙）一两，神麴（炒）半两。为末。每服二钱，葱白汤下。
●痰气膈胀。砂仁。捣碎，以萝卜汁浸透，焙乾，为末。每服一二钱，食远沸汤服。
●痰厥气绝，心头尚温者。千年石灰一合。水一盏，煎滚，去清水，再用一盏煎极滚，澄清灌之，少顷痰下自省。
●化痰治嗽。明矾（半生半烧）、山栀子（炒黑）等分。为末，姜汁糊丸。眠时茶下。
●化痰降气，止嗽解郁，消食除胀。贝母（去心）一两，姜制厚朴半两。蜜丸，梧子大。每白汤下五十丸。
●肺家吐臭痰，或吐如鱼腥痰。川通草、芦根、苡仁、桔梗等分。煎服。

咽喉门  ***************************
●预防喉症。冬春二季，每晚食生萝卜数片。
又方：橄榄、萝卜。常煎汤代茶饮。
●一切喉症。萝卜菜。于初冬摊屋瓦上，或挂树上，任其风吹、日晒、雨洗、霜凌、直至立春前一日收下，悬挂檐下，有风无日处陈久愈佳，煎浓汤服。
●喉痛。用山豆根、射干各一钱。水煎服，立效。
●喉风肿痛。丝瓜根。以瓦盆盛水浸饮。
●喉痹肿痛。生油一合。灌，愈。
又方：白殭蚕（为末）半钱。乳香汤下。
●喉痹热痛。上好消梨。杵，取汁频食。
●喉闭咽痛。马勃。以蜜揉拌，以水调呷。
●急喉痹风。玄参、牛蒡子（半炒半生）各八钱。煎服。
●喉痹将死者。以乌鱼胆点入即瘥。病深者，水调灌之。
●喉痹。糟茄，或酱茄。细嚼咽汁。
又方：丝瓜。捣汁灌。
又方：硼砂二钱。含化咽津。
又方：朴硝，或马牙硝，或焰硝，含口中细细嚥汁，瘥。
又方：牛蒡子一合（半生半炒）。为末。热酒调下一钱。
又方：陈年白梅。人蜒蚰令化，噙梅于口中。
●喉痹，水穀不下。萝卜汁。徐徐咽之。
●喉风，喉痹。大青叶。捣汁，灌。
●喉痹塞口。韭地红小蚯蚓数条。酢擂，取食之，即吐出痰血二三碗，神效。
●喉闭。蚯蚓。取汁吞之，即开。
●喉闭，水浆不入。射干根。捣汁细呷，或酽酢同研汁，噙，引出涎，效。
●喉闭垂死。马兰根。捣绞汁，稍稍咽之。口噤者，灌下。叶子功同。
●先一二日胸膈气紧，呼吸短促，忽然咽喉肿毒，手足厥拎，气闭不通，急锁喉风也。巴豆七粒（三粒生，四熟。生者去壳，研；熟者去壳，炒去油），将明雄黄五分，郁金一个，研末。每日半匙，清茶调下。如口噤咽塞，用小竹管吹喉。
●缠喉风。猪牙皂角。细捣，醋调入喉口五匙，取吐。余药涂颈外，干则易。
又方：白矾末半钱，乌鸡子清一个。调匀，灌入喉中，效。
●缠喉凤，食不能下。大麦面。作稀粥令咽，容易下咽，可助胃气。
●喉症气塞不通者。先呷好麻油，后以茶叶烧灰，水调下半钱。
●喉蛾。立秋后择粗大丝瓜藤，或南瓜藤。掘起根三四寸，剪断，插瓶中，其汁滴，贮瓦瓶内，封埋土中，年久愈佳。
●单双蛾，已成欲死者。紫罗兰，即紫色蝴蝶花，取根。杵烂，同醋和一碗，灌口内，吐出再灌。
●喉痈，俗呼喉蛾。荆沥。徐徐咽之。
●咽喉生疮，层层如叠，不痛，日久有窍出臭气，废饮食。臭橘叶汤多服。
●咽生息肉及舌肿痛。秤锤烧赤，淬酢一盏，咽。
●咽中结块，不通水食，危困欲死。百草霜。蜜丸，芡子大。新汲水化灌二丸。
●喉烂。紫苏叶八分。萝卜汤煎服。
又方：土荞麦根一个。擂碎，食。
●喉癣。真香梗芋艿十斤。去皮，勿烘，切片，晒极干，磨末，开水法丸。每服三钱，甜酒下，或米汤下，效。
●咽喉卒肿，不下食。地龙十四条。捣涂喉外。
又：以一条著盐化水，入蜜服之。
●小儿咽肿。牛蒡根。捣汁细嚥。
●梅核膈气。半黄　梅子。每个用盐一两，醃一日夜，晒乾，又浸又晒，至水尽乃止，用青钱三个夹二梅，麻线缚，装瓷罐，埋土中百日，取出。每用一枚，含咽。
●咽喉猝噎。羚羊角。研末。饮服一匙。
又方：橘红。研末。水一盏，煎减半，热服。
又方：炭末。蜜丸。含之，咽汁。
●咽喉失音。人乳、白蜜、梨汁各四两，香椿芽汁四两（如无鲜者，用干为末亦可）。和匀，重汤煮熟，不拘时服。
●稻芒阻喉。脂麻。炒，研。白汤下。

误吞误哽门  ***************************
●诸物哽喉。瞿麦。为末。水调半钱或一钱服。
●骨哽。用橄榄核。煅灰，用槟榔同服。
又方：单用核磨水服之，亦良。
又方：捣苎麻根汁灌之。
又方：鹿角。为末。含津嚥下。
●鱼骨哽。烧鱼网灰。服一匙。
又方：服橘皮汤。
又方：河中养畜活鸭，倒挂垂涎，磁器接受，令患人仰卧，频灌，其骨尽化。
又方：橄榄味涩，食久则甘，嚼汁咽。
又方：腊月取鳜鱼或黑鱼、章鱼、鲫鱼胆，悬北檐下，令乾。每取少许，酒煎化，温呷，以吐出为度。即鲠物已在脏腑，久而黄瘦，腹痛者，服此亦出。
又方：某鱼骨卡，即取某鱼生眼珠，腐衣裹，吞下。
●甲鱼卡喉咙，汤饮难下。甲鱼生眼珠。以腐衣裹之，拼命吞之，下咽即愈。
●误吞连壳囫囵螺蛳。食鸭涎。
●兽骨哽。用狗一只，倒挂接涎，令患人仰卧，频灌，其骨尽化。
●鸡骨硬。鸡汁化哽下。
●鸡鱼骨哽。苎麻根。捣汁服之。
●鱼骨、竹木哽，咽不下。象牙屑。水调一钱服。
●误食麦芒，刺入喉中。将鹅倒提，口流涎，以碗盛之，饮少许。
●稻芒刺咽痛痒。脂麻。炒，研。白汤下。
又方：硼砂、马牙硝等分。为末。蜜和含咽。
●竹木刺咽。故锯。烧赤，渍酒，乘热饮之。秤锤亦可。
又方：服半夏取吐。
●蔑刺入喉。多年竹篱棍。急流水煎服。
●稻芒、鱼骨哽喉及误吞竹木、钱钗。频食饴糖。
发哽绕喉。旧木梳。烧灰。酒调下。
又方：仍用发烧灰。开水调服。
●误吞铁、骨等物，肠中觉坠，不能转送。多食青菜、猪油，自送科肠，与粪同出。
●吞金银器。即用鸡毛水灌，再用韭菜汁灌之，其金次日必从大便而出。
●吞金银环及钗。白糖二斤。一顿渐渐食之。
又方：鹅毛。烧末。白汤下。
●吞钗。曝韭令萎，蒸熟，勿切，食一束即出。
●铜铁物鲠咽。南烛根。烧，细研。水服一钱。
●误吞铁物。羊头骨。煅。研。调稀粥食。
●误吞针。用透活磁石生研。将黄蜡和捻如针，凉水送下，裹针从大便出。
又方：多食羊脂，自下。
●误吞金银铜钱。羊胫骨。煅，研。三钱，米饮下。
●误吞铜钱，虽无疼，久留腹中必成病。荸荠能化坚为软，多食无伤，可化铜。
又方：生茨菇。捣汁呷。
又方：面筋。炙，末，开水调服，在喉必吐，在肠必从便下。
又方：多食韭菜，累煮食之，韭即包钱从大便出。
又方：胡桃肉四钱，荸荠一斤。捣汁，和酒服。
●误吞铁钉。猪脂多食，食饱自然裹出。
●误吞蚂蝗。服蜂蜜自化。
又方：田中泥。酒和服一二升，当利出。
●误吞洋菸。盐调冷水灌之。

颈项门  ***************************
项强。殭蚕。炒，为末。每五分或一钱，酒泡，薄荷汤下，日三服。
●颈项结核。连翘、脂麻等分。为末。时时频服。
●痰核。半夏、川贝末各一分。鸡蛋大头穿一孔，不破内膜，入药在壳内膜外虚空处。以纸封固，竖饭锅内，蒸熟屹，每日一个，久之自愈。
又方：每鸡子一个，入贝母末三匙，蒸熟，夏枯草汤或银花汤下。
●瘿气颈肿。久不消。海带、海藻、贝母、青皮、陈皮等分。为末，蜜丸。食后噙咽。
●项肿与头相统，按之坚硬。服漏芦煎汤，服一剂即消。
●项上生五色疮，如樱桃大，破则项皮断。逐日饮牛乳。
●对口疮。鲜茄蒂七个，若干重，加鲜首乌同分量。水一锺半，煎服。乾者亦可。
又方：白菊、甘草各四两。煎服。
又方：枸橘三枚。焙，黄酒冲服。微醉，盖被取汗。
●瘰疬。煅牡蛎四两，玄参三两。俱研末，面糊丸，梧子大。每三十丸，酒下，日三。
又方：天名精五六枝。同鲫鱼煮熟，饮汁数次，自愈。
又方：三桑叶。晒乾，为末。赤砂糖调服数两。
又方：牛皮胶四两（牡蛎粉拌炒成珠），土贝母八两。共研末，水法丸，如绿豆大。早、晚用昆布、海藻各一钱五分，煎汤下三钱，不论已破、未破，均效。
又方；土贝母、白芷各五钱。共研为细末。糖霜调陈酒下三钱。
又方：胡桃一枚。劈做两半，一半挖去肉，蝉蜕塞实，对合，山泥包好，煅，研细。陈酒下，每日服一枚。
●瘰疬结核，或破或不破，下至胸前。何首乌根。洗净，日日生嚼，并取叶捣涂。
●瘰疬未破。野菊花根。捣烂，煎酒服，以渣封之。
●瘰疬初起。用海藻、昆布。洗净，浸酒服，滓敷。
又方：以野菊花根。擂酒服，滓敷。
又方：用殭蚕为末。每日水调五分，服一月，愈。
●瘰疬、马刀。胡桃。劈开，去皮，入去钩全蝎一尾，合好，扎紧，瓦上炙存性，研。每日一枚，温酒调下，至愈即止。
●颈项、颏下、耳前后结核累块连珠疬串，不疼，或微疼，破皮赤溃烂，久不收口。真香梗芋艿十斤，去皮，勿烘，切片，晒极燥，磨末，开水法丸。每服三钱，甜酒送下，或米汤下，效。

背门  ***************************
●发背初起疑似者。便以秦艽、牛乳煎服，快利即愈。
●背疸初发。牛皮胶。新瓦上烧存性，研末。酒二盏服。
●发背，一切疮毒，已成未成，但焮痛者。槐花四五两。微炒黄，乘热入酒二锺，煎十馀沸，去滓，热服。又治湿热疮疥、肠风、痔漏诸疮作痛，效。
●发背。用金银藤五六两。捣烂，入热酒一锺，搅匀取汁，黄酒温服，渣罨患处。
又方：大甘草一两。微炙，捣碎，水一升浸，器上横刀，置露中经宿，平明搅令沫出，吹沫服。
又方：干柞木叶、乾荷蒂、干萱草根、地榆、甘草节各四两。细锉。每服五钱，水二碗，早、晚各一服，未成即散，已成即轻。忌一切毒物。

肘腋门  ***************************
●腋臭。白豆仁、丁香、藿香叶、零陵香、青木香、白芷、桂心、沉香各一两，香附二两，甘松、当归各五钱，槟榔二枚。为末，炼蜜丸，豆大，瓷器封盛。每日含三丸，夜一丸，咽汁。忌五辛、炙煿之物。兼服二冬膏，久饵不耗真气。
●腋下臭。五更时取精猪肉二大片，以甘遂末一两拌之，挟腋下，至天明以甘草一两煎汤饮，良久，泻出秽物，弃野外，依法三五次，愈。密陀僧、糊粉之类皆塞窍，以治其末耳。

胁门  ***************************
●胁痛。大瓜蒌一个（连皮捣烂），粉甘草二钱，红花七分。煎服。
又方：地肤子。为末。酒服二钱。
●胁痛气结。用玄胡索（去皮）、金铃子（去核）等分。焙，研细末。以旋覆花汤下二钱，效。
●胁下刺痛。小茴香一两（炒），枳壳五钱（麸炒）。为末。每服二钱，盐酒调下，效。
●风胁痛。防风。水煎服。
●胸胁痛满。羚羊角。烧灰。水服一匙。
●两胁痛。枳壳。煎服、末服并佳。
●痰饮结聚，两胁胀痛。旋覆花。水煎服。
●瘀血在胁下，坚痛。蛴螬。焙，为末。和酒服。
●肾气冲胁，如刀刺痛，喘息不得。生茴香。捣汁一合，投热酒一合，和服。
●腰胁卒痛。大豆（炒）二升。酒三升，煮二升，顿服。

胸门  ***************************
●胸痹痛如锥刺，不得俯仰，自汗出，或彻背。生韭或根五斤。捣汁服。
●膈气疼痛。壁上陈白螺蛳。烧，研。每服一钱，酒下，效。
●胸痛瘥而复发。韭根五升。捣汁饮。
●胸间溃窍，咳则脓血相应而出。参、耆，当加清热排脓药服。

心坎门  ***************************
●寒热相乘于心胃间，心痛。黄连一钱平心火，附子一钱去胃寒，生白芍五钱入肝平木，不使克胃，又去郁。诸药不效，服此效。
●心气作痛。鸡子一枚。打破，醋两合调服。
●心痛。朱砂、枯明矾等分。为末。沸汤服。
又方：山羊血一分。烧酒化下。
●心气疼痛。绿豆二十一粒，胡椒十四粒。同研。白汤调服，即止。
●一切心痛。大马兜铃一个。灯上烧，研末。温酒服，效。
●卒心气痛。铛墨二钱。热小便调下。
●卒热心痛。生麻油一合服。
又方：炒五灵脂钱半，炮乾姜三分。为末。热酒服。
●卒心急痛，牙关紧闭欲绝。老葱白五茎。去皮须，捣膏，以匙送入咽中，灌以麻油四两，效。
●心痛不可忍。晚蚕沙一两。滚汤泡过，滤取清水服，
●蛔虫心痛。用六畜心。生切，作四脔，纵横割，路夹朱砂或雄黄于中，吞之。
●蛔虫心痛如刺，口吐清水。白熟艾一升。水三升，煮服。或生艾捣汁，五更食香脯一片，乃饮汁。
●中恶心痛。铛墨五钱，盐一钱。同研匀。热水一盏调下。
●冷热心痛。伏龙肝末一匙。热以水服，冷以酒服。
●心痛不止。败笔头三个。烧灰。无根水服，效。
●积年心痛不可忍。浓煮小蒜，食饱，勿著盐，效。
●心头痛欲死不可忍。良姜、厚朴、姜汁、炒灵脂各等分。为末。每一钱，醋汤下。
●心痹痛。用良姜、槟榔等分。俱炒，为末。米汤调服。
●心痹痛，服药已止而复痛。可用玄明粉一服，立止。
●心痹气痛，气实有痰。煅牡蛎粉。酒服二钱。
●心痛，实胃口痛也。若真心痛，不治。高良姜（酒洗七次，焙，研），香附子（醋洗七次，焙，研）。病因寒得者，姜末二钱，香附末一钱；因怒起者，香附末二钱，良姜一钱；兼有者，各用钱五分。以米汤加入生姜汁一匙、食盐一捻服，痛止后，用剷刀挑盐一撮，火上烧红，泡汤服，井服大枣数枚，效。
●心腹诸痛。用玄胡索、五灵脂、草豆蔻仁（饭包煨）、没药等分。为细末。每用二三钱，热酒调下，效。
●妇人心痛。丹参一两，檀香一钱，砂仁一钱。煎八分，服。
●奔豚气痛。薤白。捣汁饮。
●心中硬，按之则无，常觉膨满，多食则吐，气引前后，噫呃不除，由思虑过多，气不以时而行则结滞，谓之结气。人参一两，橘皮（去白）四两。为末，炼蜜丸，梧子大。每米饮下五六十丸。

神志门  ***************************
●忽觉自身作两人并卧，不别真假，不语，问亦无对，乃是离魂。辰砂、人参、茯苓。煎浓汤服。真者气爽，假者自化。

情志门  ***************************
●忧郁不伸，胸膈不宽。贝母（去心）。姜汁炒，研，姜汁面和丸。每服七十丸。
●心忧郁积，气闷不散。番红花活血，久服令人心喜。
●病笑不休。沧盐。煅赤，研，入河水煎沸，啜之，探吐热痰，愈。
●妇人好哭悲伤，颠狂骂人，如有鬼神，自己不知其故，脏躁之症也。生甘草一两，小麦一升，红枣十枚。水六升，煮三升，分三次服。
●小儿初生，昼夜啼哭不止，成痫，胎寒也。当归末如豆大，同乳汁灌之。
●小儿夜啼。妊娠时食饮偏有所思者，以此哺儿。
又方：青黛。水研服。
●小儿惊啼。鸡屎白。熬，末。以乳服之，佳。

怔忡惊悸门  ***************************
●胆寒睡卧不安，心多惊悸。炒酸枣仁一两。为末。每服二钱，竹叶煎汤调服。
●心肾不交，怔忡无寐。川连五钱，桂心五分。研细，白蜜丸。空心淡盐汤下。
●魂魄不安。真珠末豆大一粒，蜜一蚬壳。和服，日三次。
●小儿受惊，举动失常。密陀僧。研末。茶清调服三四分。
又方：陈胆星九分，辰砂（水飞）一分。研匀。竹沥半杯，生姜汁一小匙，调麦冬一钱，橘红八分，薄荷脑一分，煎汤，冲入和服。

健忘门  ***************************
●健忘。远志、石菖蒲。煎汤代茗。
●心神过扰，营血耗伤，不寐，善忘，悲愁不乐。甘草一钱，小麦三钱，红枣七枚（每枚以银针刺七孔），野百合七钱，莲子心七分。水煎，去滓，入青盐一分服。

烦躁门  ***************************
●卒然烦热。白鸭肉。和葱、豉煮汁饮。
●五心烦热。胡黄连末。米饮服一钱。
●胸中邪热，烦闷。蛏肉。煮饭后食之。
●热攻心烦，恍惚。牛蒡根。捣汁一升，食后分为二服。
●心痹，心烦内热。茜根。煮汁服。
●烦渴。生萝卜。捣滤汁，瓦器熬稠，入熟蜜少许，同收，点汤饮。
●时气烦渴。生藕汁一盏，生蜜一合。和匀细服。
●骨蒸烦热。青蒿一握，猪胆汁一枚，杏仁四十粒（去皮尖，炒）。以童便一大盏，煎五分，空心温服。

昏迷门  ***************************
●小儿闻雷即香倒。人参、当归身、麦冬，少入五味子。熬膏服。

癫狂门  ***************************
●诸般疯狂癫痫，痰迷心窍等症。川郁金一钱，天竺黄一两，雄黄五钱，白矾三钱。为末，以不落水猪心血捣为丸，朱砂为衣，如桂圆大。每日以石菖蒲五分煎汤送一丸。
●癫狂。甜瓜蒂细末二分。早晨井华水下，一食顷，含砂糖一块，良久涎如水出，涎尽食粥。
●卒发狂癫。烧自经死绳末。水服一匙，或陈蒲煮汁下。
又方：朱砂末。酒调服。
●狂癫谬乱，不识人。伏龙肝末。水服一匙，每日三服。
●狂邪风癫，不避水火。苦参五斤。蜜和丸，如酸枣大。每服十丸，薄荷汤化下。
●狂发欲走，或自高贵称神，或悲泣呻吟，此为邪祟。蚕纸。烧灰。酒下一匙。
●伤寒发狂，踰垣上屋。寒水石二钱，黄连一钱。为末。煎甘草冷服。
●热病发狂，奔走似癫，如见鬼神，久不得汗及不知人事者。以人中黄人大罐内，泥固，煅半日，去火毒，研末。新汲水服三钱，未退再服。
●有痰癫狂。郁金一两，明矾三两。共为细末，糯米糊为丸，如桐子大。每服五十丸，白滚汤送下。
●阳狂，痰迷心窍。犀黄三分，水飞神砂一分，巴豆霜三分，白矾三分。研细末，加米粉作二十丸，朱砂为衣。每服一丸，温水下，必吐泻，不愈再服，效。
●邪狂横暴。用苦参为末，蜜丸。茶清下。
●邪附而癫。烧蚕蜕纸灰。酒调服。或于手拇指甲下针之血出。
●癫风邪祟。用朱砂一两（细研，水飞），青靛净花二钱。以猪心血糊为丸。每用茶下二十丸，甚者不过三服。
●羊癫疯。橄榄。熬膏服。
●小儿狂语，夜后便发。竹沥。夜服二合。
●病笑不休。沧盐。煅赤，研，入河水煎沸，啜，探吐。

痫门  ***************************
●卒得痫疾。钩藤、炙甘草各二钱。水五合，煎一合，每用枣许，日三五度。
●痫证，俗呼羊癫风。经霜老茶叶一两，明矾五钱。为细末，水法丸，辰砂为衣。每三钱，开水下三服，全愈。
又方：二陈汤加青皮、丹皮、石菖蒲、辰砂。煎服，效。
●羊头疯。好松萝茶、晋矾各一斤。为末，炼蜜丸，梧子大。每服四十丸，滚汤下。
●犬痫。黑犬齿。磨汁服。
●小儿牛痫。白牛屎中豆。日日服之。
●小儿发痫。紧小乾蝎四十九枚。以四叶薄荷包一蝎，绵线系，合共四十九包，火炙焦，去线，研末。每服三豆许，金银汤下。
●小儿痫证。鸡子黄和乳汁，分次服三枚。

惊风门  ***************************
●惊风。钩藤钩、甘草各五分。水煎服。
又方：人手指甲长寸外者。煎汤服。
又方：开通元宝钱。以水磨服少许，效。
●急惊风。青蒿、蠹虫。捣和朱砂，粟粒大，一岁一丸，乳汁服，效。
●哑惊风。细叶菖蒲。捣汁，和雪梨汁同饮。
●小儿躽啼惊痫，腹满大，便青白色。柏子仁。末。温水调服一钱。
●小儿天吊，惊痫，客忤。家桑东行根。研汁服。
●小儿天吊，头目仰视，痰塞内热。蝉蜕。浆水煮一日，晒乾，研末。冷水调服。
●小儿痫疾。衣中白鱼七枚，竹茹一握。酒一升。煎二合温服。
●小儿牛痫。白牛屎中豆。日服。
●小儿痓风。头及四肢皆往后。以鸭涎滴之。

乳门  ***************************
●吹乳肿痛。瓜蒌一个，乳香二钱。酒煎服。外用南星为末，温水调敷。
●乳吹。橘皮一两，甘草一钱。煎服。
又方：穿山甲三片，橘红二钱。水煎，和酒服。
又方：砂仁五分，冬葵子八分。研末。以蒲公英五钱、瓜蒌仁三钱，水煎，和酒服。
又方：甘菊花根、叶。杵烂，酒酿冲服。渣敷患处，效。
●乳吹成痈。鲜蟹一只。捣烂，醇酒烫热冲服。
又方：橘红（面炒令黄，研末）二钱，加麝香二釐。酒下。
又方：端午粽箬。烧灰。酒服二钱，效。
●乳痈初起。大熟瓜蒌一枚。捣，白酒一斗，煮取四升温服—升，日三服。
●女人乳痈，初起肿痛，未成脓者。蒲公英（连根叶）二两。捣烂取汁，忍冬藤煎浓汤，入少酒，和汁服。
●乳痈。葱白捣，绞汁服，或橘核煎服。
又方：贝母二钱。研末。酒调服，令儿吮之。
又方：金针菜、皂荚子、射干各三钱。共炙，研末。分三服，砂仁汤下。
●乳痈肿痛。紫苏汤频饮，渣滓封患处。
●乳痈已成。胡桃。隔瓦上焙，研末。红糖调匀，温酒每送三钱。
又方：槐花五七朵。酒煎服，即以花瓣摘散，贴患处。
●乳癖。白芷、雄鼠粪等分。曝乾，为末。好酒调服，必多饮，取一醺睡而愈。
又方：陈皮。炒，末，黑糖调服三钱，七日愈。或橘叶煎服。
又方：蒲公英一两，银花二两。酒、水各一碗，煎半，加酒一小杯服。
●乳疖。梳垢。丸梧子大。五枚，豆腐皮包，酒下。
●乳结。百药煎。研末。每三钱，酒一盏煎服。
●乳岩，先乳中一粒，大如豆，渐大如鸡子，七八年后方破，则不可冶。急服生蟹壳数十枚，砂锅内焙焦为末。每服二钱，好酒调服，勿间断。
又方：陈年老南瓜蒂。烧炭。无灰酒冲服。外再用麻油调炭涂。
又方：土贝母五钱。煎服。
●乳起结核，久之成岩，初起不痛疼，最恶之症。日用山茨菇一钱，胡桃三枚。捣，酒送服。
●乳岩已破者。土贝母五钱，胡桃隔、银花、连翘各三钱。酒、水煎服。
又方：溃烂已久者。用雄鼠粪（经霜）、土楝子、露蜂房各三钱。俱煅存性，各取净末，和匀。每服三钱，酒下，间二日一服，即止痛收口。
●妇人乳毒。败龟板一枚。烧，研。酒服。
●乳塞不通而皮痈，名妒乳。雄鼠屎二十一粒。豆腐皮包，酒吞下，日三服。
●乳塞。丝瓜（连子，煅）。酒服三钱，被覆取汗即通。
又方：莴苣子、糯米各一合。研细，水一碗，入甘草末三分，搅匀，煎，频呷。
●无乳。黄耆五钱，七星猪蹄一只。煮烂食。
又方：赤砂糖煮豆腐，以醇酒下。
又方：羊肉二斤，黄耆八两，乾地黄、归身、川断各四两，牛膝二两。同煮绞浓汁，入蜜四两，熬如饴，每温酒服一匙。
又方：母猪蹄一对。通草同煮食，并饮汁。
又方：莴苣三枚。研成泥，调服。
●乳汁不下。鲤鱼。作羹食之。
又方：丝瓜（连子）。烧，研末。酒服三钱，被覆取汗。
又方：赤小豆。煮汁饮，或煮粥食。
●通乳消胀。豌豆。煮食。
●吹乳不通。雄猪前脚爪一个，鬼馒首二个。并煮食之，一日即通，虽无子女，人食之亦有乳。
●妇人乳少。脂麻。炒，研，入盐少许食。
又方：穿山甲末。米泔调服。
●无子食乳，乳不消，发热恶寒。大麦蘖二两。炒，为末。每服五钱，白汤下。
●两乳细小下垂，痛甚，名乳悬。川芎、当归各二斤。煎服半斤，余烧烟燻口鼻。

胃脘门  ***************************
●胃脘痛。木瓜一钱，吴萸五分，盐一钱。为末，白滚汤下。
又方：鳗鲡。淡煮饱啖。
又方：胡桃肉一枚。以大枣肉一枚夹之，湿纸裹煨熟，细嚼，生姜汤下。
●胃气痛。牙皂三分。调酒服。
●胃口痛。手指甲（男痛用女右，女痛用男左）剪下，新瓦上炙脆，为末，约四五分，入砂糖少许，酒调，食远服。
●气郁胃脘痛。香附子（略炒）三两，乌药（略泡）二两。共研细，水醋煮蒸饼和丸，梧子大。每服二三钱，白汤下。
●肝郁脘痛。香附倍用，黄连减半。择净料制为极细末，水糊丸，梧子大。陈皮汤下一二钱，火盛者，姜汁炒栀子，煎汤下。
●胃脘痛剧，诸药不效。牙皂。烧存性，研末。以烧酒调服钱许，效。
●肝气痛极。黄天竺子。泡汤饮之。
●肝气。乌梅二个，鲜橘叶三钱，青盐二分，真川椒二钱。空心服。
●男妇气痛。洁净食盐一撮。放刀口上，炭火烧红，焠入水中，乘热饮数次。

噎膈反胃门  ***************************
●膈噎症。拣蒲公英高尺许者，掘下数尺，择根大如拳者，捣汁和酒服，如神。
又方：燕窝脚色红紫，名血燕者。煎服，效。
又方：老苏梗。泡水和面粉，预于日食时，在日中搓成丸，如梧子大，须即日晒乾，其丸皆中空。白汤送下，神效。
又方：人乳、牛乳、蔗浆、梨汁、芦根汁、龙眼肉浓汁、人参浓汁俱等分。加姜汁少许，隔汤熬成膏，下炼蜜，徐徐频服，效。
又方：糖坊内上好糖糟一斤。打烂，加水，姜四两，捣做小饼，晒乾，放磁瓶内，置灶烟柜上，每晨饼一枚，泡滚水内，少停饮汤，验。
●膈食病。旧油竹梳。烧灰，金橘饼煎汤服。
又方：冰片一分，硼砂二分，飞金二十页。共研细，用红糖一两拌服。
●膈气噎塞，饮食不下。碓嘴上细糠。蜜丸，弹子大。时含咽津液。
●喧膈气滞，烦闷吐逆，饮食不下。芦根五两。锉，水三盏，煎二盏，时时温服，效。
又方：白猪肚连食。烘乾，为末。每服二三钱，酒调下。
●气噎食不得下，喉中如有肉块。昆布一两（洗去咸），小麦二合。水三盏，煎小麦烂，去滓，不时服。
●卒噎。食干粳米饭即不噎。
●噎塞不通。羚羊角末。饮服一匙。
●膈噎，能饮不能食。鸡十馀只。煮汁饮，如觉直达于下，渐可以鸡煮粥矣。
又方：糯米。装翻毛鸡腹内煮烂食，效。
●噎膈，气不通。鸡嗉。烧，研，入木香、丁香、沉香、红枣，丸服。
●膈气暂开关。荔枝一个（去核），蜒蚰一条。放在内，冰片三四釐，掺蜒蚰上，将荔枝肉裹好，仍放壳内，扎好，令病人含口内，有冷涎水渗出，徐徐嚥下，一时许，蜒蚰化完，亦无水渗出，连壳吐去，可进饮食。
●噎食。生藕汁、生姜汁、雪梨汁、萝卜汁、甘蔗汁、蜂蜜、白果汁、竹沥各一盏。和匀，饭上蒸熟，任意食。
●一切痰膈、食膈。黑砂糖一斤，连皮老生姜一斤。共捣如泥，入磁罐内封固，埋乾燥净黄土地内七日，取出，每日和滚水服。
●膈食膨胀，五六月。用老生姜二三斤。放竹蒌内或麻布袋浸粪缸内七日，取出洗净，竹刀去皮，切片，阴乾，为末。每服三钱，火酒调下，不过三服，愈。
●噎塞吐食，以胃脘停有痰血之类，故胸中刺痛。用韭汁入盐卤少许，细呷，得入渐加，定吐稠痰而愈。若反胃，加姜汁、牛乳。
●梅核膈。昆布、茯苓、归身、白术、半夏、陈皮二帖，当吐出血块，咽喉觉空快。又加人参，服二帖，当再吐物，病愈矣。
●胃寒反胃。母丁香一两。为末，盐梅肉捣丸，芡子大。每含一丸。
●反胃。鸡内金。煅，研。酒下。男用雌，女用雄。
●翻胃。纯酒酿（去米粒）半酒杯，好酱油半酒杯，和匀，温服。
●反胃转食。地龙屎一两，木香三钱，大黄七钱。为末。每服五钱，无根水调服。忌煎煿、酒、醋、椒、姜、热物，效。
又方：螺蛳一斗。水浸，取泥，晒乾，每服一钱，火酒调下。
又方：灶中土五年久者。为末。米饮服三钱，验。
●反胃上气。芦根、茅根各二两。水四升，煮二升，分服。
●反胃吐食。芥子末。酒服一匙，日三服。
又方：松节。煎酒细饮。
又方：乾柿三枚。连蒂捣烂，酒服，勿杂他药，效。或饭上蒸熟，和饭服。
又方：甘蔗汁七升，生姜汁一升。和匀，日日细呷。
又方：蝟皮。烧灰。酒服，或煮汁。
又方：石莲肉。为末。入少肉豆蔻末，米汤服。
又方：母丁香、神麴。炒，为末。米饮服一钱。
又方：蚕茧十个。煮汁，烹鸡子三枚食，以无灰酒下，日二服，效。
又方：缫丝汤煮粟米粥食。
又方：饮白马屎即止。
●反胃转食，药物不下。雪梨一个。丁香十五粒，刺入梨内，湿纸包煨熟食。
●噎膈反胃。糯米末以牛涎拌作小丸。煮熟食。
●反胃膈气不下食者。陈仓米。炊饭，焙乾，研。每五两，入沉香末半两，和匀，每米饮服二三钱。
●翻胃膈气，此症肠枯血燥，大便三四日一次。牛乳、羊乳、人乳并用，可常服。
粪如马慄如羊屎者不治，口常吐白沫者不治。
●反胃噎食。蜜炙萝卜。细嚼，任意食之。

大小腹门  ***************************
●腹痛。乌药（水磨汁）一盏，入橘皮一片，紫苏一叶。煎服。
又方：白砂糖。水调服。
●肚痛不拘寒热。用霜后青蒿子一钱半，青皮七分半，青木香七分半，共为细末。白滚汤送下，每服二钱。
●急肚痛。本人头发三十根。烧过，酒服，即以水调芥子末封脐内，大汗即痊。
●卒患腹痛。山豆根。水研汁半盏服。
●饭后肚痛。用九制香附五钱，山楂肉五钱。各为细末服之即愈。
●虫肚痛。用马齿苋（盐炒）一大碗。空心食之，虫自出。
又方：苦楝子树皮煨精肉，每逢月头服一次。
又方：生葱。捣汁，菜油调服。
又方：乌梅。煎汤饮。
●小儿蛔多腹痛。使君子肉。为末。每月初旬五更时，米汤调服一钱。
●食积腹痛。紫苏、莱菔子之类煎服。
●小儿吃棕腹痛。黄连、白酒药等分。为丸服。
●阴症腹痛。旧篦子一把。烧灰。水冲服。
●阴毒腹痛。烧酒。温饮，汗出即止。
●阴毒腹卒痛。雄鸡冠血入热酒中饮，暖卧取汗。
●阴症腹痛，面青甚者。鸽子粪一大抄。研末。极热酒一锺和匀，澄清，顿服。
●绞肠痧痛。服童便即止。
●肝火为病，腹痛。黄连（姜汁炒）。为末，粥糊丸，梧子大。每服三十丸，白汤下。
●小儿夜啼，腹痛，面青，冷证也。大蒜一枚（煨，研，日曝乾），乳香五分。同捣丸，芥子大。每服七丸，乳汁送下。
●小儿盘肠气痛，腰曲乾啼。没药、乳香等分。为末。木香磨水煎沸。调一钱服。
又方：萝卜子。炒黄，研末。乳香汤服半钱。
●腹痛吐下。桑叶一握。煎饮，或捣汁服。
●腹胀黄肿。亚腰壶芦连子（烧，研）一个。食前温酒下，或白汤下，十馀日，效。
●腹满癖坚如石，积年不损。白杨木东枝。去粗皮，辟风细锉五升，熬黄，以酒五升淋讫，用绢袋盛，滓还纳酒中密封，再宿。每服一合，日三服。
●腹内龟病硬似砖。用自死殭蚕，白马溺软之，效。
●腹皮麻木不仁。多煮葱白食之。
●别处皆无痛痒，病形但大腹上麻痹不仁，乃风郁腹部。多煮葱白食之。
●腹中有物作声，随人语言，名应声虫。板蓝汁一盏，连服五次。
又方：服雷丸。
●腹内有声，如虾蟆，手按暂止，此惊气内袭。镇惊朱砂丸。车前草汤下。
●产后腹痛。麸炒枳实，酒炒芍药。为末。水煎服二钱。
●小儿卒然肚皮青黑，乃血气失养，风寒乘之，危症也。大青末。酒送下。
河白栀子、黄鸡子、白飞面。捣饼，贴脐上，再以茵陈、通草、甘草、灯草煎服。
●小腹胀满如孕。面色青黄。饮食如故，发则如癫，盖蛟龙游于水边莱上误食而病。以寒食饧五合服之，数服当吐出似蛟龙状物。
●小腹有块，直冲胸膈，叫号厥，三起二倒，气平如故，止觉筋鞭，此名横梁疝，女子患此最多。破故纸一片，黑芝麻二两。拌炒，筛去芝麻不用，将放纸磨末，酒丸。每服三钱，开水下。
●小腹痛。干黄土。煮数沸，温服。
又：黄芩、甘草、木通各一钱。煎服。

脐门  ***************************
●小儿肚脐突出半寸许，此气旺不收也，失治将角弓反张。茯苓、车前各一钱，甘草二分，陈皮、通草各三分。煎灌之。
●脐风。全蝎二十一个（去头尾，酒涂炙），麝香少许。研和。每二分半，麦冬汤调服。
●脐下绞痛。木瓜三片，桑叶七片，大枣三枚。水三升，煮半升，顿服。
●腹中如铁石，脐中水出，变如虫行，绕身匝啄，痒痛难忍，拨扫不尽。浓煎苍术汤浴，仍以苍术末，入麝香少许，水调服。

肿胀门  ***************************
●浑身浮肿。出过子萝卜，名地骷髅。煎浓饮。
●阳水浮肿。败荷叶。烧研。每服二钱，米饮下，日三。
●肿饮。灯草一把（水四碗，煎至二碗），萝卜子一两（微炒），砂仁二钱（微炒）。研末，倾入汤内，略滚，盛入茶壶，慢慢吃下。
●浮肿。黑豆。水煮，再加酒煮服。
●遍身肿满，阴亦肿。缩砂仁、土狗一个等分。研，和酒服。
●遍身浮肿。萝卜、浮麦等分。泡汤饮。
●身面卒肿。皂荚。去皮，炙黄，锉三升，酒一斗，渍透，煮沸，每服一升，日三服。
●身体暴肿。榆皮。捣末，同米作粥食。
●虚肥面肿，积年气上如水病，但脚不肿。谷楮叶八两。钠米煮粥常食。
●热水肿疾。山栀子仁。炒，研。米饮服三钱。若上焦热者，连壳用。
●脾病黄肿。青矾四两（煅赤），莲子、当归四两（酒酻浸七日，焙），百草霜四两。为末，以浸药酒打糊丸，梧子大。每服五七丸，效。
●小儿虚肿，头面阴囊俱浮。使君子一两五钱。蜜炙，为末。食后米汤服一钱。
●小儿浮肿。丝瓜、灯心、葱白等分。煎浓汁服，并洗。
●肺湿肿喘。马兜铃。煎服。
●气虚水肿。用大蒜煮半熟，入蛤粉捣为丸。食前白汤下二十丸，小便下数桶而愈，随服补脾药。
●水肿。以甘遂细末一两，水调涂腹及脐令满；内服甘草汤，其肿便消如神。
又方：山东红谷酒、冯了性酒合饮，能口流水涎，身发汗，效。
●水病腹肿。白茅根一把，赤豆三升。水三升，煮乾，食豆，效。
水肿，水属肾。黑牵牛行肾水。研末，入猪肾，煨熟，温酒下。
●水肿脚满气急。鲤鱼一斤上一尾。煮汁，和冬瓜、葱白作羹食。用乌鱼亦可。
●水肿，下水气。赤小豆、桑白皮、通草。煮服。
●水病初得危急。冬瓜不限多少。任吃，或取汁服。久病忌。
●十种水病垂死。青头鸭一只。和米并五味煮熟，作粥食。白鸭亦可。
●水肿腹大喘急。马兜铃。煎汤，日服。
●水气肿满。椒目。炒，捣如膏，每酒服一匙。
又方：人屎。煎令可丸。服豆大三丸。
●水肿尿涩。茯苓皮，椒目等分。煎汤，日饮，效。
又：黄牛屎一升。绞汁饮。忌食盐。
●水肿。大鲤鱼一尾，赤小豆一升。水二斗，煮食饮汁，顿服。
●水肿胀满。鸡屎，川芎等分。为末，酒糊丸服。
又方：赤尾鲤鱼一斤，破开不见水及盐，以生矾五钱研末，入腹，纸裹，再黄泥包，灶内煨熟送粥，食头上消，食身尾下消，一日用尽，效。
●水湿肿胀。白术、泽泻各一两。为末。每服三钱，茯苓汤下。
●水蛊腹大，动摇水声，皮黑。鬼扇根。捣汁服，水即下。
又：山豆根末。酒服二钱。
●水蛊腹大。恶实（微炒）一两。为末，面和丸，梧子大。每米饮下十丸。
●水臌石水，腹胀身肿。肥鼠一枚。取肉煮粥，空心食两三顿。
●气病腹胀。香附子一斤。童便浸三日，焙，为末，丸梧子大。旋覆花汤下四五十丸，日二。
又方：陈香橼四两，人中白三两。共研，白汤下一钱。忌盐百日。
●少儿腹胀满。父母指甲。烧灰。乳头上饮。
●小儿烦满欲死。鸡子壳。烧灰。酒服一匙。
●小儿伤乳，腹胀烦闷欲睡。生大麦面。水调一钱服，白面微炒亦可。
●食果腹胀。桂末。饭和丸，绿豆大。白汤下五六丸，未消再服。
●气胀气蛊。莱菔子。研，以水滤汁，浸缩砂一两，过夜炒乾，又浸又炒，凡七次，为末。米饮服一钱，效。
●湿热腹胀。出过子萝卜。煎浓饮。
●水病胀满。大豆黄卷服。
●单腹胀大，四肢极瘦。肉苁蓉三两，红枣、青矾各一斤。入罐内煅，烟尽为末，再将香附、童便、制麦芽（半炒）各一斤为末，和前末，糊丸。每酒下二三十丸。
●腹胀黄肿。亚腰壶芦连子。烧末。食前温酒下，或白汤下，连服十数个，效。
●五臌。萝卜子四两（用巴豆十六粒同炒，去豆），牙皂一两半（煨，去弦），沉香五钱，枳壳四两（烧酒煮，切片，炒），大黄一两（酒焙），琥珀一两。为末。每服一钱，鸡鸣时热酒送下，姜皮汤可。
●水臌。陈芭蕉扇（烧灰）五分，滑石二分。为末。以腐皮包滚水送下。
●膨胀四五月。将黄牛粪阴乾，微炒黄香，为末。每服一两，煎半时，滤清服之。
●中满臌胀。陈葫芦一个，三五年糯米一斗。作酒，待熟用葫芦瓢于炭火上炙热，入酒浸之，如此五六次，将瓢烧灰，为末。每服三钱，酒下，效。
●臌胀。雄猪肚子一个，入大蒜头四两，小槟榔、砂仁末三钱，木香二钱。砂锅内河水煮熟，空心服猪肚，效。
又方：旧葫芦一个。浸粪坑内一月，起挂长流水中三日，炒黑，为末。每两加木香末二钱，每日空心砂仁汤送下二钱。
●乡农春末夏初受其湿热，渐成胸闷肚大如鼓，名臌胀。大麦杆二两，乌豇豆二合，荸荠四两。煮食七日，愈。
●水臌，气臌。活黑鱼一尾，去鳞甲，将肚剖开，去肠，入好黑矾五分，松萝茶三钱，男子用蒜八瓣，女七瓣，入鱼腹内，磁器中蒸熟，令病人吃鱼连茶、蒜，效。
●气臌。大虾蟆一只。破开，大砂仁填满腹中，黄泥封固炭灰煅红，冷定去泥，研末。陈皮汤调服，放屁即愈。
●河白病。蝉蜕、鲜稻草、粟壳、淫羊藿等分，末，丸。

积聚门  ***************************
●奔豚气痛。捣韭汁服。
●气癖在小腹，上攻冲心痛。穿山甲片。土炒脆，为末。砂糖调陈酒送下，每服三钱，止痛如神。如不能饮糖，酒调亦可。
●肾积奔豚，上气痛疼。茯苓四两，小茴香四两。研末，水为丸。开水下三钱，验。
●奔豚气痛。枳实末。每服一匙，日三夜一。
●膜外气痛及气块。猪胰一具。切块，炙熟，蘸延胡索末，频食。
●脾积痞气。黄挲牛脑子一个（去皮筋，擂烂），皮硝末一斤，蒸饼六个。晒研，和匀，糊丸，梧子大。每服二十丸，酒下，日三服，百日有验。
●痞块心痛。殭蚕末二钱。白马尿调服，并敷块上。
●痞块腹中攻痛，面黄肌瘦。真陈阿胶一两（蛤粉炒松，研细），九制陈胆星五钱（人乳浸，微火烘，研），川贝母一两（去心），麝香四分（忌见火），鳖甲三个（必要九骨七骨者，真麻油炙脆黄，研）。共为细末。真柏油二两，火鎔开，入前药末在内，搅和，每服用腐衣包药约一分半，茶、酒送下，清晨三包，饭后三包。
●块如活鳖，能行动，诸药不效。每日空心将靛花三四五匙冲热陈酒内服，至十日不动，服一二月消尽矣；外用敷之。
●小儿食积。五穀虫。研末，入甘草末少许，米糊丸，梧子大。每十丸，米饮下。
●诸果成积。桂心五钱，麝香五分。细研饭丸，绿豆大。大人十五丸，小儿七丸。
●米各食积。大麦芽。煎服。
●酒积。鸡内金、乾葛等分。为末，蒸饼丸，梧子大。每酒下五十丸。
●饮茶成积。苍术一两，制南星、青皮、橘皮各三钱。醋煮蒸饼丸，梧子大。淡姜汤下二三十丸。
●阳邪积滞，气积，血积，虫积，食积，伤寒实热闭。锦纹大黄一斤（切片，好酒料，饭锅上蒸，再晒九次），牙皂一两六钱（炒微黄）。磨末，蒸饼打丸。每服三分。

症瘕门  ***************************
●不问男女左右，症瘕，积聚，疟痞。水红花（半老穗头连叶带子，晒乾）不拘多少。蒜头去皮膜，同石臼打烂，捏成饼，晒，为末，每斤入蚶子壳煅粉四两，再将老蒜打膏为丸，桐子大。每服百丸，空心食后白汤下，一日三服，效。
●痃癖症积。鳖甲。酢炙黄，研末。牛乳一合，每调一匙，朝朝服之。
●腹中生龟。殭蚕。研末。调马溺饮。
●腹中鳖症。胡粉、黍米。淋汁温服，效。
●癖块。生芋艿。敲烂，醇酒渍半月，饮之。余方分载积聚门。
●血症痛。蒲黄五钱，五灵脂一两。俱炒，酒煎服；或为末，酒调下。
●好食生米成瘕，口中出清水。鸡矢同白米各半合。炒，为末。水一钟调服，良久吐如米形即瘥。
●食发成症，心腹作痛，咽间如有虫上下，嗜食。与油猪脂二升。酒三升，煮服。
●啮蝨在腹生蝨症。败梳、败篦各一枚。破二分，一分烧研。一服水煮调服。

虫门  ***************************
●治三虫。珍珠二两，乱发如鸡子大。烧末，苦酒调，旦起顿服。
●蛔虫上行。乌梅。煎汤饮。
●蛔虫攻心腹痛。薏苡根二斤。锉，水七升，煮取三升，食前服。
●蛔虫。缫丝蚕蛹两合。研烂，绞取汁顿服。非缫丝时，蚕蛹晒，研细末，和粥食。
又方：用火煨使君子肉。五更食，以壳煎汤送下。
●寸白虫。榧子四十九枚。去皮，于月上旬平旦空心服七枚，七日服尽，虫消成水。
又方：桑根白皮（切）三升。以水七升，煮二升，宿勿食，平旦空腹顿服。
●腹有虫。酸石榴东引根。浓煎，五更服。
又方：马齿苋。水煮，加盐、醋，空腹食之。
又方：生芜荑、生槟榔等分。为末，蒸饼丸，梧子大。每白汤下二十丸。
又方：雷丸。煎服。
●腹内虫痛。乌梅一个，老姜二片，榧子十粒，花椒十四粒。加黑糖少许，煎服。
●皮中有虫，如蟹行，如儿啼。炙猪肉蘸雷丸、雄黄末食。
●嗜油发虫。载饮食门。
●腹中应声虫。载腹门。

霍乱门  ***************************
●霍乱。新汲水、百沸汤。和匀饮数口即定。
又方：梅叶。煮浓汁饮。
●伤暑霍乱。丝瓜叶一片，白雪梅肉一枚（并核中仁）。同研极烂，新汲水调服，不可即饮热汤。
又方：取扁豆叶捣汁一碗饮之，愈。
●夏月贪凉，脾胃不和，患霍乱。以砂仁一两。炒盐，研一撮，沸汤调，冷服。伤冷物者，加吴茱萸，冬月感寒患此，亦可用，但温服。
●中恶霍乱。海桐皮。煮汁服。
●霍乱吐泻。高良姜。火炙令焦香，每用五两，以酒一升，煮三四沸，顿服。
又：山豆根末。橘皮汤下一钱。
又：杉木。煎汤服。
又：尿桶旧板。煎服。
●霍乱胀痛。大豆。生研。水服一匙。
●霍乱腹痛吐下。桑叶。捣汁服。冬月乾者，煎服。
●霍乱吐泻，不拘男女，但有一点胃气存者服之再生。广陈皮（去白）五钱，真藿香五钱。水二盏，煎一盏，时时温服。
●霍乱吐泻，腹痛。桃叶。煎汁，服一升止。冬用桃树皮。
●霍乱及呕吐不能纳食及药者。先饮阴阳水数口。即生水、沸汤各半也。
●霍乱吐下不止，四肢逆冷。黄牛屎半升。水二升。煮三沸，服半升。
●霍乱转筋。生白扁豆末。冷水和，少人醋服。或藤叶捣汁服。
又方：木瓜一两。煎服，仍煎汤浸青布裹足。
●霍乱转筋腹痛。木香末一钱。木瓜汁一盏。热酒调服。
●霍乱转筋，心腹胀满，未得吐下。栀子二七枚。烧，研。热酒服，愈。
●霍乱筋脉挛急，不得屈伸者。薏苡仁（生）。为末。每服二钱，水调服，频进。
●霍乱转筋入腹。桑叶一握。煎饮。
又：故麻鞋底。烧赤，投酒中，煮取汁服。
●小儿霍乱。梳头垢。水服少许。
●乾霍乱。千年石灰。砂糖水调服二钱，或淡酢汤调亦可。
又方：紫苏。煎服。
●乾霍乱病，上不得吐，下不得泻。盐一大匙。熬令黄，童便一升，合和温服，少顷吐下即愈。
●乾霍乱，胀痛欲死。用土坎黄泥，新汲水搅浊，候清饮之，探吐。
●乾霍乱，腹痛出汗，吐泻不出。炒红盐一两，猪牙皂荚一钱，煎服，吐出即效。
●乾霍乱，上不得吐，下不得泻，身出冷汗，危在顷刻。食盐一两，姜五钱（切片）。同炒变色，水一大碗，凉服。愈后切不可遽食饭，饿极方可吃稀粥。
●霍乱及乾霍乱，不吐不利，胀痛欲死。俱饮地浆即愈。大忌米汤。
●霍乱及中暍卒死者。饮地浆一升。大忌米饮。
●绞肠痧，吐泻将死。用藿香、陈皮各四钱。水煎服。
●绞肠痧。用生明矾末一半，凉水一半。开水愈。
又方：旱菸筒中垢如豆大一丸。放病人舌下，掬水灌之，垂死可活。
又方：饮盐汤探吐。荞麦炒焦，开水调服。或饮童便，痛立止。
●搅肠痧，痛欲死。马粪。研汁饮，愈。
又：荞麦。面炒焦。热水冲服。
又：服童便。
●吐利后转筋。扁豆叶一把。生捣，入少酢，绞汁服，瘥。

吐泻门  ***************************
●小儿吐泻。锈铁钉。煎水饮。
●小儿吐泻，口渴者。芹菜。切细。煮浓汁饮。
●小儿吐泻不渴者。橘红、丁香等分。研，炼蜜丸，黄豆大。米饮化服。

痧气门  ***************************
细嚼生黄豆不腥者，痧。既可试病，亦解痧毒。生芋亦可。
●时瘀。柏树叶。捣烂，冲酒服。
●痧气。晚蚕砂末。冷开水调服。若兼停食者，须加明矾末四分吐之。
●痧气，寒凝腹痛。沉香、木香、郁金各一钱，乌药三钱。生研为细末。每服三分，砂仁汤稍冷送下。
●痧胀，夏月面色紫赤，腹痛难忍，饮热汤便不可救。黄豆。咀嚼，嚥下数口，反觉甘甜，不知腥气。此方既可疗病，且可辨症。
●绞肠痧。载霍乱门。

腰门  ***************************
●腰痛。萆薢三两，杜仲一两。捣末，空心酒服二钱。禁食牛肉。
又方：菟丝末二两，杜仲（蜜炙）末一两。山药末、酒煮糊为丸，酒下五七十丸。
又方：黑脂麻。熬香，研末。酒下，须多服。
●闪挫腰痛。茴香、红曲。擂烂，好酒热服。
又：西瓜、青皮。阴乾，为末。盐酒调服。
●挫气腰痛。香茶内滴入菜油数点，顿服。
●气滞腰痛。青木香、乳香各二钱。酒浸，饭上蒸匀，酒调服。
●腰挫气。番葡萄乾一两。好酒煎服。
●跌伤腰痛。用续断煎酒服，以能化恶血也。
●风寒腰膝疼痛。用杜仲（姜水炒，或盐水炒）三两。浓煎，水煮羊腰子四枚至熟，加盐、椒作羹，空腹食之。
●肾虚腰痛。杜仲末。每旦温酒服二钱。
又方：破故纸末。酒服三钱，或加木香。
又方：羊脊骨一具。捶碎，熬取浓汁，和盐料食。
●虚损腰痛。胡桃肉、杜仲、茴香。浸酒，空心服。
●益腰脚，补肾气。栗子。作粥。
●腰痛不止。丝瓜根。烧，研末。每温酒服二钱，效。
●妊娠腰痛，由闪挫气不行者。破故纸（瓦上炒香，为末）三钱，胡桃一个。煮熟，温酒调服。然故纸性热，只可暂用。
●腰膝骨痿，不能起床。用川萆薢、杜仲（盐水炒）各四两。研末，以猪腰子四个，酒煮捣烂，加煮腰子，余酒和为丸。盐水送下。
●腰脚疼痛。新脂麻（炒香）。杵末，日服合许，温酒蜜汤任下。
●腰腿疼痛。甜瓜子三两。酒浸十日，为末。每日服三钱，空心酒下。
●腰脚屈而难伸。山楂末三钱。茶、酒、盐汤随下。


卷下  ——————————————————————————————————————————————————————————————————————————————————————————

饮食门  ***************************
●中各种食物毒。详载中毒门。
●诸食停滞。陈火腿骨。煅，研。开水下。
●停食腹胀。禾杆。煎饮。
●饮食过多。橘皮五钱。浓煎，细呷。
又方：萝卜。生嚼数片。
●食饱烦胀，但欲卧。大麦面。炒微香，每白汤服一匙。
●食肉不消。山楂四两。水煮食，井饮其汁。
●鱼肉积滞。狗屎。烧灰。温酒调服。
●牛肉过饱。稻草。浓煎服。
●狗肉积。杏仁食。
●过食蛋。苏子。煎饮。
●过食鱼。烧鱼鳞。研末。水服一钱。
又方：啜芥、醋。
●过食蟹蚌、瓜果致病。丁香末五分。姜汤下。
●过食菱。身热，胸满，腹胀不食。取新修船上油滞作丸，同消食行气药服，下黑燥粪而痊。
●过食菱。或饮酒，或姜汁，或乾漆末三分。
●过食瓜。或饮酒，或饮盐汤。
●过食荔枝。煎服荔枝壳。
●食桃成病。桃枭（烧灰）二钱。水服取吐。
●过食莴苣。服萝卜、姜汁。
●过食笋。用生姜汁和麻油服。
●过食木耳。饮冬瓜汁。
●过食紫菜。饮醋。
●过食索粉。啖杏仁。
●过食豆腐。服萝卜汁。
●茶积成病，痞，嗳，噎。花椒、芝麻等分。为末，蒸饼为丸，桐子大。每服十丸，茶下。
●酒积。常食酒、鲫鱼。
●饮酒痰癖，两胁胀满，时腹呕吐，腹中水声。瓜蒌实（去壳，焙）一两，神麴半两。为末。每服二钱，葱白汤下。
●酒痰咳嗽。瓜蒌仁、青黛等分。研末，姜汁蜜丸，芡子大。每噙一丸，可以救肺。
●饮酒发热。即上方研膏，日食数匙。
●解酒毒，大醉不醒。枳棋。煎浓汁灌。
又方：人乳和热黄酒服。
●酒醉极。锅盖上汽水灌之即醒。
●醉酒。葱白、豆豉。煎汤饮。
又方：菊花。煎浓汁服。
●大醉不醒。人乳、热黄酒和服；外以生熟汤浸其身，汤化为酒，而人醒矣。
●大醉不堪，连日病困。蔓菁菜。入少米，煮熟，去渣，冷饮。
●酒醉不醒。九月九日真菊花。为末。饮服一匙。
●酒渴。牡蛎肉。和姜、酢，生食之。
●解烧酒毒。萝卜汁、青蔗浆随灌。
又方：绿豆。研水灌。
●戒酒。以透明朱砂五钱，研细，入酒七升，紧塞瓶口，安猪圈中繫于栏，任猪摇动，七日取出，顿饮。
又方：白猪乳一升。饮之。
●食即作痛，胃中有虫。用芜荑和面炒黄为末。米饮下。
●中满腹胀，旦食不能暮食。不著盐水猪血。漉去水，晒乾为末。酒服取泄，效。
●食后即饥。用绿豆、糯米、小麦各一升。炒熟，为末。滚水调服。
●尽食不饱。生薤汁。尽多饮，饮至作吐。
●食物醋心。胡桃。嚼烂，生姜下。
●食物作酸。萝卜生嚼数片，或生菜嚼之亦可。胃寒者不宜。
●好食茶叶，面黄者。日食榧子七枚。
●好吃生米成症，不得米则吐清水，得即止，久能毙人。白米五合，鸡屎一升。同炒焦，为末。水一升顿服，取吐米汁或白沫。
●食生米留胃生虫，久则好食生米，否则终日不乐，樵悴萎黄，不思饮食。米泔水浸苍术一宿，焙末，蒸饼丸，梧子大。每食前米饮下四十丸。
●日饮油四五升方快意，不饮则病，此发人胃，化虫。雄黄半两。为末。水调服，虫自出，如蛇形，置油中，泼诸江湖。
●小儿吃土。干黄土一块。研末。浓煎黄连汤调下。
●又：吃泥，吃炭。分载疳门。
●饮水停中。五苓散。白汤调下二三钱，以愈为度。
●饮食著别有一喉斜过膈下，径达左胁，作痞闷，手按之沥沥有声。控涎丹十粒。服，能泻痰饮。
●小儿初生，不肯食乳，不下尿，心热也。葱煎乳汁服。
又方：黄连三分。煎汤一分，灌数匙，效。
●小儿初生，数日内不吃乳。用活蚌剖开，取水三四茶匙服之，神妙。
●小儿饮乳过多，胀闷欲睡，麦芽。煎浓汁服。
●小儿食不知饥饱。鼠屎二七枚。烧为末服。

三消门  ***************************
●消渴。白茅根。洗净，捣汁，恣饮。
又方：冬瓜瓤或苗叶（不论鲜干）。并煮汁饮。
又方：频食生梨。
又方：黄连。煎服。
又方：缫丝汤饮，效。
●消渴重者。取市门溺坑水服一小盏，三度即瘥。勿令病人知。
消渴引饮。白浮石、蛤粉、蝉蜕等分。为末。鲫鱼胆汁七个，调服三钱，效。
又：人参。为末。鸡子清调服一钱，日三四服。
●消渴饮水。稻秧中心。烧灰。以汤浸一合，澄清饮。
又：绿豆。煮汁，煎作粥食。
又：好梨汁。蜜汤熬稠，不时服。
又：鲫鱼。去肠留鳞，茶叶填满，纸包煨熟，食数尾。
●消渴饮水。晚蚕沙。焙乾，为末。每用冷水下二钱，不过数服。
●热中消渴。常食菘菜。
●胃虚消渴。羊肚。烂煮，空腹食。
●三消渴疾退。雄鸡汤澄清饮，神效。白者尤佳，
●除烦止渴。生莱服汁。瓦器熬稠，入熟蜜少许，同收点汤。
●消渴心烦。小麦作饭及粥食。
又：冬瓜瓤（乾者）一两。水煎饮。
●消渴不止。菟丝子。煎汁任意饮。
又：冬瓜一枚。烧熟绞汁饮。
●肺热膈消，热灼。枯黄芩。煎汤，溶于阿胶二钱。
●消食。绿豆、小麦、糯米各一斗。炒熟，磨粉。每日白汤服三五杯。
又方：羊肚。烂煮，空腹食。
又方：雄猪肚一具。洗净，入黄连五两，花粉、麦冬、知母各四两，线缝口，蒸烂，捣细蜜丸梧子大。每米饮下百丸。
●消渴引饮，小便不利。葵根五两。煮汁，平旦日一服。
又方：炙瓜蒌根。煮饮。
●消渴尿多。黄连。末，蜜丸梧子大。每服三十丸，白汤下。
又方：蔷薇根一把。煎服。
又方：竹沥。恣饮数日，愈。
●消渴饮水，日夜不止，小便数者。田螺五升。水一斗，浸一夜，渴即饮，每日一换水及螺；或煮饮汁亦可。
●消渴，小便滑数如油。黄连末。入猪肚内，蒸烂，捣丸，梧子大。饭饮下。
●肾消饮水，小便如膏油。茴香、炒苦楝子各等分。为末。每食前酒服二钱。
●下消。生地、熟地（俱用竹刀切）、麦冬（先酒浸一日，次盐汤浸二日）、天冬（酒浸三日）各一斤，西洋参八两（去皮）。蒸熟，甘泉水于沙锅煎，去滓，熬膏，和入薯蓣粉，丸梧子大。每晨盐汤下五七十丸。
●消渴有虫。苦楝根白皮一握。切，焙，入麝香少许，煎。空心饮，虽困顿不妨。
●消渴变水肿。真苏子、萝卜子等分。微炒，研末。桑白皮汤煎汤调末三钱服。

中蛊门  ***************************
●避蛊。荸荠。晒乾，为末。每白汤下二钱。蛊家有此物即不敢下。
●凡盅毒，及一切蛇虫、恶兽伤，毒入腹则眼黑口噤，手足强直。明矾、甘草各一两。为末。每用二钱，冷水调下，效。蛊毒多，饮生麻油即吐出。
●诸蛊。鳗鲡鱼乾。末。空心服三五度。或烧炙令香，食。
又：生玳瑁。磨汁，水服。
又：白鸭血热饮。
又：以清油多饮取吐。
●中蛊毒。石榴皮。煎服。
又：青蓝汁。频服。
●蛊初得，胸腹痛。即用升麻，或胆矾吐之。若膈下痛，米汤调郁金末二钱服。
●蛊毒，药毒。甘草节，以真麻油浸之，年久愈妙，水煎服，效。
●中蛊吐血，或下血如肝。盐一斤，苦酒一升。煎化频服，得吐即愈。
●中蛊，药毒，面青，脉绝，腹胀，吐血。蚕退纸。烧末。新汲水服一钱。
●中蛊吐血。小麦面二合。分三服，冷水调下，半日服尽。
●中蛊毒，或下血如鹅肝，或吐血，或心腹切痛，如有物咬，不即治，杀人。令病人唾于水内沉者是盅，浮者非也。败鼓皮。烧灰。酒服一匙。
●中蛊，先下赤，后下黄白沫，连年不瘥。牛膝一两。捶散，切。清酒一升渍一宿，平旦空腹服两三次。
●中蛊欲死。马齿苋。捣汁一升，饮，并敷之。
●金蚕蛊，吮白矾甘，嚼黑豆不腥者是。石榴根皮煎浓汁服，即吐出活蛊。
●金蚕蛊。樟木屑。煎服，取吐。
又方：服蝟皮尤效。
●小儿中蛊，下血欲死。捣大青叶汁频服。

中毒门  ***************************
●凡受毒者。雄黄、青黛等分。为末。新汲水调服。
又方：白扁豆（生）。为末。水调服三钱。
●解毒。肥皂，或金鱼。杵烂；或猎屎水和，绞汁灌之吐出即愈。
又方：甘草。煎浓汁，俟凉频灌。
又方：生南瓜。捣绞汁，频灌。
又方：青蔗浆恣饮。
●解诸药毒。黑豆、甘草。煎浓汁，频凉饮。或饮地浆。或生扁豆末，凉水调服。
●误服相反药。蚕退纸。烧灰。冷水服。
●解一切草木金石诸药、牛马肉毒。生研绿豆，绞汁服。或急火煎清汤冷饮。
●一切金石、草木、蜈蚣、水蛭诸毒。羊血。生饮。
●解百毒。粉甘草（生用）二两，绿豆一升。水煎服，立效。
●凡觉腹中不快，以生黄豆试之人口，不闻腥气，或嚼生矾一块，甜而不涩，中毒也。急以升麻煎汁饮之，探吐。
●解百药。鸡屎。烧灰。温酒调服。
又方：拣净土掘坑，用清水倾入，搅起澄清，多饮。
又方：灶心土。为末。凉水调服。
●中诸热药毒。绿豆煎汤冷服，或甘草煎汤冷饮。
●误服人参。捣萝卜汁服，或捣萝卜子煎汤服。
●多服犀角。用麝香一匙。水调服。
●中草乌、射罔、乌头、附子、天雄毒。绿豆，或黑豆。煎汤冷服。
又方：甘草、黑豆。同煎，冷饮。
●又：解天雄、附子毒。频食饴糖。
●解附子毒。田螺。捣碎，调水服。
●中藜芦毒。雄黄一钱。研水服。
●藜芦贴肉，毒气人内。煎葱汤服。
●中芫花毒。防风。煎汤服。
●中仙茅毒。大黄、朴硝。煎服。
●中藤黄毒。韭莱。水温服。
●中黄腊毒。冬葵子，或白菜。煎汤服。
●中斑蝥，蚖青毒。凉调六一散服。
●斑蝥腹痛，呕吐。灌鸡子清。
●中蛙毒。车前子。捣汁服。
●中硫黄毒。黑锡。煎汤服。
●服轻粉毒。紫草、金银花、山慈菇各一两，乳香、没药各五钱。新盐水六碗，陈酒五碗，煎六七碗，空心温服，取汗。避风。
又方：生白扁豆。煎浓汁冷服。
又方：腊猪头骨（捶碎）、土茯苓（春碎）、金、银各一斤。水煎服。
又：川椒（去目）。白汤下。
●轻粉毒，甚则角弓反张。生扁豆。浸胖捣汁，串地浆饮。
●铅粉毒。砂糖。调水服。
又：捣萝卜汁饮。
又：面青，腹坠痛将死者。生荸荠恣食。
●生半夏毒，满口疼痛火热，饮食难下。老生姜汁半杯，忍痛下。
●雄黄毒。汉防己。煎汤饮。
●误服木鳖子，发抖欲死。肉桂二钱。煎服。
又：香油一盏，白糖一两。灌之。
●中冰片毒。饮新汲水。
●中皂矾毒。麦面。打糊，频服。
●中巴豆毒，口渴面赤，五心烦热，泄痢不止。黄连煎汤服，或绿豆煎汤冷服。
又：芭蕉根叶。捣汁饮。
又：黑豆。煎汤冷饮。
又：石菖蒲。捣汁服。
●中钩吻毒，此物与芹莱相似，惟茎有毛，误食杀人。荠苊八两，即甜桔梗。水六升，煮取二升，分二次温服。
●断肠草（一名胡蔓草，又名火把花、黄藤、水莽藤）中其毒者。麻油，或桐油，或韭菜汁。灌之。
又方：白矾。化水服。
又方：金银花、甘草各一两，大黄一钱。煎服。
又方：生鸡子吞二三枚。
●一切金石毒。鹅血。热饮即瘥。
●中石药毒。芹莱，或葵菜。捣汁饮。
●丹石毒，头眩耳鸣，恐惧不安。淡竹叶。顿服二三升。
●中锺乳毒。猪肉。煮食。
●中砒霜毒。硼砂一两。研末。鸡子清七枚调灌。
又方：柏树根，或冬青叶，或夏枯草。捣汁服。
又方：明矾、大黄。研末。新汲水调灌。
又方：防风一两。研末。水调服。
又方：冷水调石青服。
又方：稻草。烧灰。淋汁，调青黛三钱，服。
又方：白扁豆。生研，水绞汁服。
又方：豆腐浆灌。
●中砒毒，浑身紫瘰者。急作地浆频灌，待瘰散尽，一吐而醒，冬月亦须此法。
●砒霜毒，烦躁如狂，心腹疼痛，四肢厥冷，命在须臾。黑铅四两，或锡器亦可。磨水一碗，灌之。
●中鸩毒，白眼朝天，身发寒颤，心中明白，口不能言。犀角。磨汁服。
又方：金银花八两，煎汁两碗，入白矾、寒水石、花粉各三钱，石菖蒲二钱，麦冬五分。煎灌。待目不上视，口中能言，照方减半，再服二帖。
●误服水银。在背阴处掘地二三尺，取泥为丸，梧子大。冷井水过下。或饮地浆亦可。或开口花椒吞二两。
●金银毒。红枣。煮烂恣食。
又方：饴糖一斤。一顿食尽。
又方：葱白。煮汁饮。
又方：鸡屎半升。水淋取汁一升服，日三次，效。
●误食银黝，银脚也，性能腐烂皮肉，令人如患病状，半月或一月而死。以生羊血灌之，吐尽即愈。或黄泥水亦效。
又方：每日用饴糖四两作丸，以真麻油吞下。
又方：多食柿饼。
●铜铁锡毒。木贼草。研末。鸡子清调服。
又方：面筋。置新瓦煅炭，研，开水调服。
又方：连根葱。煮汁，麻油和服。
●蒙汗药毒，令人身不能动，目瞪不能言，口吐涎沫。饮冰水良。忌姜。
又方：白茯苓五钱，生甘草二钱，甜瓜蒂七个，陈皮五分。煎冷服，大吐而解。
●服药过多生毒病，头肿如斗，唇裂流血，或心口饱闷。或脐腹撮痛者。用黑小豆、绿豆各半升，煮汁服，并食豆完，愈。
●服盐卤毒。先灌米泔水几碗，生黄浆亦可，或生甘草三两煎冷服。势垂危者，活鸡或鸭二三只，去头，塞口中，以热血灌下可解。或肥皂水令吐，或饮活羊血。忌饮热汤。
●酒毒，经日不醒，　黑豆一升。煮汁，乘热灌三盏。
●烧酒毒。用锅盖上气流水半盏，灌之即醒。
又：绿豆粉烫皮多食。
又方：用白萝卜汁或热尿灌，俱效。亦治烟煤毒。
●烧酒醉死。生蚌沥水灌之。
●中百果毒，食之过多，饱胀欲死。急用白鲞头煎汤，频频灌。
●诸果毒。猪骨。烧，研末。服一匙。
●中白果毒，骤然一声即晕去。白果壳煎服。
又方：白鲞头。煎汤频灌。
又方：滚水磨木香，入麝香少许灌。
又方：麝香一分。煎服。
●中苦杏毒。杏树皮。煎服。
●中樱桃毒。青蔗浆灌。
●食野芋，烦闷欲死。人粪汁饮一升，或土浆汁饮一二升，或大豆浓煮汁饮。
●诸菌毒，闷乱欲死。人粪汁饮一升，或土浆汁饮一二升，或大豆浓煮汁饮。
●食枫桂菌笑不休。人粪汁饮一升，或土浆汁饮一二升，或大豆浓煮汁饮。
●中野菌毒。菌本无毒，其毒皆蛇虺之气中者，令人笑不止。水调苦茗，白矾，饮。
又方：以黄泥调水，澄清，名曰地浆饮。
又方：生甘草二两，白芷三钱。煎服。以鹅翎探喉，不叶即泻。
又方：金银花。捣汁服。藤亦可用。
又方：绿豆（生）。研。新汲水搅清服。
又方：忍冬草。生啖之。
●中椒毒，身冷而麻，口吐白沫。饮地浆水，或新汲水，或吃大枣。
●闭口椒毒，气闷，身冷欲绝。煮蒜食之。
又方：饮人尿。
又方：饮地浆。
●豆腐毒。萝卜汤。饮之即解。
●面毒。饮生萝卜汁，或子煎汤服。
●河豚鱼鳖诸毒。橄榄。捣汁，或煎浓汤饮。无橄榄，以核研末，或磨汁服。
●鱼鳖毒。靛汁、陈皮。煎汤，极冷服。
●鱼毒。饮冬瓜汁。
●河豚毒。芦根、粪清饮之，俱可解。
又方：五倍子、白矾末等分。水调下。
又方：茅根、芦根各一两，瓜蒂一个。煎服。
又方：紫苏，或薄荷，煎浓汁饮。
又方：麻油灌。
●鳝鱼毒。食蟹即解。
●食鱓鱼误犯荆芥。饮地浆水。
●中虾毒。淡豆豉一合。新汲水浸浓汁，炖服。
又方：橘皮。煎汤饮。
●中蟹毒。生姜汁，或芦根汁灌。
又：薤汁、蒜汁、冬瓜汁、黑豆汁、紫苏汁俱可解。
●食蟹误犯荆芥或柿。均浓煎木香饮。
●中鳖毒。盐化水饮。
又方：饮蓝汁数碗，或靛青水亦可。
●中田螺毒。鸭涎灌之。
又方：冰片三分。水化服。
●中鲈鱼毒，剥人面皮。芦根汁解之。
●食蛤，慎防游波虫，壳骨相似，惟面上无光，误食令人狂走，欲投水。醋解之。
●食鱠，在心胸间不化，吐复不出，须速下，久则成症。橘皮一两，大黄二两，朴硝二两。水一大升，煮半，顿服。
●食斑鸠中毒。葛粉二合。姜汁调服。
●中雄鸡毒。磨犀角服。
又方：饮醋愈。
●雉毒，吐下不止。生犀角末一匙。新汲水调服。
●食鸡蛋发闷。饮醋即解。
●食鸭或蛋不消。饮糯米泔水一盏。
●自死六畜毒。黄柏。捣末，水调一钱。或饮人乳一碗，俱可解。
●六畜肉毒。各取六畜干屎为末。水服。
●食郁肉漏脯毒。烧犬屎。酒服一匙。或人乳，或生韭汁，或猎骨烧末亦可。郁肉，密器盖隔宿者也；漏脯，茅屋漏下沾著者也。
●中牛马肉毒。饮人乳。
又：石菖蒲。研。水服。
又：芦根，或菊花连根。捣汁，酒和服。
●中牛肉毒。甘草。煮汁饮。
●中马肉毒。杏仁，或芦根汁解之。
●中马肝毒。淡豆豉或头垢。水调服。
又方：服猪脂一斤。
又方：猪骨。烧，研末服。
●中羊肉毒。栗子壳。浓煎服。
又方：甘草。煎服。
●中猪肉毒。白糖一两。白汤调服。
又：黄膘猪瘟猪毒。芭蕉根。捣汁服。
●中狗狼肉毒。芦根。捣汁服。
又方：杏仁（去皮尖）四两。研，开水和。分三服。
●六畜鸟兽肝毒。水浸豆豉，绞汁，服数升。
又方：猪油一盏。顿服。
●鸟兽中毒箭死，食之有毒。大豆。煮汁，及盐汁服。
●野鸡山菌毒。服竹鸡解之。
●一切饮食毒。雌黄、青黛等分。为末。每服二钱，新汲
水下。或砂仁末，水服。
●误食桐油，呕泄不止。急饮热酒。
●桐油毒。食于柿饼。
●煤炭毒，一时运倒。以清水灌之。
又方：生萝卜汁灌之。
●鸦片烟毒。金鱼。活捣，和水灌。
又：肥皂。杵烂，绞汁灌。
又：南瓜。绞汁频灌。

中恶门  ***************************
●中恶。大豆二七粒。为末。鸡子黄并酒相和，顿服。
●中恶客忤垂死。麝香一钱。醋和，灌之。
●卒忤，小便不通。笔头七枚。烧灰。水和服。
●哭疰。梳齿间刮取垢。水服。
●食疰。还取本食种数各少许。和合，布裹烧灰，如杏仁大。水服。
●蛊疰。雄猫儿屎。烧灰。水服。
●诸杂疰。桃根白皮。水煎服。

二便门  ***************************
●二便不通六七月。牛粪中大蜣螂十馀枚。线穿阴乾，收之，临时取一个全者，净，砖上四面以炭火烘乾，当腰切断，大便不通用上截，小便不通用下截，各为细末。井华水调服，二便不通全用。
●二便不通胀急。生冬葵根二斤，生姜四两。井取汁，和匀，分二服，连用。
又方：土狗、推车客各七枚。瓦焙焦，为末。向南樗皮煎汁饮，效。
●大小便闭，胀闷欲死，　二三日则杀人。腻粉一钱，生麻油一合。相合，空心服。
●关格不通，大小便闭胀欲死，二三日则杀人。芒硝三两。泡汤一升服，取吐。
●气壅关格不通，小便淋结，脐中妨闷兼痛。滑石粉一两。水调服。
●关格胀满，大小便不通欲死者。葵子二升。水四升，煮取一升，纳猪脂一鸡子大，顿服。
又方：用葵子为末，猪脂和丸，梧子大。每服五十丸。
●二便关格，胀闷欲死。蜀葵花一两（捣烂），麝香半钱。水一盏，煎服。根亦可用。
又方：蔓菁子油一合。空腹服即通，汗出无害。
又方：皂荚。烧，研。粥饮下三钱。
●阴阳关格，前后不通，乃转胞证，诸药不效，则胀满闷乱而死。用甘遂末水调，敷脐下。内以甘草节汤饮之，药汁至脐，二药相反，胞自正，小水如涌泉，此急救良法也。
●小儿初生，二便不通。真香油一两，皮硝少许。煎滚冷定，徐徐灌服。

大小便血门  ***************************
●初生小儿，大小便血，乃热传心肺。生地黄汁五匙，酒半匙，蜜半匙。和服。
●大小便血淋漓疼痛。茧黄蚕蜕纸（烧灰）、晚蚕砂、白殭蚕（炒）等分。为末。入麝香少许，每服二钱，米饮下，日三服，效。

前阴门  ***************************
●睾丸偏坠。丝瓜叶（煅）三钱，鸡子壳（烧灰）二钱。温酒下、并详疝门。
●男子茎中痛。牛膝一大握。酒煮饮之。
●因火结茎中涩痛。鲜苡仁根。捣烂绞汁一碗。或滚酒，或滚水冲，空心服，效。
●阴肿如斗。鸡翅毛一孔两茎者。烧灰服。左肿用右翅，右用左翅，全肿并用。
●阴肾肿痛。荔枝核。烧，研。酒服。
●阴囊肿痛。万年青根汁。热酒服。
●小儿囊肿。天花粉一两，炙草钱半。水煎服。
●茎头肿大，如升光，如鱼泡。二陈汤加青黛、牡蛎，略入升麻。水煎服。
●玉茎挺长，肿而痿，皮塌常润，磨股难行，两腿气冲上，手足倦弱。先以龙胆、黄连行湿热，黄柏降逆气。茎中硬块未尽，以青皮为君，佐防风为末服。
●小儿阴肿。木香五分，甘草、枳壳各一钱。煎服。
●刀伤茎断。载金刃伤门。
●囊湿。石斛二钱，生姜一片。煎汤代茶。
●阴冷闷痛，渐入囊内，肿满杀人。车前子末。饮服一匙，日二服。
●阴痿。牡狗阴茎，令强热大能生子。焙乾，为末。和酒服。常食狗肉亦可。
●阴痿倦于交接。原蚕蛾。焙，为末。酒服一钱。
又方：覆盆子。作丸。久服，能令坚长。
又方：鳗鲡起阳。和五味煮熟，空心服。
又：阳事不起。煮泥鳅食之。
又：茎痿。羊肾。煮粥食。
又方：鹿角霜、茯苓等分。为末，酒糊丸，梧子大。每盐汤下三十丸。
●交接劳复，卵肿，或缩入，腹痛欲绝。矾石一分，硝三分。大麦粥调服一匙，日三服，热毒从二便出。
●茎硬不痿，精流无歇，痛如针刺，捏之则脆，乃肾满漏精疾。韭子、破故纸各一两。为末。每服三钱，水一盏，煎至六分，日饮三次。
●强中。甘草、黑豆。煎汤频饮。
●肾气痛。川椒。水煎服。
●囊痈初起。以独核肥皂数个，用乳香四两装入，外将湿草纸包，煅，火须先文后武，以烟尽为度，出火气，研末。每服一钱五分，三服即愈。

小便门  ***************************
●卒不小便。杏仁二七枚。去皮尖，炒黄，研末，米饮服。
●小便不通。磨刀交股水一盏。服，效。
又：萱草根。煎水频饮。
又：蚯蚓。捣烂，水滤，取浓汁半碗服。
又方：旧草帽。煎饮。
又方：犀角、玳瑁等分。磨服。
●小便不通，腹胀。瓜蒌。焙，研。每服二钱，热酒下，频服。
●小便涩滞不通。干箬叶一两（烧灰），滑石半两。为末，每米饮服三钱。
●小便不通，数而微肿。陈久笔头一枚。烧灰。水服。
●小便闭，小腹痛。发灰二钱。淡米醋汤调服。
●小便转胞。自取爪甲。烧灰。水服。
●胞转不通，非小肠、膀胱厥阴受病，乃强忍房事，或过忍小便所致，当治其气，非利药可通也。沉香、木香各二钱。为末。白汤空腹服。
●癃闭百药不效。蝼蛄。煅灰，酒服即通。此以湿热攻湿热，借其窜利行水之性耳。若州都之官，气不能化，及肺虚失气化之原者，当求诸本原，非此物所能导也。
●心火不降，小便不通。龙眼肉。口含睡。
●小便虚秘，两尺脉微弱。附子（炮，去皮）一两（盐水浸一刻），泽泻三钱。煎服，效。或加灯心三分更妙。
●老人气虚，小便不通。黄耆（蜜炒）二钱，陈皮（去白）一钱，甘草八分。煎服。
●老人尿闭。白颈蚯蚓，茴香等分。杵汁饮之，愈。
●小儿小水不通，胀急欲死。囫囵莲房一只。煎水服即通。鲜者尤妙。
●小儿胎热不尿。大葱白（切开），乳汁半盏。同煎服，尿即通。不饮乳者即饮矣。
●初生儿小便不通。孩儿茶。研极细末分许。煎萹蓄汤调下。
●小便频数。白果十四枚（半生半煨）。食之，效。或煨熟，去火气，细嚼，米饮下。
又方：胡桃肉。卧时嚼数个，温酒下。
●小便频数，下焦虚冷。羊肺一具。切，作羹，入少羊肉和盐豉，食三四具。
●小便频数，色清不渴。盐炒茴香。研末。炙糯米糕蘸食。
●小便急而数。用芦根去须节，煎服。
●小便虚热而数者。白薇、白蔹、白芍等分。为末。米饮调下。
●小便过多。牡蛎（煅）、赤石脂（煅）等分。酒糊丸。盐汤下。
又方：象牙。烧灰。饮。
●夜多小便。用益智仁二十一枚，去壳，研碎，入盐少许，煎服，效。
●虚寒多溺。糯米饭杵为糍，卧时煮热，细嚼食。
●便数莫禁。用雄鸡肠二具（切破，洗，炙令熟黄），益智二两，牡蛎（煅）三两。共为末，以獖猪尿脬二个，洗净，蒸熟，捣为丸。空心盐汤下。
●消渴尿多。蔷薇根一把。水煎，日服。
●老年多溺。晚食糯米糍即效。
●若溺时玉茎痛而仍频数不赤者。生耆一两，甘草二钱。煎服。甚者，日二服即愈。
●小便不禁。雄鸡翎。烧研，酒服。或水煮汁，日三服。
●小便无度，肾气虚寒。破故纸十两（酒蒸），茴香十两（盐炒）。为末，酒糊丸，梧子大。每服百丸，盐酒下。
●下元虚寒，小便不固。韭子一合，白龙骨（煅）一两。为细末，空心酒调服。
●小便遗矢。鸡䏶胵一具。并肠烧末。酒服。男用雌，女用雄者。
●遗溺。鹿角霜。研末。温酒下三钱。
●老人遗尿不知。草乌头一两。童便浸七日，去皮，同盐炒，为末，酒糊丸，绿豆大。每服二十丸，盐汤下。
●梦中遗溺。桑螵蛸十个。烧，研末。砂糖汤调服，愈。
又方：炙猪脬食。
●老小尿床。白纸一张铺席下，待遗于上，取纸晒乾，烧末。酒服。
●小儿遗尿。不落水鸡䏶胵一具，鸡肠一条，猪尿胞一个。各炙焦为末。每服一钱，黄酒送下。女用雄，男用雌。
又方：燕窠中草。研末。水服。
●小儿尿如米泔。六一散。凉开水调服三钱，效。
●小儿尿白。大甘草头。煎汤服。
●尿白如注，小腹气痛。茶笼内箬叶。烧灰。入麝香少许，米饮下。
●产后小便淋沥。二蚕茧。烧末。服一月。

淋门  ***************************
●诸淋。冬瓜。煮汤恣饮。
●凡淋病便闭。苎麻根。煎服。
●淋闭。新鲜苡仁根。捣烂绞汁一碗。或滚酒，或滚水冲，空心服，效。
●淋痛闭塞者。以浮水石为末。甘草煎汤调服。
●小便淋痛。真定瓷器（煅，研）二两，生熟地黄末各一两。每二钱，木通汤下。
又方：多年木梳。烧灰。空心冷水服。男用女，女用男者。
●卒淋不通。好墨（烧）一两。为末。每服一钱，温水服。
●小便淋沥。菟丝子。煮汁饮。
又方：生续断。捣绞汁服。即马蓟根也。
●淋症，茎中痛，是肝经气滞有热。甘草梢一味。水煎，空心服。
●茎中痛甚。淮牛膝。浓煎，入麝香少许，效。
●小便热淋。马蓟根。捣汁服。
又：马齿苋汁。服。
又：藕、地黄、生葡萄汁。蜜和服。
●热淋。白茅根四斤。水一斗五升，煮五升，服一升，日三夜二。
●砂淋，石淋。以胡椒三钱，朴硝一两。为末。每服二钱，开水调下。
●砂石淋痛。九肋鳖甲散。炙，研末服，效。
又方：古文钱。煮汁饮。
●石淋。浮海石（研）。水三升，醋一升，煮半，澄清服，三服效。
又方：瞿麦。多煎服。
●砂石热淋，痛不可忍。薏苡仁，或子、叶、根皆可。水煎热饮，夏日冷饮。
●血淋，砂淋，小便涩痛。黄烂浮石。为末。每服二钱，生甘草煎汤调服。
●小便淋痛，或尿血，或砂石胀痛。牛膝一两。水二盏，煎半，温服。杜牛膝亦可。入麝香、乳香更良。
●血淋，热淋。白薇、芍药各一两。为末。酒服一匙，日三服。
●血淋。浮小麦加童便。炒，研末。砂糖调服五钱，愈。
又方：蒲黄、滑石等分。为末。酒服一匙，日三。
又方：海螵蛸末一钱。生地黄汁调服。
又方：苎根。煎汤频服，效。
●又：血淋热痛。黄芩一两。水煎热服。
●又：血淋涩痛。生山栀子末、滑石等分。葱汤下。
又方：车前草。绞浓汁，入糖霜，炖温服。韭汁亦可。
●小儿血淋。鸡屎尖（白者）。炒，研，糊丸绿豆大。每服三五丸，酒下。
●肾消膏淋，病在下焦。苦楝子、茴香　分。炒，末。温酒每服一钱。
●青淋。海金沙、滑石各一两，甘草二钱半。为末。每服二钱，鹿角霜、麦冬、灯心煎汤下。
●膏淋如油。甘草三钱，滑石二两，海金沙八钱。为末。每服二钱，麦冬汤调下。
浊门
●赤白浊。鸡蛋一个。顶上敲损一孔，入生大黄末三分在内，纸糊，煮熟，空心吃四五朝，愈。
又方：葵花根。煎汤饮。
●白浊。头生鸡蛋五枚，开小孔，每入白果肉二枚，饭上蒸熟。每日吃一个，愈。
又：常食荞麦面。
又方：陈冬瓜仁。炒，末。空心米饮服五钱，愈。
又方：新鲜苡仁根。捣烂，绞汁一碗，或滚酒，或滚水冲，空心服，效。
●少年思欲不遂，相火郁结，兼受湿热，致患白浊。大黄三钱。裹入无馅馒头内蒸熟，晾燥，研末。生白酒调下。
又方：六一散。凉开水调服三钱。
●色欲过度，精浊白浊，小水长而不痛者。生龙骨、生牡蛎、生菟丝粉、生韭菜子粉各等分。不见火研末，生乾面冷水调浆为丸，每服一钱，六七服。
●虚寒白浊。鹿角霜。炒，为末。每服二钱，酒调下。
●气虚白浊。盐炒黄耆半两，茯苓一两。为末。每服一钱，白汤下。
●虚劳白浊。羊骨。为末，酒服一匙，日三次。
●心虚白浊。白茯苓末二钱。米饮调下，日二服。
●小便白浊。糯稻草。煎浓汁，露一夜，服。
又方：生白果仁十枚。擂，水饮，日一服。
●赤浊。用菟丝子、麦冬等分。为末，蜜丸梧子大。盐汤下七十丸。
又方：乾红莲子连心衣六两，炙甘草一两。共研末。每一钱，灯心汤下。
遗精门
●遗精。荷叶。研末。酒服三钱，验。
又方：北五味。曝乾，研末。每一钱，酒调服，日二次。
又方：雄鸡肾皮。煎汤热饮。
又方：石莲肉、白茯苓各二两（蒸），菟丝子五两。酒浸，研为细末，山药糊丸，桐子大。每服五十丸，温酒或盐汤下。如脚膝无力，木瓜汤下，效。
又方：刺蝟皮。焙，研末服。
又方：莲鬚。煎饮。
●遗精滑失。白龙骨（研细）一两，韭莱子（炒）一合。为末。空心陈酒调服二钱。
●精气虚，滑遗泄不禁。龙骨、莲鬚、芡实、乌梅肉各等分。为末，山药丸，如小豆大。每服三十丸，空心米饮下。
●虚弱遗精。猪肚一枚。入带心连衣红莲子煮糜杵丸，桐子大。每淡盐汤下三十丸。
●心动精遗。莲心一钱。研末。入辰砂一分，淡盐汤下。
●才睡即遗。韭子一合（炒），白龙骨一两（煅）。为末。每服二钱，酒调下。
●小便泄精。龙骨、远志等分。丸服，或加韭子。劳心者，加朱砂为衣，莲子汤下。
●精滑善遗。以刺蝟皮焙，研。黄酒调，早服。
●肾虚泄精。熟地、煅牡蛎等分。为丸服。
●王茎不萎，精流不已，时如针刺。名为强中。炒韭子（盐炒）、补骨脂各一两。研末。每三钱，水煎，日三服。
●髓败精流。用补骨脂一两，青盐一钱。末服。
●梦遗。生大黄三分。生鸡子一个，顶上敲损一孔，入末在内，纸糊煮熟，空心食四五朝愈。
●心虚梦泄。白茯苓末二钱。米饮调下，日二服。
●劳心梦泄。龙骨、远志等分。为末，炼蜜丸，如梧子大，朱砂为衣。每服三十丸，莲子汤下。
●思虑伤心，梦泄，或自流者。菟丝子五两，茯苓四两，石莲子肉一两半。山药糊丸服。
●虚劳伤肾，梦中泄精。韭子二两。微炒，为末。食前温酒服二钱。
●梦遗，便溏。牡蛎粉。酢糊丸，梧子大。每服三十丸，米饮下，日二服。
●遗精梦泄，渐成劳损。白术五两（土炒），苦参（肥白者）三两，牡蛎（左顾研末）四两。为末。以雄猪肚一具，洗煮极烂，捣丸桐子大，每日早、晚以米汤送下三钱。忌食猪肝、羊血、番茄。
●阴虚火动，梦遗。莲鬚十两，石莲肉十两（去内青衣并外皮），芡实一两（去壳，为末），金樱子三斤（去毛子，水淘净）。入大锅内，水煎，滤过，再煎，加饴糖，和匀前药，丸如桐子大。每服七八十丸。

溺血门  ***************************
●溺血不痛，而小便出血也。脂麻。杵末，东流水浸一宿。平旦绞汁煎沸，服。
又方：头发。烧灰，研末。每服三钱，空心滚酒调下。
又方：百草霜。酒调服。
又方：伏龙肝。白滚汤调下。
又方：生绿豆浸湿，捣绞汁，隔水温，日服一碗。
●溺血紫黑。车前草汁、藕引、小蓟汁，调炒黑蒲黄末。空心服。
又方：早莲草、车前草（子亦可）各等分。杵，取自然汁。空心服三杯，日服之。
●小便流红。抱过鸡子壳、田螺壳。炒，研末。酒调服。
●小便出血，溺痛不可忍。淡豆豉五钱。煎汤温服。
●小便出血。新地骨皮。洗，捣自然汁；或煎汤，每服一盏，入酒少许，食前温服。
●小便血条。淡豆豉二撮。煎汤，空腹饮，或入酒饮。
●尿血胀痛。牛膝一两。略加麝香煎，温服。
又：乌梅。烧，研末，酢糊丸。酒下。

疝门  ***************************
●疝气。乾荷叶蒂二十一个（炒焦），海金砂三分。好酒一碗，煎一滚，乘热服。以醉为度，即愈。
又方：常食梧桐子，效。
又方：橘叶。研末服。
又方：荔枝核。煎服。
又方：鸡子壳。烧灰，为末。空心温酒下，二眼即愈。
又方：牛蒡子根、叶。捣烂绞汁，和好酒服之。覆被出汗，永不再发。
●疝气作痛。天仙藤一两。好酒一碗，煎半服，效。
●卒得疝气，小腹及阴中相引痛，如绞欲死者。沙参。捣末。酒服，瘥。
●小肠气痛。老丝瓜。烧灰。调酒服。
●小肠气，小腹引睾丸连腰脊而痛。用四制香附（盐水炒）、茴香等分。为末。空心酒下三钱。
●小肠疝气，茎缩囊肿。浮水石。为末。每服二钱，木通、赤茯苓、麦冬煎汤调下。
●疝气偏坠。大茴、小茴（俱炒）各一两。为末，用猪尿胞一具，连尿入药内，扎定，入罐内，好酒煮烂，连胞捣为丸。白汤送下。
●偏坠初起。用穿山甲、茴香二味。为末。酒调服，乾物压之。
●阴子偏坠。丝瓜叶（烧存性）三钱，鸡子壳（烧灰）二钱。温酒调服。
●肾气偏坠，牵引及心腹痛。茴香。浸酒煮饮之。
●㿗疝偏坠，气胀不能动者。用丹皮、防风等分。为末。酒服二钱。
●疝气偏坠。大茴香（炒）、萝卜子（炒）各五钱。共为末，加朱砂一钱八分，作丸服。每早盐汤下一服，九日即愈。
●小肠气坠。大茴香、荔枝核（炒黑）各等分。研末。每服一钱，温酒调服。
●㿗疝疾，重坠大如杯。薏苡仁。同东方壁土炒黄色，去土，入水煮烂，放沙盆内研成膏。每日无灰酒调服二钱。
●响疝。木通、川楝各一钱，大茴五分，飞盐三分半。为末。水、酒空心调服。
●寒疝，阴子肿大不消。大荔枝核十二三个。煅灰。火酒调如糊服。
●寒疝，腹痛，小腹，阴中相引痛，自汗出，欲死。丹参一两。为末。每热酒下二钱。
●小儿阴肿。木香五分，甘草、枳壳各一钱。煎服。

胯门  ***************************
●悬痈，俗名偷粪老鼠。白猫屎。瓦上晒乾，研细。酒下，并蜜和涂。
●骑马痈。大草节带节四两。长流水一碗，以甘草淬，焙水尽，为末。入皂角炭少许。作四服。

后阴门  ***************************
●脱肛。贴水荷叶。焙，研。酒服三钱，并以荷叶盛末坐之。
●大肠脱肛。磁石半两。煅，酢淬七次，为末。空心米饮服一钱，以铁屑煎汤洗。
●脱肛不收。茜根、石榴皮各一握。酒一盏，煎七分，温服。
●下血脱肛。白鸡冠花、防风等分。为末。每服一匙，空心米饮下。
●肛门肿痛，欲作痔疮。急取屠刀磨水服，效。
●大肠头出寸余，痛苦，干自退落，又出，名截肠，肠尽不治。初截寸余，即用脂麻油盛之，以臀坐之，自入。饮大麻子油数升。
●大肠虫出不断，断之复生，行坐不得。鹤蝨草。为末。水调五钱服，愈。

大便门  ***************************
●大便不通。枳实、皂荚等分。为末，饭丸。米饮下。
又方：猪胆汁调酒服。
●大便不通，十日至一月者。冬葵子末、人乳汁等分。和服，通。
●大便无故，肠秘不通。芦荟一钱，朱砂五分。研细，饭为丸，梧子大。开水送。
又方：橄榄。磨汁饮之。
●久病，大便滞涩。服葵菜自利，滑以养窍也。
●大肠冷秘。附子一枚（炮，去皮）。取中心如枣大为末二钱，蜜水空心服。
●大便血燥便涩。桃仁（去皮尖，炒，研）、麻仁、当归各三钱。煎服，效。
●血枯便燥。饮水牛乳。老人火盛者宜之。
●老人大便艰涩。熟地三钱，山药四分，山萸肉一钱，茯苓一钱，丹皮一钱。煎汤，去渣，后入人乳半杯，蜜五钱，煎一沸，空心温服。
●老人大肠燥结。火麻油、紫苏子、松子肉、杏仁（炒，去皮尖）、芝麻（炒，研如泥）。磁器收贮。每服一丸，弹子大，蜜水化下。
●老人大肠秘涩。防风、枳壳（麸炒）各二两，甘草半两。为末。每食前白汤服。
●老人虚秘。阿胶（炒）二钱，葱白三根。水煎化，入蜜二匙，温服。
●老人虚人汗多便秘。肉苁蓉（酒浸，焙）二两（研），沉香末一两。为末，麻子仁汁打糊丸，梧子大。每服七八丸，白汤下。
●小儿百晬内粪色青。用少妇乳汁一盏，入丁香十枚，陈皮一钱。石器煎服。

泄泻门  ***************************
●泄泻。生姜（连皮切）如粟大，细茶等分。煎服。
●火泻者，食入即出。用黄芩、白芍各二钱，甘草一钱。如腹痛，加桂二分；如泄有脓血，加黄连。
●寒湿泄泻，小便清者。以头烧酒饮之。
●湿热虚泻。山药、苍术等分。饭丸。米饮服。
●水泻腹鸣有火者。石膏。煅，仓米饭和丸，梧子大，黄丹为衣。米饮下二十丸。
●泄不止。用白龙骨、白石脂等分。为丸。紫苏、木瓜汤下。
●泻不止。乾饭锅巴二两，松花二两，炒腊肉骨头五钱。
烘脆，为末。砂糖调，不拘时服，效。
●久泻不止。生姜四两，黄连一两。锉豆大，慢火炒，待姜乾脆深赤色，去姜，取黄连为末。每一钱，空心腊茶清下。
●久泻不止。风化石灰一两，白茯苓三两。为末，糊丸，梧子大。每空心米饮下二三十丸，妙。
●久泻不痊。陈火腿（煅，研）、锅心饭焦各三钱，炒松花一钱。米和丸。参汤下。
●小儿久泻，身热最危。炒黑松花一钱，炒红曲二钱。共研。白糖调下。
●胃弱久泄。黄米。炒，为粉。每用数匙，砂糖拌食。
●泄利不固。白面一斤（炒焦黄）。每日空心温水服一二匙。
●久泻滑肠。白术（炒）、茯苓各一两，糯米（炒）二两。为末。枣肉拌食。
●久泻。白石脂、乾姜等分。研，白沸汤和面为丸，梧子大。每米饮下三十丸。
●老人泄泻不止。枯白矾一两。煨诃藜勒七钱半。为末。米饮服二钱。
●脾虚泄泻。白术、车前子等分。炒，为末。白汤下二三钱。
又方：糯米（炒黄）。磨粉。加白砂糖调服。
●老小滑泻。黄土炒白术半斤，炒山药四两。为末，饭丸。米汤下。
●多年脾泄。吴茱萸。开水泡，焙乾，每用三钱，水煎。入盐少许服之，立效。
●泄而腹胀，诸药不效。用益智仁二两。煎服。
●脾泄。陈火腿骨（煅，研末）、红曲、松花各等分。砂糖调陈酒送下。
●胃寒吐泻。母丁香、橘红等分。研，蜜丸豆大。米汤下一丸。
●脾积久泻。常食荞麦面。
●每五更溏泄一二次，经年不止，为肾泄。五味（去梗）二两，吴茱萸（汤泡七次）五钱。共炒香，为末。每旦陈米饮服二钱。
●治泄。车前子不拘多少。为细末。每服二钱，米饮调服。
●暴泻引饮。秦艽二两，炙甘草半两。每服三钱，水煎服。
●久泄。用酸石榴皮研末。米汤下，每服三钱。
●泄利冷热赤白，腹内热奏绞结痛，下血。干黄土。水煮三五沸，绞去滓，暖服。

滞下门（俗名痢〕  ***************************
●痢初起，不问男妇、室女、妊娠、小儿。白萝卜二三斤。洗净，连皮放石臼内捣碎，绞取浓汁，每日冷食二三饭碗。忌荤腥杂味。并治疫痢如神。
又方：水晶糖四两。赤痢，用浓苦茶一杯，白痢，用姜汁一杯；赤白痢，用浓茶、姜汁各半杯，将糖入内炖烊服，验。
●痢疾腹胀初起疼痛，里急后重。锦纹大黄一斤（切片，好酒拌，饭锅上蒸，再晒九次），牙皂一两六钱（微炒黄）。磨末，蒸饼丸，或炼蜜丸。或服三五分。
●里急后重。不蛀皂角子（米糠炒过）、枳壳（炒）等分。为末，饭丸，梧子大。每米饮下三十丸。
●小儿暴痢。小鲫鱼一尾。烧灰服。
●少小洞注下痢。炒仓米末。饮服。
●痢疾。生姜（连皮切，如粟大）、细茶等分。煎服。
又方：鲜荷叶。烧，研。每服二钱，陈皮、甘草汤下。
又方：黄连、白芍各一钱，吴茱萸五分。水煎服。
又方：炒熟荞麦二钱。砂糖汤调服。
又方：槐花。研末。米汤调服。
又方：风菱壳。煎浓汁服。
又方：扁豆花服。
又方：木香四两（酒炒），苦参六两。为末，甘草一斤熬膏，丸桐子大。每服三钱，白痢，姜汤下；红痢，甘草汤下。
●赤白痢，产后痢，小儿疳痢。薤白。和米煮粥食。
●诸般渴痢。煮冬瓜食，并饮其汁。
●恶痢不瘳。陈火腿骨。煅，研。开水服。
●血痢，产后痢。冬葵子。为末。每服二钱，入腊茶一钱，沸汤调服，日三次。
●水穀下痢，及每至立秋前后即患痢，腰痛。樗根一大握。捣筛。好面捻作馄饨，煮熟，每日空心服十枚。
●一切下痢。木香方圆一寸，黄连半两。同煎乾，去连，切木香，焙，末。分作三服，第一橘皮汤下，第二陈米饮下，第三甘草汤下。
●热痢腹痛。胡黄连末。饭丸梧子大。每米饮下三十丸。
●冷痢腹痛，不能食。肉豆蔻一两。去皮，酢和面裹煨，捣末。每服一钱，粥饮下。
●热毒下痢。忍冬藤。浓煎饮。
●小儿下痢。羚毛角中骨。烧末。饮服一匙。
●小儿下痢，腹大且坚。多垢故衣带（切）一升。水三升，煎一升，分三服。
●小儿疟痢。鸡䏶胵黄皮。烧末。乳服。
●白痢如鱼冻者。白鸭。杀取血，滚酒泡服。
●赤痢。白槿花五六朵。置瓦上炙，研。调白糖汤服，效。晒乾，次年用亦效。
又方：木耳灰、槐米灰、红曲灰。砂糖空心服。
●赤痢热躁。粳米半升。水研取汁，入瓷瓶中，蜡纸封口，沉井底一夜，平旦服。
●赤痢脐痛。黑豆、茱萸子二件。搓摩，吞嚥之；煎汤饮亦可。
●赤痢久下，累治不瘥。黄连一两。鸡子白和丸服。
●赤痢，血痢。山漆三钱。研末。米泔水调服，愈。
●血痢。乌梅、胡黄连、灶下土等分。为末。茶调服。
又方：薄荷叶。煎服。
又方：盐梅肉一枚。研烂。合腊茶入醋服。
●毒痢下脓血者。金银花一两。煎汤送香连丸三钱。
●痢病，腹痛下脓血。用大黄酒煮为丸。白水服三钱，效。
●血痢腹痛。玄胡索。为末。米饮调服三钱。
●血痢下血。木耳（炒，研）五钱。酒服亦可，用井华水服。
●便痢脓血。乌梅一两。去核，烧过为末。每服二钱，米饮下，立止。
●血痢不止。苦参。炒焦为末，水丸梧子大。每服十五丸。
●小儿血痢。马齿苋菜（杵汁）三合。煎沸，入蜜一合，和服。
●红白痢。荷叶。焙，研。每二钱，糖汤下。
又：白葱白一握。细切，和米煮粥，日日食之。
又方：山豆根末。蜜丸梧子大。每二十丸，空腹白汤下。
又方：鸡冠花。煎酒服，红用赤，白用白者。
又方：腊猪骨。烧灰。温酒调服三钱。
又方：山楂末。滚汤调砂糖服。
又方：乱发一团。烧灰。水服。
又方：赤石脂末。每服一钱。
●赤白痢，不论初起久远。柿饼一个。开一口，入白蜡三分在内，纸包扎，水湿透纸，灰火中煨熟食之。
●赤白重下。豆豉。熬少焦，捣服一合，日三服；或炒焦，水浸汁服，验。
●赤白痢下，腹痛，食不消化。酸石榴皮（炙黄）。为末，粟米饭和丸梧子大。空腹米饮服三十丸，日三服。
●噤口痢。冰糖五钱，乌梅一个。煎浓频呷。
又方：参、苓、石莲肉，少加菖蒲服，即思食。
又方：醃肉脯煨烂，食。
又方：山药（半生半炒）。研末。米饮下二钱。
又方：单用菖蒲一味，效。
又方：饮浓鸡汁，效。
又方：荞麦面二钱。砂糖水调下。
又方：鸡内金。焙，研。乳汁服。
●噤口痢，元气虚极者。人参三钱，石莲肉（炒）二钱，黄连一钱，鲜荷叶一片，老黄米一撮。水二锺，煎六分，人木香末三分，和匀服。积未净者，加山楂二钱，枳壳、槟榔各七分。
●米粒不下，百药不效者。五穀虫。焙乾，为末。每服二三钱，米汤下。
●不能饮食者。乌梅肉。和蜒蚰捣烂成丸。含口内片时。乌梅渣不宜嚥下。
●下痢噤口。萝卜捣汁、生蜜各一盏。同煎，早、午各一眼。
●久痢噤口，病势欲绝。金丝鲤鱼一尾。如常治净，用盐、酱、葱、胡椒末煮食。
●久痢。刀豆荚。饭上蒸熟，洋糖蘸食。
又方：乌梅。烧，研。米饮下二钱。
又方：陈火腿骨（煅）四钱，黄连（姜汁炒）一钱，砂糖（炒乾）四钱（为末），乌梅肉五分。煮烂捣丸。每服三四十丸，空心黄米汤下。
又方：松花三钱，地榆二钱，乾荷叶二钱，臭椿树根皮一两。取向东南，去外粗皮，为细末。白痢红糖调，红痢蜜调，红白相兼蜜与糖调，加温水少许，每服二钱。忌面食、荤腥、油腻等物。初起者不可服。
又方：陈石榴酸者。焙乾，研细末。每服三钱，米饮汤下。
●久痢，虚滑木禁。臭椿树皮根。切碎，酒拌炒，为细末，真阿胶水化开和为丸，桐子大。每服三五十丸，空心米汤下。里急后重腹痛者。不可服。
●肾虚久痢。骨碎补末。入猪肾中煨熟食之，效。
●久痢不止。茄根（烧灰）、石榴皮等分。为末。以砂糖水服。
●休息痢。梅叶。煎服。
又方：常食荞麦面。
又方：乌梅和建茶、乾姜为丸服。
又方：苦参子仁三十粒。包龙眼肉作丸。每晨服二三服。
●休息久痢，但痢而无后重痛者。用壮大猪小肠一条，不落水翻转，油腻秽浊刮下，但将刮，内有粪先去其粪，重者，吃二三条肠垢必愈。
●休息久痢。白豆腐。酢煮食之，愈。
●久痢五色。大熟瓜蒌一个。煅，研末。温酒下，效。
又：蝟皮。烧灰。酒服。

便血门  ***************************
●便血不论新久。白矾七八分，大人一钱半。研细末，调入鸡子内煎熟，切作细块，空心白汤下。
又方：姜蚕（炒）一两，乌梅肉五钱。捣，醋糊丸。淡醋汤下。
便血：槐花、荆芥穗。为末。酒服一钱。
又方：酒煮鲫鱼常食。
又方：荸荠汁一锺，好酒半锺。和，空心温服。
又方：五倍子。研末。艾汤下一钱。
又方：臭椿白皮。洗，晒，研末，饭和丸。荷叶蒂煎汤下。
又方：乌梅肉、红枣肉等分。杵丸。米饮下。
●便血腹痛。千丝瓜。煅，研。酒服二钱。
●便血而泄，体倦食减者，是脏寒也。猪脏。洗净，以吴茱萸末填满缚定，蒸烂，捣为丸。米饮下。
●大便流红。猪大肠八寸，内实白莲肉二两，煮食。
●大便下血。炒荆芥末。米饮服二钱，妇人用酒下。
又方：荸荠汁。好酒和，空心温服，效。
●大肠下血。乌铡骨。漂淡，研末。每服一钱，米饮下，或木贼煎汤。
●卒泻鲜血。小蓟叶。捣汁，温服一升。
●酒毒下血。槐花（半生半炒）一两（焙），山栀子五钱。为末。新汲水服二钱。
●男子便血。黑豆一升。炒焦，研末。热酒淋之，去豆，饮酒，效。
●大肠下血，及妇人崩漏。败棕。烧灰。酒服，或米汤调服二钱。
●妊娠下血，孕妇多恣，以致冲任奇经脉络损伤，别无病状。生鹿角屑、当归各五钱。水煎服。
●粪后下血。白鸡冠花并子。炒，煎服。
又方：凌霄花。浸酒频饮。
●肠风下血。山楂。为末。艾汤调服。
又方：木贼草。煎服。
又方：槐花二两（一半炒，一半晒，为末），柿饼七个（去蒂），乌梅十四个。捣为丸，梧子大。每日滚汤送下。
又方：香白芷。为末。每服二钱，米饮下，效。
又方：经霜茄（连蒂）。烧末。每二钱，米饮下；空心酒服亦可。
又方：霜后丝瓜络。烧末。空心酒服二钱。
●肠风。青州柿饼一个，内放白蜡一钱。饭锅蒸熟，食数次。
●肠风便血。棉花子。炒黄黑色，去壳，为末，陈米浓汁加黑砂糖丸，如梧子大。每晨开水送三钱，服三斤断根。
又方：生豆腐渣。炒燥，为末。每服三钱，白砂糖汤下，日三次。远年垂危者亦效。
又方：苦参子囫囵仁，每七粒以龙眼肉包之。每服三包，白汤下。重者，日三服。忌荤、酒，戒鸭肉。
又方：柿饼。煅，研，再以煮烂柿饼杵和丸，如梧子大。仍以柿饼汤下，久服效。
●肠风下血，因酒毒者。大田螺五个。烧至壳白肉乾，研末。作一服，热酒下。
●肠风久不愈。臭椿树根皮、乌梅。共煎，陈酒冲服。
●脏毒下血。猪脏。洗净，入槐花末令满，缚定，以醋煮烂，捣为丸。酒下。
又方：乾柿饼。烧灰。米饮服三钱。
又方：苦楝子（炒黄）。为末，蜜丸。米饮下。
●肠风脏毒下血。生芸薹子、炙甘草。为末。每服二钱，水煎服。
又方：槐实。锉末。米饮下一钱。
又方：槐树上耳。为末。米饮下。
又方：桑耳二两，粳米三合。煮粥空心食。
又：肠风脏毒，下血不止。旱莲子草。瓦上焙，末。每二钱，米饮下。
又方：何首乌二两。为末。食前米饮服二钱。
●蛊毒下血。刺蝟皮一枚（烧焦，去皮，留刺），木贼半两（炒黑）。为末。每二钱，酒下。
●小儿中蛊。下血欲死。载中蛊门。

痔门  ***************************
●痔疮初起。马齿苋（不拘鲜干）。煮熟食。
●一切漏疮。故布裹盐烧亦，为末。每服一钱。
●五痔。槐实。锉末。米饮下一钱。
又方：水研山豆根服。
●五痔痔漏。桑耳二两，粳米三合。煮粥空心食。
又：槐耳。为末。米饮下。
●痔漏。刺蝟皮大二张（新瓦上炙脆，为末），象牙屑一两，绿豆粉一两，青黛三钱，槐花末一两半，陈细茶五钱。为末，用陈糙米煮烂饭和丸。每服三钱，金银汤送下。
又方：桑树上寄生。为末。米饮下。
又方：金银藤并花。为末。每酒下三钱。
又方：生芸薹子、炙草。为末。每服二钱，水煎服。
又方：象牙屑。和粥食。
●多年顽漏。大脚鱼一个，好冰片三钱，钟乳石五钱。研细末，入脚鱼口内，倒挂三四日，待头肿大，快刀杀下头，阴阳瓦炭火上炙，盐泥封固，留一小孔出烟，烟尽小孔封固，俟冷打开，研细。用四五分，好酒送下。
●痔漏退管。象牙末二两，人脚指甲（炙）五钱，牛骨腮（炙）一两，猪脚格（炙）一两。刺蝟皮锅内蜜滚，炙乾，为末，将地榆、槐角二味入猪脏内煮熟，捣烂，共捣蜜丸，每服三钱，空心滚汤送下，其管自出。
●久近痔漏患三十年者。白莲花蕊一两五钱（焙），黑丑。一两五钱（取头末），当归五钱（炒）。为末。每服二钱，空心酒下，服三服除根。忌发火等物。
●疮久成漏。忍冬草。浸酒常饮。
●痔血。归身二钱，地榆炭一钱。水煎服。
又方：鲫鱼常作羹食。
又方：新槐花。炒，研。酒服三钱，日三，并洗之。
又方：鸡冠花不拘多少。浓煎空心服。
●痔疾下血。益母草叶。捣汁饮。
又方：蒲黄。末。每服一匙，日三服。
又方：槐树上木耳。为末。每服一匙，日三服。
●血痔肠风。龟肉。煮烂，吃一碗，效。
●肠风痔血。棉花子。炒黄黑色，去壳，为末，陈米浓汁加黑砂糖丸，如梧子大。每晨开水送三钱，服三斤断根。
又方：生豆腐渣。锅内炒燥，为末。每服三钱，白砂糖汤下，日三次。远年垂危者亦效。
又方：苦参取囫囵仁。每七粒以龙眼肉包之，每服三包，白汤下。重者，日服。忌荤、酒，戒鸭肉。
又方：柿饼。煅，研，再以煮烂柿饼杵和丸，如梧子。仍以柿饼汤下，久服，效。
●肠痔脏毒，愈而频发，脓水常流，将成管漏。头蚕纸。晒燥，小刀刮下蚕空壳，阴阳瓦烘黄，好酒送下，连服十张除根。
●酒痔便血。用青蒿叶为末。粪前血，冷水调服；粪后血，酒调服。以青蒿凉血而不坏胃也。
●肛门酒痔。丝瓜。烧末。酒服二钱。

女阴门  ***************************
●阴吹，前阴放如撒屁之声也。猪板油八两，乱发，鸡蛋三个。以肥皂水洗净，同熬发烊，分二次服，病从小便出。
●小户嫁痛。牛膝五合。切，酒三升，煮二升，分三服。
●房后阴痛。地榆。煮酒服。
●女人交接辄出血。桂心，伏龙肝各二分。为末。酒服一匙。
●妇人阴挺出下脱。桂心、吴茱萸各一两，戎盐二两。煎熬令色变，为末。每服五分，仍以棉裹如指大纳阴中，日再易。
●阴痜。随证之左右取穿山甲之左右边者。炒，为末。酒下二钱。
●大便由前阴而出，证名交肠。得之大怒、大饱，气火错乱．升降失常，清浊混淆，水滓不按常道而行。明矾七分。敲小块，腐衣五层包扎，淡盐汤送下。
●前阴出粪，名交肠。服五苓散，效。
又方：旧幞头。烧灰。酒服。
●产后水道出肉线尺许，动之痛欲绝。先服失笑散数服；次以带皮姜三斤，研烂，入清油二斤，煎乾为度，羽绢兜起肉线于水道边煎姜，熏之，冷则熨，自缩入，线断不治。
●产户下物如泡有尖，重斤余。急与黄耆、白术各五分，升麻二分，人参、当归各一钱，水煎连服三五剂，即收。
●产虫一对长寸余，能行，自后月生一对，名子母虫。苦参。加杀虫药为丸服。
又：将虫埋土中。
●产后经不行，数月后忽小腹痛，阴户内有物，如石硬塞痛，此石瘕也。四物汤加桃仁、延胡。煎服。

经水门  ***************************
●经水不调。香附一味。末，醋丸服，效。
●经候不准，或先或后。丹参。晒，研。每二钱，温酒下。
●经水不调，气血乖和，不能受孕，或生过一胎，停隔多年。全当归五两（切片），远志肉五两。甘草汤洗，用稀夏布袋盛甜三白酒十斤浸之，盖好，浸七日后，晚上温服，随量饮之。勿间断。
●经闭。生地汁八两（熬耗一半），大黄末一两。同熬，为丸梧子大。熟水下五粒。
又方：茜草一两。酒煎服。
又方：鼠粪。烧灰。热酒调服。
●经事不行。用丝瓜络。煅，研。每三钱，酒下。
●月经不通，或两三月，或半年一年者。薏苡根一两。水煎服，数次效。
●月经久闭。蚕砂四两。砂锅炒半黄色，人无灰酒一壶，煮沸澄清，温服一盏。
●月经逆行，从口鼻出。先以京墨磨汁服止之；再以当归、红花各一钱，水一锺半，煎八分，温服。
又方：鱼胶（切，炒）、新绵（烧灰）。每服二钱，米饮调下。
●月水逆行，上出口鼻。韭汁、童便。温服。
●经行腹痛。香附（炒）四两，橘红二两，茯苓、炙草各一两。为末。每二钱，沸汤下。
●产后月水往来，乍少乍多，仍复不通，时痛，小腹里急，下引腰身。重用鹿角末服。良。
又方：烧月经衣。井华水服。
●经水无期。用竹纸烧灰。温酒调服。
●月水不断。羊前左脚胫骨一条（纸裹泥封，令乾，煅赤），入棕榈灰各等分。每服一钱，温酒服。
又方：木贼（炒）三钱。煎服。
又方：败蒲扇。烧灰。酒服一钱。
●经水不止。箬叶灰、蚕纸灰等分。为末。每服二钱，米饮下
又方：红鸡冠花一味。晒乾，为末。每服二钱，空心酒调下。忌鱼腥、猪肉。
又方：青竹茹。炙，为末。每服三钱。水一盏，煎服。
●妇人血黄。老茄。竹刀切片，阴乾，为末。温酒下二钱。

崩漏门  ***************************
●血崩。陈槐花一两，百草霜五钱。为末。每服二钱，烧红秤锤淬酒调服。
又方：败棕烧灰。为末。水调服。血热用童便。
又方：黄芩、木耳。为丸服。
●血崩。代赭石。火煅，酢淬七次，为末。白汤服。
又方：蚕砂。为末。酒服。
又方：蚕茧。煮汁饮。
●风湿血崩。荆芥穗子。麻油灯上炒黑，为末。每服一二钱，童便调服。
●血崩，赤带。莲房、荆芥（炒黑）。研末服。
又方：木贼五钱。水煎服。
●久崩。乌梅。烧，研。米饮下二钱。
又方：陈棕灰、百草霜、头发灰各一两。共为末。每服一钱，陈酒下。
●血崩不止。夏枯草末。每服一匙，米饮调下。
又方：大蓟根。绞汁服半升，瘥。
又方：白扁豆花。焙乾，为末。每服二钱，空心炒米煮饮，入盐少许，调下，效。
又方：老丝瓜、棕榈等分。烧灰。盐酒，或盐汤下。
又方：荸荠一岁一个。烧，研末。酒服。
又方：凌霄花。为末。每酒服二钱。
●崩中卒下血。好墨。酢磨服。
●崩中下血，不问年月远近。槐米。烧末。每服一匙，温酒下。
●血热妄行，以致崩漏。以铁秤锤烧红，淬酒中，取酒调黄芩末三钱服。
●崩淋。香附。去毛，炒焦，研末。温酒或米饮下二钱，极重者三钱。
又方：甜杏仁去仁，用皮，煅，研。每三钱，温酒下。
●崩中漏下。石苇。为末。每服三钱，温酒服，效。
又方：核桃。烧末。米饮服，日三次。
●漏血欲死。鸡苏。煮汁一升，服。
●妇人迈年骤然血海大崩不止，名曰倒经。陈阿胶一两（米粉拌炒成珠），全当归一两，西红花八钱，冬瓜子五钱。天泉水煎服。崩止尤发热，再以六安茶叶三钱，煎服。

带下门  ***************************
●带下。土人参（切片）三两。陈绍酒饭上蒸熟，分作三服，愈。
●带下。水和云母粉，每服一匙，效。
●白带。用青色无沙眼之牡蛎。火煅红，冷定，又煅七次，研细。腐浆调下二钱。
又方：常食荞麦面。
又方：白鸡冠花。晒乾，为末。每旦空心酒服二钱。
又方：用艾叶煮鸡子食。
又方：陈冬瓜仁。炒，末。空心米饮服五钱。
又方：沙参。研末。酒调服。
●白带，下部痛。苦楝（炒）、大茴香、当归等分。酒和丸。酒下。
●虚寒白带、白淫。用糯米、花椒等分。研，醋糊丸，梧子大。每三四十丸，醋汤下。
●白带不止。炒槐花、煅牡蛎等分。为末。每酒服三钱，效。
●白带多，因七情内伤或下元虚冷所致。沙参。为末。每服二钱，米饮调下。
●白带，白淫。风化石灰一两，白茯苓三两。为末，糊丸梧子大。每服二三十丸，空心米饮下。
●赤带。红鸡冠花。晒乾，为末。每日空心酒服。
●赤白带。葵花，阴乾，为末。空心温酒服二钱。赤用赤，白用白者。
●赤白带下。白果。煨熟，去火气，细嚼，米饮下。
●赤白带下。石菖蒲、补骨脂（俱炒）。研末。开水调下。
●赤白带下。白扁豆。为末。米饮下，每服二钱。
●赤白带下。苦参二两，牡蛎粉一两五钱。为末。以雄猪肚一个，水三碗煮烂，捣泥和丸，梧子大。每服百丸，温酒
又方：夏枯草（花开时採）。阴乾，为末。每服二钱。米饮下，食前服。
又方：养麦（炒焦）。为末，鸡子白和丸，梧子大。每服五十丸，盐汤下，日三服。
又方：白扁豆。炒，为末。米饮调服二钱。
●赤白带下，年深诸药不能疗者。贯仲（状如刺蝟者）一个（全用）。不锉，只揉去毛及花萼，以好酢蘸湿，慢火炙令香熟，候冷为末。米饮空心每服二钱，效。
●崩中赤白，不问远近。槐枝。烧灰。食前酒下一匙，日二服。
●任脉虚而带下不攘。海螵蛸一味。为粉，广鱼鳔煮烂杵丸，绿豆大。淡菜汤下，久服无不功。

求嗣门  ***************************
立春日雨水，夫妻各饮一杯，还房，当获有子。
●令人有子。慈石。炼。水饮。
又方：木耳久服。
●男子益阳道，令人有子。枸杞虫。炙黄，和地黄末为丸服。
●妇人无子。以白狗骨煎汁，加米煮粥食，补益有子。
月经净后，每日用青壳鸭蛋一个，针刺七孔，蕲艾五分，水一碗，将蛋安艾水碗内，饭锅蒸熟食之，每月吃五六个。
●始孕欲转女为男。原蚕屎一钱。井华水调服，日三次。
●调经种子保胎。白茯苓二两（土炒）、白术（酒炒）、条芩（童便炒）、香附（醋炒）、延胡、红花（隔纸焙乾）、益母（净叶）各一两，真没药三钱（焙乾，去油）。共研细，蜜丸，梧子大。每日七丸，白汤下。凡愆者服之自调，不孕者服之即娠，胎动者服之即安，胎滑者服之自固。若胎动者，每日可服三五次；胎滑者，有孕即宜配合每日服之，自然胎安易生，但每次七丸为止，不可多服一丸，至嘱。
●经水不调，气血不和，未能受孕，或生过一胎，停隔多年。用全当归五两（切片），远志肉五两。甘草汤洗，用稀夏布袋盛福真酒十斤浸之，盖好，浸七日后，晚上温服，随量饮。
●妇人子宫脂满不受孕，及交合不节而子宫不净者。蒸煮猪胰油，常食之。

绝孕门  ***************************
●欲断产者。常嚼滇南马槟榔二枚，水下，久则子宫冷，自不孕矣。
●断产。蚕退纸方圆一尺。烧为末。酒服。
又：剪印纸有印处。烧灰。水服一匙，效。

胎孕门  ***************************
●安胎。视月数，连壳桂圆一月一枚，二月二枚，以至十枚，加紫苏少许。煎服，每月服七次。
●预防胎坠。用头二蚕丝黄。阴阳瓦煅微焦，研细。每月用龙眼汤下三钱。
又方：红莲子、青苎麻（洗去胶）、白糯米各三钱。水一锺，煎半，每日晨服，自怀妊两月起至六个月。
●孕妇腰背痛，惯小产。厚杜仲四两（切片，白糯米炒断丝），川续断肉二两（酒拌炒）。为末，山药糊丸，桐子大。每服八九十丸，米汤空心下。戒恼怒，忌酒、醋、猪肝、发火等物。
●胎气不固。南瓜蒂。煅，研。糯米汤下。
●胎气上冲。好酱油。开水调服。
●子上冲心。萝卜或根。煮浓汁饮，即下而安。
●胎前恶阻。川连三分，苏叶三分。煎汤呷。
●患温热症，护胎未放。荷叶。焙乾，和蚌粉，新汲水、蜜调服亦可，外涂。
●安胎顺气。香附子。炒，为末。浓煎紫苏汤服一二钱，或加砂仁。
●胎动。朱砂末一钱。和鸡子白三枚，搅匀，顿服，死即出，未死即安。
●胎动，或腰痛，胎转抢心，下血不止。菖蒲根。捣汁一二升，服。
●胎动不安，腰痛，或胎上枪心，烦闷，或下血。葱白（大者）二十茎。浓煮汁饮，效。
●胎动欲堕，腹痛不可忍。苎根二两。锉。银石器酒、水相半煎服。
又：乾荷叶一枚。炙，研。糯米泔一钟调服。
●胎动已见黄水。乾荷蒂一枚。炙，研。糯米淘汁一钟调下。
●胎动腹痛，下黄汁，如漆，如豆汁者。苎根、金银花根各五钱。水、酒各半煎服。
●闪颠胎动欲漏。砂仁皮（炒令热透，为末）一钱。或酒，或盐汤下。
●胎因房事而动，困绝。竹沥频频饮一升，愈。并治子烦。
●六七月后孕动，困笃难救，或下血。葱白一大握。水三升，煎一升，去渣，顿服。
●胎动下血。鸡子二枚。打散，粥汤搅熟服。
●胎热。纹银五两，葱白三寸。水煎，去滓。入阿胶五钱，烊服。
●娠妊腰痛。当归、川芎各三钱。切，入米银器中煎三四沸，入青竹茹一钱，再煎三四沸，去滓，入阿胶钱半，烊服。
●漏胎。五倍子末。酒服二钱，效。
●漏胎，下血不止。生地汁一升，酒四合，煮三合，五沸，服，不止再服。亦治子烦。
●漏胎下血。莲房。烧，研，面糊丸，梧子大。每服百丸，日二。
●妊娠下血不止，疼痛。家鸡翎。烧灰，细研。温酒调下二钱。亦治小便不禁。
●妊娠无故下血不止。阿胶三两。炙，捣末。酒一升半，煎令消，顿服。
●妊娠下血，孕妇多欲，以致冲任奇经脉络损伤，别无病状。生鹿角屑、当归各五钱。水煎服。
●胎漏。炒熟蚕壳。磨末。每服三四钱，加砂糖少许，调服。
●腹动，或腰痛，胎转抢心，下血不止，或倒产，子死腹中。艾叶一鸡子大，酒四升。煮半，分二服。
●妊娠心痛。盐。烧赤。酒服一钱。
●妊娠心痛。青竹茹一升，酒二升。煮取一升，去渣温服。
●妊娠心腹绞痛。大红枣十四枚。烧焦为末。以小便服之。
●妊娠卒不得小便。杏仁一味。去皮尖，捣丸，如绿豆大。灯心汤吞七丸，效。
●妊娠遗尿。益智仁。为末。米饮下。效。
●孕妇小便不禁。治同本门妊娠下血不止疼痛条。
●妊娠尿血。阿胶。炒黄，为末。食前粥饮下二钱。
又方：取夫爪甲。烧灰。酒服。
●妊媚溺血。豆酱（熬干）、生地等分。研。每一钱。米饮下。
●妊娠吐血。马勃。研细末。米饮下一钱。
●妊娠鼻衄。白茅花。浓煎汁服。
●妊娠脏躁，自悲，自哭，自笑。红枣。烧末。米饮调下。
●孕妇咳嗽。贝母（去心，麸炒黄）。为末，砂糖和丸，如芡子大。含咽二十丸，效。
●腹中儿哭。黄连。煎浓汁，常呷之。
●孕妇腹内如钟鸣。鼠窟土。研末。每服二钱，麝香汤调服。
●妊娠呕吐。香附二两，藿香叶、甘草各二钱。为末。淡盐汤下二钱。
又方：竹茹三钱，陈皮一钱。煎服。
●子烦。黄连末。酒服二钱。
●子烦。治同本门漏胎下血不止条，及胎因房事而动条。
●子肿。冬瓜汤恣饮，或用冬瓜皮煎汤服。
●子悬。香附。炒，研。紫苏汤下一二钱。
●子淋。小便淋秘也。地肤子，或冬葵子。煎汤饮。
●子痫昏冒。缩砂和皮。炒黑，热酒调下二钱，或米饮下，效。
●毒药伤胎，腹痛口噤，手强头低．自汗，似乎中风。生白扁豆末。米饮服一匙，或浓煎汁亦可。
●死胎不下。皮硝二钱（壮者三钱），寒月加熟附子五分。酒半杯，童便一杯，煎二三沸，温服。
●碍病不能不去胎。虻虫十枚。炙，捣为末。每服一钱，粥饮下。
又：麦蘖一升，蜜一升。服即下。
●孕痈。乌药五钱。水一锺，煎七分　入牛皮膏一两，化服；或苡仁煎汁饮之。
●始觉有孕，欲转女为男。用原蚕屎一钱。井华水调服，日三次。

临产门  ***************************
●催生。黄葵子（炒）七十粒。捣烂。酒冲服。
●催生。用荷瓣一张（上书一个人字）。嚼而吞之，立产。
又方：车前子四钱，冬葵子三钱，炒枳壳二钱，白芷一钱。多日不下者，可煎而服之。
●将产。井华水服半升不作运。
●难产，催生。龟甲。烧末。酒服。
●产难。素心兰花。阴乾。汤泡服。
又方：本夫棍带五寸。烧灰。酒调下。
又方：旧草鞋鼻。烧灰。热酒冲服，效。
又方：铁锤。烧红，碗贮，入酒，温服一盏。
又方：鳖甲。烧存性，研末。酒服立出。
又方：桃仁一个。劈为二片，一片书可字于其上，一片书出字于其上，吞之即生。若以朱砂书之，则更灵。
又方：蝉蜕。烧灰。水调服一钱，即下。
又方：兔毫败笔头一个。烧灰。生藕汁一盏调服，立产。
又方：芸薹菜子。研末。酒调下十五粒。
又用：赤小豆生吞七枚。
又方：陈麦秆（露天者尤妙）一两。洗净，剪寸段，煎汤服，极效。
●难产不下。鱼鳔五钱，煅，研。酒下。
●血虚难产。当归一两五钱，川芎五钱。为末，以黑豆炒焦，人流水、童便各一盏，煎减半，调服。
●难产日久，浆水下多，胞乾儿不得下。香油、白蜜各一碗。火上煎微沸，调滑石末一两，搅服之；外以油蜜涂母脐腹上。
●横生，逆生，难产，子死胎中。黑豆一大合。炒熟，水与童便合煎服，效。
●难产，经日不生。云母粉半两。温酒调服，效。
●横生，倒产。人参、乳香末各一盏，丹砂末五分。研匀。鸡子白一枚，入生姜自然汁三匙，和匀冷服，效。
又：葵花。为末。酒服一匙。
●横生，逆产。芒硝末二钱。童便温服，效。
又方：小麦、赤豆。煮浓汁饮。
●横生。以益母草一两。酒煎浓汁，和童便一大盏服。
●盘肠生，肠干不上。磨刀水润上，再煎好磁石汤一杯温服，自然收上。
●过月难产。用旧绢筛罗底一个。捲筒烧碗内。白汤下，即产。
●胎涩不下。用鲜猪肉三斤。煎清汤，吹去浮油，恣饮即产。
●胎涩。生牛膝一两（酒浸，杵烂），龙眼肉六两。煎浓汁，冲入酒内服之，即产。
●死胎不下。生半夏、白蔹等分。为末，水丸，梧子大。榆白皮煎汤下五十丸。
●子死腹中。真珠末二两。酒服，立出。
●子死腹中。鸡子黄一枚。姜汁一合。和服。
又：榆白皮。煮沸服二升。
又：新汲水磨金墨服。
●下死胎。伏龙肝一两。研细。甘草汤调服。冷饮能解诸般中毒。
●下鬼胎。神麴末二钱。和水服，或浓煎汁服。
●胞衣不下。囫囵鸡头叶一张。煎汤服。
又方：好墨。温酒服。
又方：猪脂一两。水一盏，煎服。
又方：伏龙肝。研末。酒调服。
又方：小麦、赤豆。煮浓汁饮。
又方：童尿一升，生姜、葱白各三钱。煎数沸，热服。
●胞衣不下。荷叶。炒香，为末。每服一匙，沸汤或童便调下。烧灰、煎汁皆可。
又：即取洗儿汤一盏，服之即下，勿令产母知。
又：赤小豆，男七枚，女二七枚。东流水吞服。
●胎衣不下，恶血冲心。五灵脂（半生半炒）。研末。每服二钱，温酒下。
●母病欲下胎。榆白皮。煮汁服二升。

产后门  ***************************
●行瘀。生藕。捣汁，炖温服。
又方：益母草。煎汤，和热童便服。
●恶露不行，腹痛。山楂。煎汤，调砂糖服。
●血瘀痛甚者。山楂二两。煎服。
●产后血晕。热童溺灌。
●恶露不下。好墨。酢淬末。童便、酒下，妙。
●儿枕痛。真蒲黄。研细。酒调服二钱。如躁渴者，新汲水调下。
又：隔年蟹壳烧灰。酒调下。
又：五灵脂。慢火炒，研末。酒服二钱。
●恶血冲心，或胎衣不下，腹中成块。大黄一两。为末，酢半升，同熬成膏，丸如梧子大。以温酢化五丸服，血下即愈。
●血运，及恶露不下，痛闷欲死。苏木一两。锉。酒、水煎服。
●血运，及恶血冲心，或儿枕痛欲绝。延胡索。为末。酒服一钱，效。
●血运。鳔胶。烧灰。酒和童便调服。
又方：案纸三十张。烧灰。清酒半升和服，效。
●产后面紫，目不合，乃恶血上冲气壅。山楂一两。炒枯，童便煎服。
●产后面黑，乃恶血入肺，发喘欲死。苏木一两。水三锺，煎至一锺，调人参细末五钱服。
●产后惊风，遍身发肿，恶露不行。粪坑内陈年砖一块。活水洗净，真陈酒五斤，放钵内，慄炭火将砖烧透，浸酒内，提出复烧，如此三遍，其酒不过二斤，候温令产母服一二杯。不饮酒，用天泉亦可。
●产后中风急危。黑豆一茶锺。炒至烟起，再入连根葱头五个，同炒，随入好酒一锺，水锺半，煎至一锺，温服，出汗，验。
●产后角弓反张痉，俗名产后惊风。荆芥穗。焙，研，每二钱以黑豆炒焦，乘热入醇酒中，取酒调下。口噤者，撬开齿灌，甚则灌鼻中。
●产后血运，风痓，身强直，口目喎斜，不知人。鸡子清三个。调荆芥末二钱，日二服。或一枚亦可。
●产后搐搦，强直，不可便作中风治，乃风入子脏，与破伤风同。鳔胶一两。以螺粉炒焦，去粉，为末。分三服，煎蝉蜕汤下。
●产后中风，口噤身直，面青，手足反张。竹沥。饮一二升即苏。
●产后不语。生白矾末一钱。熟水下。
●产后烦闷，寒热。羚羊角。烧，研。酒服二钱。
●产后发热烦渴。生藕汁一升。合生地汁服。
●产后烦闷，乃血气上冲。地黄汁、清酒各一升。相和煎沸，分二服。
●产后口渴。炼过蜜不计多少。熟水调服。
●产后虚汗。马齿苋（研汁）三合。服。如无，以乾者煮汁。
●产后呕水，因怒哭伤肝，呕青绿水。韭叶一斤。取汁，入姜汁少许和饮。
●产后呕逆，别无他疾。白术一两二钱，生姜两半。酒、水各二升，煎半，分三服。
●产后气逆。青橘皮。为末。葱白、童便煎二钱服。
●产后腹胀不通，转气急，坐卧不安。麦蘖一合。为末。和酒服，验。
●产后血气暴虚，汗出。淡竹叶。煎汤服。每服三合，须臾再服。
●产后迷闷。荆芥穗。焙，研。热童便调下二钱。产后忽昏闷，不省人事，暴虚也。生鸡卵三枚，吞之。未醒，再服童便一升。
又：未醒，服竹沥五合，日三五次。外以半夏末，或皂角末，吹鼻令嚏。
●产后浮肿。柑皮。酒煎服。
●产后血痛。白鸡冠花。酒煎服。
●产后下血不止，羸瘦欲死，并血风等证。蒲黄二两。水二升，煎八合，顿服。
●产后血多不止。乌鸡子三枚，醋半盏，酒二盏。和搅，煮取汁一盏，分四服。
又方：百草霜三钱。研。酒下。
●产后崩中。莲蓬壳五个，香附二两。各煅，研。每服二钱，米饮下，日二服。
●产后下痢。赤白紫苋菜一握。切，煮汁，入粳米三合，煮粥食。
●产后尿血。川牛膝。水煎顿服。
●产后带下。羊肉二斤，淡豆豉、大蒜各三两。水一斗，煮减半，去渣，入酥一升，更熬至二升，频服。
●产后遗溺。猪脬、猪肚各一具。洗净，糯米五合入脬内，更以脬入肚内，加盐、酱煮食。
●产后遗溺不禁。鸡屎。烧灰。酒服一匙。
●产后小便不禁。雄鸡䏶胵一具。并肠洗净，烧灰。温酒调服二钱。
又方：白薇、白芍等分。为末。温酒调下二钱。
又方：鸡尾毛。烧灰。酒下一钱匕，日三服。
又方：真桑螵蛸（蒸，焙）四钱，龙骨（煅）、牡蛎（煅）各六钱。为末。水调三钱服。
●产后胞破，不能小便，常常渗漏。生丝绢一片（剪碎），白牡丹根皮、白及末各一钱。水一碗，煎至绢烂如饧，空心顿服，不可声言，即效。
●产后小便不通。陈皮一两。为末。温酒下二钱。
●产后空腹痛。莲蓬壳三个。煎汤服，立止。
●盘肠生，肠干不上。磨刀水润肠，煎好磁石汤一杯，温服。
●产后鼻衄。荆芥穗。焙，研。热童便调下二钱。
●产后虚羸。羊脂二斤，生地汁一斗，姜汁五升，白蜜三升。煎如饴，温酒服。
●产后虚弱。豆腐浆一碗冲生鸡子一枚，再加豆腐皮一张，龙眼肉十四枚，白砂糖一两，同滚透，五更空心服。盖产后失调，往往延成劳损，而贫户医药无资，富家每为药误，特採此方，甘平和缓，补血滋阴，贫富皆宜，允为妙剂。
●堕胎下血。小蓟根叶、益母草五两。水三大碗，煮一碗，再煎至一盏，分二服。
●堕胎腹痛，血出不止。羚羊角（烧灰）三钱。豆淋酒下。

初生小儿门  ***************************
●小儿初生。淡豆豉。浓汁饮三五口，胎毒自下。
●小儿初生。生地黄汁。点在儿口中，即下黑屎，至壮年不害疮疹。
又方：好甘草中指一节。拍碎，以水二匙，煎半，绵缠蘸令儿吮之，能吐出恶物，即不吐。亦无须再服。
●初生儿，恶汁下留，胸膈壅塞，易生蕴热，惊痫疮疖。肥黄连数块。捶碎，棉裹如奶头大，汤内浸，黄汁滴儿口。
●小儿初生。韭根汁灌之，即吐出恶水、恶血。
●小儿初生，欲解下胎毒。生嚼脂麻，绵包与儿咂之，其毒自下。
●胎热。黑豆二钱，甘草一钱，灯心七寸，鲜竹叶一片。水煎服。
●胎寒。白矾。煅半日，研末，枣肉丸，黍米大。每乳下一丸，愈乃止。
●胎寒，昼夜啼哭不止成痫。当归末一小豆大。乳汁灌，日夜三四次。
●小儿生十馀月后，母又有娠，令前儿精神不爽，身体痿瘁，名为魃病。用蝙蝠烧灰，研细。粥饮调下五分，日四五次。
此门专载初生小儿预治胎毒等法，若不食乳，载饮食门。
●惊啼。载情志门。
●撮口，口噤。载口门。
●脐风。载脐门。
以此类推可于各门查看。

四肢门  ***************************
●手足麻木。楝树子。烧灰。黄酒送下。
●手足拘挛。用草本水杨柳。酒煎服。
●风寒湿痹，四肢挛急，脚肿不可践地。紫苏子二两。杵碎，水三升，研，取汁，煮粳米二合，作粥，和葱、椒、姜、豉食之。
●手足紫黑，阴症。用黑料豆三合炒热，好酒烹滚，热服，加葱须同煎。
●四肢节脱，但有皮连，不能举动，名曰筋解。酒浸黄芦三两。过宿，焙乾，为末。每服二钱，酒调下，服尽安。
●寒热不止，四肢坚若石，击之似钟磬声，日渐瘦恶。茱萸、木香等分。煎汤饮。

臂门  ***************************
●臂痛。当归。浸醇酒，频饮。
又方：桑枝。熬膏服。
●臂疼胫痛，历节风。虎胫骨一具。炙黄，捶碎，同曲末如常酿酒饮。

指爪门  ***************************
●十指麻木，胃中有湿痰，死血也。陈皮、半夏、茯苓、甘草、苍术、白术、红花、桃仁、附子。煎服。
●指节间痛不可忍，渐至断落。蓖麻子（去壳）二两（碎者不用），黄连四两，贮瓶内，水二升浸之，春夏三日，秋冬五日，每早向东吞一粒，渐加至三四粒，微泄无害。忌食动风物。此方峻厉，本未选，以屡验收之，勿轻用。
●手足甲忽然长倒生肉刺，如锥痛不可忍。吃葵菜，自愈。
●指断筋连肉坏，虫出如灯心长数尺，遍身绿毛，名曰血馀。茯苓、胡黄连。煎汤饮。
●天蛇头。用蒲公英捣细。水和，去渣服之，效。

腿膝门  ***************************
●青腿牙疳。饮白马乳。
●胫骨有碎孔，髓流出。煎韭子汤服。外治，载外治方选足门两足心凸肿条。
●膝痛。大豆黄卷服。

足门  ***************************
●风湿脚。苏子、高良姜、橘皮。共研末，丸服。
●寒湿脚。胡芦巴、故纸、木瓜等分。为末，同蒸蜜丸服。
●脚转筋，并一切筋病。松节二两，乳香三钱。研末。每服二钱，木瓜汤下。
●脚气冲心，昏闷垂绝。杉木节四两，橘叶三两，大腹皮三个。水煎，加童便一杯合服。
●腰脚疼痛。新芝麻。炒香，杵末。日服合许，温酒蜜汤任下。
●脚气肿痛拘挛。川牛膝、威灵仙等分。为末，蜜丸。每五十丸，空心服。
●风寒湿痹，搏于筋骨，足筋挛痛，行步艰难。木茯神一两，乳香一钱，每末二钱，木瓜酒下。
●脚气。甘遂末。水调敷。内服甘草汤，常以杉木或萝卜煎汤洗，可除根。
●脚气入腹。威灵仙。为末。酒服二钱，痛渐减，药浙轻。
●脚气冲心。白槟榔十二个为末，分二，热童便下；外用附子末，盐卤调涂涌泉穴。
●脚气上冲。取田螺煮食之。蚬肉亦佳。
●水气，脚气。桑条二两。炒香，以水一升，煎二合。每日空心服。
●转筋入腹。炒茱萸二两。酒二盏，煎一盏。分二服，得下即安。
●脚气胀满，非冷非热，或老人弱人病此。槟榔仁末。以槟榔壳煎汁调服二钱，紫苏汤调亦可，效。
●脚肚转筋。冷水吞大蒜一瓣，再以蒜擦足心令热。
●肿从脚起。豉汁饮，仍以渣敷。
●两足心凸肿，上面生黑色豆疮。韭子。煎服。并有外治法，载足门。
●两足风软。用丹参浸酒饮之。
●小儿足软行迟。五茄皮五钱，牛膝、木瓜各二钱。生研，为末。每五分，米饮入酒二三滴调服。

脚趾门  ***************************
●趾缝出水，因病中过饮凉水，即俗谓脱脚伤寒也。急用薏苡仁三两，茯苓二两，白术一两，车前子五钱，桂心一钱。水煎服十剂。外以土蜂房，煅，研末，醋调涂。

中风门  ***************************
●中风口噤。皂角。去皮，猪脂涂。炙黄，为末。酒服。
●中风昏迷，形体不收，此风涎上潮。皂角二钱（去皮），明矾五钱。为末。每用五分，水调灌，吐痰即效。
●中风不醒。麝香。清油灌之，先通其关。
●中风，牙关不开。先以乌梅擦齿令开，有痰声者，研白矾末一钱，生姜汁调灌，无痰声者，黑大豆三升炒焦，清酒三升淋取汁灌。
●风入。久食炒胡麻则步履端正，言语不蹇。常人常食，不生风病。
●中风口噤。萝卜子、牙皂荚各二钱。水煎服，取吐。
●肥白人中风失音。韭。捣汁服。
●风缓顽痹，诸节不随，腹内宿痛。原蚕砂。炒，黄袋盛，浸酒饮。
●三年中风。松叶一斤。细切，酒一斗，煮取三升，频服，汗出瘥。
●风痹瘫痪，口噤。大豆。炒黑，投酒中饮之。
●暴风口噤。砖墙城垣上苔衣。渍酒服。
●中风，口噤不语，心烦恍惚，手足不随，或腹中痛满，或时绝复醒。伏龙肝末五升。水八升，搅，澄清灌之。
●中风喎斜，[疒/帬]痹，一切风。荆芥。煮汁饮。
●中风口噤，不知人事。白术四两。酒三升，煮取一升，顿服。
●中风口噤，通身冷，不知人事。独活四两。好酒一升，煎半服。
又方：用荆芥穗为末。酒服一钱。立愈。
又方：用荆沥。每服一升。
●产后中风急危。黑豆一茶锺。炒至烟起，再入连根葱头五个，同炒，随入好酒一锺，水锺半，煎至一锺，温服，出汗，验。
●一切风痰。直白殭蚕七个。细研。姜汁调服。
●一切风。桑枝（未生叶者）。锉，炒，水煎代茗。
●诸风眩运。干菊花。煮汤饮，或浸酒。
●诸风毒。牛蒡根。切片，浸酒饮。

寒门  ***************************
●四时感冒，风寒初起。用葱白连须五根。生捣，冲热酒服。
●中寒腹痛。桑椹。绢包风乾，过伏天，为末。每服三钱，热酒下，取汗。
●心腹冷痛，冷热气不和。山栀子、川乌头等分。生研为末，酒糊丸，梧子大。每服十五丸，生姜汤下。
●脾胃虚冷，腹满刺痛。肥狗肉半斤。以水同盐、豉煮粥，频服。

伤寒门  ***************************
●伤寒谵渴，无汗。大梨一枚，生姜一小块。同捣取汁，入童便一碗，重汤煮熟服。
●伤寒汗后，馀热不退，烦躁发渴，四肢无力，不能食。以牛蒡根杵烂绞汁服。
●伤寒热毒乘心，神志冒闷，烦躁昏乱。蓝靛一匙。新汲水调下。
●伤寒谵语。蚯蚓屎。凉水调服。
●伤寒发狂。玄明粉二钱，朱砂一钱。末之。冷水服。
●伤寒心悸，脉结代者。甘草二两。水三升，煮半，服。
●伤寒天行病四五日，结胸满痛，壮热。苦参一两。以酢三升，煮一升，饮，取吐。
●伤寒赤斑。青黛二钱。水研服。
●伤寒昏迷，不省人事。皂荚末。以纸捻烧烟燻鼻，有嚏可治。用皂荚、半夏、生白矾共一钱。为末。姜汁调服，探吐，痰去即苏，无嚏则肺气上绝矣。
●伤寒热甚。食生梨。
●伤寒热病，烦渴。绿豆。煮作粥常服。
●百合病，腹满作痛。百合。炒，末。每饮服一匙，日
●夹阴伤寒，先因欲事后感寒邪，阳衰阴盛，六脉沉伏，小腹绞痛，四肢逆冷，呕吐清水。人参、炮姜各一两，生附子一枚（破作八片）。水四升半，煎一升，顿服，汗出愈。
●阴毒。鸡血。冲热酒服。
●阴毒腹痛。油松木七块。炒焦，冲酒二锺，热服。
●伤寒黄病。发髲。烧，研。水服一匙，日三。
●伤寒劳复。鼠屎二十枚，豉五合。水二升，煮半，服。
●劳复、食复欲死。并以芦根煮浓汁饮。
●病新瘥，美食过多，食复。取所食余。烧末。服二钱，日三服。
●欲令病后不复。烧头垢如梧子大。吞服。
●阴阳易。人手足指爪甲二十片。烧，研末。米饮调下，效。
又：室女月经布。近阴处烧末。米饮下，极效。
●阴阳易病，卵肿，或缩入腹，绞痛欲死。妇人阴毛。烧灰。饮，洗阴水下。
●男子阴易。黍米二升。煮薄粥，和酒饮，得汗愈。
●妊娠伤寒，壮热赤斑，变为黑斑，溺血。艾叶如鸡子大。酒三升，煮二升半，分为二服。
●妊娠伤寒，赤斑变为黑斑，尿血者。葱一把。水煮熟，服汁，食葱尽，覆被取汗。
●小儿伤寒，发黄。捣土瓜根汁三合，服。

暑门  ***************************
●暑热。绿豆壳。浓煎汁，随量饮。
●急救中暑。童便、姜汁。灌之。
●中暑昏眩，烦闷欲绝。挖泥深三尺，取新汲水倾入坑内，搅浊，饮数瓯即愈。
●中暑。大蒜一握。同新黄土研烂，新汲水和之，滤去渣，灌入即活。凡中暑不可与冷物。
●中暑不省。皂荚一两（烧），甘草一两（微炒）。研末。温水调一钱，灌。
●中暑发昏。新汲水滴入鼻孔，用扇扇之，再灌以地浆。忌服冷水。
●冒暑头昏，发热感冒并疼，霍乱。用青蒿煎汤饮，即愈。
●感受暑热，口渴头痛，小便不利等症。用滑石、甘草为末。冷水调服。
●暑风。取净黄土铺地上，以芭蕉叶为席，人卧于上，饮以益元散，鲜竹叶汤调，立效。小儿体弱，夏月最多此症，切勿误认为惊，妄投峻药。
●暑月吐泻。炒滑石二两，藿香二钱半，丁香五分。为末。每服一二钱，浙米泔调服。
●酷暑大渴，饮茶立死，此中暍症也。急以大蒜汁灌鼻孔，喉响即苏，再以凉水调蒜汁服之，全愈。
●暍死。以热汤徐徐灌之，小举其头，令汤入腹即苏。

湿门  ***************************
●湿气初起。嫩松枝、小松秧不拘多少。入石臼内捣烂，倾入陈酒绞取浓汁，炖热，随量饮醉。
●湿气。常服桑根茶。
又：赤小豆。同米煮粥常服。
●湿气作痛。白术。切片，煎汁熬膏。白汤点服。
●湿气身痛。苍术。泔浸，切，水煎浓汁熬膏。白汤点服。
●感湿瘴气。薏苡。煮作粥，常服。
●中湿骨节痛。白术一两。酒煎服。
●下焦湿痛。苍术三钱，黄柏二钱，炒川牛膝二钱。夜服，效。
●水湿肿胀。白术，泽泻各一两。为末。每服三钱，茯苓汤下。

燥门  ***************************
●燥病。牛酪。作粥，常服。
●肺燥咳嗽。松子仁一两，胡桃仁二两。研膏，和熟蜜半两收之。每服二钱，食后沸汤点服。
●燥渴肠秘。九十月熟瓜蒌实。取瓤，拌乾葛粉，银石器中慢火炒熟，为末。食后、临卧各以沸汤点服二钱。

火门  ***************************
●膈上烦热，多渴，宜利九窍。捣滑石一两。水煎，去渣。入粳米煮粥食。
●火热心闷。槐子。烧末。酒服一匙。
●老人风热，内热，目赤头痛，视不见物。石膏三两，竹叶五十片，粳米三合。水三大盏，煎，去渣，取二盏，煮粥，入砂糖食。

温热门  ***************************
●预治温病不相染。松叶末。酒服一匙，日三服。
又：新布袋盛大豆一升，纳井中一宿出。服七枚。
●温病发哕，因饮水多者。枇杷叶（炙）、香茅根。煎，慢慢饮之。
●温毒发斑，呕逆。生地黄、好豆豉。煎服，名黑膏。
●热病下痢欲死。龙骨半斤。研末。水一斗，煮半，候冷稍饮，效。
●热病瘥后目暗，因食五辛所致。鲫鱼。作臛食。
●盛暑时有大热症，头大如斗，身热如火者。用黄芩一两。煎汁一茶锺，微温，一气吃下，立愈。
●小儿热病，壮热头痛。瓜蒌根末。乳汁调服半钱。

瘟疫门  ***************************
●人入疫家。以雄黄末调烧酒饮一二盏，既出，以纸捻探鼻令喷嚏，不染。
●不染疫病。用黑豆一杯。天将亮时勿令人见，置于井中，虽共井用水不染，或入水缸内，共屋住不染。
●避疫。赤豆。新布囊盛，置井中三日，举家男服十粒，女服二十粒。
●天行热病，结胸胀痛。用苦参一两。煎服，醋引。
●天行热狂。芭蕉根。捣汁饮。
●天气不和，疫病流行。预取南向社中柏东南枝。晒乾，捣末。酒服一匙，良。
●虾蟆瘟。以金丝田鸡捣汁，水调，空心炖服。
●瘟疫热病，上焦邪实，或痰食，气逆不通。萝卜子。捣碎，温汤和搅，取淡汤，徐徐饮之，少顷当吐。或为末，温水调服一匙。
●时气烦渴。生藕汁一盏，生蜜一合。和匀细服。
●时行发黄。竹叶五升，小麦七升，石膏三两。水一斗半，煮取七升，细服尽剂。
●时疾发黄，狂闷烦热，不识人。大瓜蒌实（黄者）一枚。水浸取汁，入蜜半合，朴硝八分，服。
●急救瘟疫。松毛。捣融，滚酒冲服。
●疫病狂躁。用苦参研末。薄荷汤下二钱半，日宜三服。
●疫病垂死者。用竹去皮，浸于大粪缸中，以内水服之，可救。

虚劳门  ***************************
●劳损。常服羊汁粥，鸡汁粥。
●虚羸。食牛乳粥。
●怯症。男用童女便，女用童男便，去头尾，日进二次，乾烧饼压之。
●元阳虚。鹿角胶。入粥服。
●虚劳困乏。地黄汁。和酒，煎膏服。
●脾胃虚损。白术一斤，人参四两。切片，以流水十五碗浸一夜，桑柴文武火煎取浓汁，熬膏，入炼蜜收之。每晨以白汤点服。
●脾胃虚弱，不思饮食。生姜汁半斤，蜜十两，人参末四两。煎膏。米饮调服。
●劳伤精败，面黑。苁蓉四两。煮烂，研，同精羊肉分四度下五味煮粥，空心食。
●劳气欲绝。麦冬一两，炙甘草二两，粳米半合，枣二枚，竹叶十五片。水煎服。
●虚劳骨蒸，热病。芒硝末。水服一匙，日一服。
又方：生地。绞汁服。
●虚劳寒热，肢体倦疼，不拘男妇。八九月青蒿成实时採之，去枝梗，以童便浸三日，晒乾，为末。每服二钱，乌梅一个煎汤服。
●劳病，外寒内热，附骨而蒸，骨肉日消，饮食无味，皮燥无光，四肢渐细，足肿。石膏十两。研，加乳粉，水和。服一匙，日再。
●虚劳内热。秋后将南瓜藤齐根剪断，插瓶内，取汁服。
●虚劳咳嗽。用大藕一段。去一头节子，灌蜜令满，仍合好，纸封，煮极熟食之。
●劳嗽吐血。款冬花、百合各三两。焙末，蜜丸龙眼大。临卧淡姜汤化服一丸。
●虚劳咳嗽，吐血，肺痿，肺痈吐脓血，重危者。茭白细根约三四两。捣碎，陈酒煮绞汁。每日服一二次。
●虚劳欲火升。梨汁、胡桃肉（研）各一斤，芽茶五两，怀山药、当归末各六钱。熬至滴成珠，入鸡白一枚，瓷器内封口，勿出气，冷水浸，去火毒，每晨服一匙。
●肝劳生虫，眼中赤脉。吴茱萸根末一两半，粳米半合，鸡子白三个。化蜡一两半，和丸小豆大。每米汤下三十丸。
●劳疰，俗名传尸劳。獭肝一具。阴乾，捣末。水服一匙。甚者两具。
又方：大蒜、杏仁各一两。杵如泥，加雄黄一两，同研匀，晒至可丸，梧子大。每服二十一九，空心清米饮下。服后勿洗手，频看十指甲，中有毛出，拭去。
又方：鳗鲡。充馔久啖自瘥。
又方：王瓜。焙末。每酒服一钱。
●饱食便卧，得谷劳病，四肢烦重，默默欲卧，食毕辄甚。大麦蘖一升，椒一两（并炒乾），姜三两。捣末。每服一匙，白汤下，日三次。

疳门  ***************************
小儿忌食乾硬、香燥、甘酸诸物，初生进穀食，喂以蒸柿之饭，则可免疳。
●小儿患疳。绿矾。煅赤，醋淬三次，研末，枣肉丸，绿豆大。每十丸，白汤下，日三。
又方：蟑螂，即灶鸡。去头翅足，焙乾。与食，效。
又方：鸡内金。焙，末。每食皆加之。
又方：大枣百枚。去核实，以生军面裹，煨熟，捣丸，如枣核大。每服七丸。
●小儿疳积。鸡内金、陈仓米。研末。和砂糖食。
●小儿疳积，腹大，黄瘦，骨立，头生疮，结如麦穗。立秋后大虾蟆。去首足肠，以清油涂之，阴阳瓦炙熟食，积秽自下，连服五六只，效。
●小儿热疳，尿如泔，大便不调。粪蛆。烧灰。杂食物中食。
●小儿冷疳，面黄腹大，食即吐。母丁香七枚。为末。乳汁和，蒸三次，姜汤服。
●疳眼。海螵蛸、牡蛎等分。为末。每三钱，同猪肝一两，泔水煮食。
●小儿疳热，疳痢，杀虫。青黛不拘多少。水研服。
●小儿疳痢频数。生蔷薇根。洗，切，煎浓汁细饮。
●小儿好食土。取好黄土，煎黄连汁和之，晒乾，与食。
又方：腻粉。砂糖丸。空心米饮下。
●胃气热，吃泥者。石膏、生地黄、白术、茯苓。煎服。
●小儿吃枯炭、瓦片、泥土等积。诃子、白术各一两，使君子肉（炒）、甘草各二钱，麦芽（炒）半斤，随其素所好食之物半斤。共为细末。入白糖调食。
●哺露。捣生韭根，以猪脂煎服。
又：炙鼠肉。哺之。
●一二岁无辜病。夜明砂。熬，捣为散。任意拌饭吃。
●小儿瘦头干无辜，兼痢。马齿苋。捣，绞汁服。
●小儿腹大项小，四肢瘦。黑骨鸡子一个。破顶，入蜘蛛一枚，于内外以湿纸糊窍，仍裹数层，用文武火将鸡子煨熟，去蜘蛛，食鸡子，连日食数枚，效。

邪祟门  ***************************
●邪祟。雄黄、杏仁。研末服。
●中五尸鬼邪。忍冬藤。煮汁，或煎膏。酒化服。
●飞尸鬼击，名曰客忤，谓鬼魅恶厉之气乘人衰败而犯之也。不即治，则邪气由经府侵脏而死。苏合香丸调服，玉枢丹亦妙。
又方：生菖蒲根。捣汁，灌。
●卒忤，小便不通。笔头七枚。烧灰。水和服，即通。
●小儿中客忤，强项欲死。载暴死门。
●哭疰。梳齿间刮取垢。水服之。
●邪气蛊惑。以鳖甲、苍术烧之，即安。
又：麝香一二两，佩之，良。
●妇人梦与鬼交。鹿角末。和清酒服，即出鬼精。兼治漏下。
●妇人昏迷，为妖所魅。水服鹿角屑一匙，即自言状。

痈疽门  ***************************
●痈。用老马兰头饱食，消痈肿，煎橘叶服。
●阳症疮毒初起，焮赤肿硬，可一击去之。用金银花六两，生甘草一两，皂角刺五钱。水煎，和酒服。
●无名肿毒。陈年老南瓜蒂。烧炭。无灰酒冲服。外再用麻油调涂。
●痈疽，及无名肿毒。野菊花连茎。捣烂，酒煎热服，取汗，以渣敷之，即效。
●痈疽恶疮。紫花地丁连根，同苍耳叶等分。捣烂，酒一锺，搅汁服。
●痈疽恶疮大毒十日内，宜服护心散，使毒气出外。绿豆粉二两，乳香一两，灯心末三钱先浆焙，研末，再洗去浆，生甘草一钱，浓汁调服。
●痈毒在紧要处，移在閒处，庶不伤命。地龙入经霜丝瓜内，煅枯焦，连瓜为末。每瓜末三钱，入麝香二分，乳香、没药各五分，雄黄一钱，蟾酥一分，黄蜡一两。共为末，蜡丸。每服三分，上部要处，甘草、桂枝煎酒下；如在肩上，羌活、防风，姜煎汤下；如下部，木瓜、牛膝、陈皮，姜煎汤下，神效。
●痈已成不溃。蚕茧（已出蛾者）。烧灰。酒服，一枚出一头，二枚出二头。
●疮肿无头。皂角刺。烧灰。酒服三钱，嚼葵子三五粒，其处如针刺为效。
●决痈代针。白鸡翅下两边第一毛。烧灰。水服，即破。
●一切远年疮毒，起管成漏，脓水时流，久不收口。韭菜地上蛐蟮一斤（酒洗，炙，研末），蜣螂八个（炙，研末），刺蝟皮（连刺）五钱（炙）。炼蜜为丸，桐子大。每服八分，开水下，管自逐节推出，以剪子剪去败管，效。
又方：金银花。浸酒常饮。
●痈疽生管，及多骨。蜣螂。煎服。
●退管法。人手指甲（炙黄）、象牙屑、穿山甲（炙黄，各研细）、乳香、没药（俱炙）、朱砂（水飞）、旧羊角灯底（打碎，麸炒，为极细末）各三钱。合匀，再研，以黄蜡化和丸，如椒大。初服五丸，次服六丸，逐日加一丸，服至十日到十一日，每日减一丸，退至五丸，再逐日加一丸，加至十四丸，仍从五丸服起，周而复始。每日空心陈酒下，管渐退出，退尽为度。
●瘭疽恶毒，肉中生靥，大如豆粟，或如梅李，或赤，或黑，或白，或青，其靥有核，核有深根应心。能烂筋骨，毒入脏腑即杀人。但饮葵根汁，可解其热毒。
●疮头黑凹。荞麦面煮食，即发起。
●疮如猫眼有光，无脓血，痛痒不常，饮食减少，久则透骨，名曰寒疮。多吃鱼、鸡、葱、韭，自愈。
●痈疽肿毒，肚痈发背，跨马鱼口等症，初起三天内。鸡子一枚。倾入碗内，搅匀，入芒硝二钱，打和，隔汤顿热，好酒送。
●些小痈疖。发热时即用粉草节晒乾，为末。热酒服一二钱，连数服。
●肺痈，下咽臭痰。薏仁根。捣汁，顿热服。
又方：陈芥菜卤，温服，灌吐最妙。或和淡豆腐浆服。
又方：薄荷。浓煎。稍入白蜜。
以上三方皆已溃未溃均可用者。
●肠痈。大枣（连核，煅）、百药煎等分。为末。每一钱，温酒下。
又方：雄鸡顶上毛并屎。烧末。空心酒服。
●肠痈内痛。鳖甲。烧存性，研。水服一钱，日三服。
又方：瓜子仁。捣末。水煮服。
●肠痈已成，小腹肿痛，小便如淋，或大便难涩下脓。甜瓜子一合（炒）。当归一两，蛇蜕皮一条。每服四钱，水一盏半，煎一盏，食前服，利下恶物。
●肺痈、肠痈并治。经霜黄菊叶。绞汁，冷服。
●腹内生疮，生肠脏不可药治者。取皂角刺不拘多少。好酒一碗，煎至七分，温服，其脓血悉从小便中出，效。
●灸后痂落，疮内肉片飞如蜨形，痛不可忍，是血肉俱热。大黄、朴硝各半两。为末。水调下，微利愈。
●附骨痈疸，根在脏腑，治不得法，经年不得愈，日久则生管及多骨。蛇蜕、蜂房、乱发。烧灰。酒冲服，其管、骨随捻而出，毫无痛楚。
●附骨疽。槲树皮。烧，研末。米饮下三钱。

疔门  ***************************
●疔肿。菊花。连茎捣汁，和酒热服，取汗；以渣敷，即效。冬日採根，垂死可救。
●疔疮误食猪肉走黄，法在不治。急捣芭蕉根汁服之，验。

赤游门  ***************************
●小儿丹初发两胁及腋下、腿上，谓之火丹。朴硝。为末。每服半钱，竹沥调下。
●诸丹热毒。土朱、青黛各二钱，滑石、荆芥各一钱。为末。每服钱半，蜜水调下。

癜癞门  ***************************
●赤白癜。猪胰。酒浸，饭上蒸熟食。
又方：桑枝十斤，益母草三斤。熬膏，酒冲服。
●白癜风。白蒺藜六两。生，研末。每服二钱，日二，一月效。
又方：生胡麻。研末。每酒服一两，日三至五斗。忌生冷、鸡、猪、鱼、蒜等百日。
●大风癞疮，乃营气不清，久风入脉，因而成癞，鼻坏色败。用黄精根（去皮，净水洗）二斤，暴纳粟米饭中蒸，至饭熟时食之。
●大风疠疾。用嫩苍耳、荷叶等分。为末。每服二钱，温栖下，日二服。
●又：眉发不生。侧柏叶。九蒸九晒，为末，炼蜜丸，梧子大。每服五丸至十丸。

疥癣门  ***************************
●血热生癣。地黄汁。顿服。

杨梅疮门  ***************************
●杨梅疮。土茯苓一两，生苡仁、银花、防风、木瓜、木通、白皮各五分，皂角子四分。煎饮，日三。忌饮茶及牛、羊、鸡、鹅、鱼、肉，烧酒、法面、房事。
●杨梅毒疮，乃阳明积热所生。槐花四两。略炒，入酒二盏，煎十馀沸，热服。
●霉疮杨梅结毒。木瓜一味。研末，水丸。每日土茯苓汤下三钱。
又方：穿鼻者。龟板（酒炙三次，取末）二两，石决明（童便淬，煅，末）二钱，朱砂（水飞，研）二钱。黄米饭捣丸，桐子大。每服一钱，土茯苓汤、好酒下，服过硫黄者，水芹菜煎服。
●服房术丹石药，变生淫湿广疮，致成结毒。红枣三斤。杉木作薪炊枣，逐次钳出闷炭，枣烂为度，剥去皮核。将闷炭磨末，和枣肉捣匀，丸如弹子大。每日任意土茯苓汤下。
●小儿杨梅疮起于口内，延及遍身。土萆薢末。乳汁调服，月馀愈。
●便毒。地榆四两，土炒穿山甲二片。白酒三碗，煎碗，空心服，虽有脓者亦愈。
又方：地榆四两，生甘草、银花各一两，白芷三钱，皂角刺二钱五分。水二碗，煎减半，空心服。
又方：胡桃二个（连壳杵碎）、泽兰、白及、松萝茶各三钱。井水、河水各一碗，煎取四分，和酒服，一剂知，二三剂愈。

瘿瘤门  ***************************
●瘿气。昆布、海藻等分。研，蜜丸龙眼大。时时含之，咽汁。
又方：针砂。入水缸浸之，饮食皆用此水，十日一换砂，半年自愈。
●瘿气颈肿．久不消。海带、海藻、贝母、青皮、陈皮各等分。为末，蜜丸。食后含化。

金刃伤门  ***************************
●金刃伤，血出不止。白芍。炒，研。米饮或酒服二钱。外仍以末敷。
●金疮出血，闷绝。用蒲黄半两。热酒服之。
●金疮困顿。蚯蚓屎末。水服一匙，日三服。
●金疮内漏。牡丹皮。为末。水服一匙，立尿出血。
●瘀血内漏。好雄黄半豆大。纳之，再以童便调服五钱。
●瘀血在腹。葱白二十茎，麻子三升。杵破，水煎服。
●发肿疼痛。蔷薇根。煅，研。白汤下一钱，日三。
●金疮，胁破肠出。将肠纳入，磁石、滑石各三两。为末。米饮服一匙，日再服。
●胁破肠出臭秽。急以香油抹肠，用手送入，煎人参、枸杞汤服。
又：淋破处，再吃羊肾粥赤石脂十日。
●茎断，疮口流血不合。即以断茎煅，研。酒调服。
●刀箭马踢，跌打压轧等，止痛止血。生白附子十二两、白芷、天麻、生南星、防风、羌活各一两。研细末。干敷之。又：用黄酒服数钱。青肿者，水调敷，效。
●破伤风。蝉蜕五钱。去头足，为末。好酒煎服。
又方：荆芥五钱，炒黄鱼鳔五钱，黄蜡五钱，艾叶三斤。入无灰酒一碗，重汤煮熟饮之，汗出愈。百日内忌鸡。
●破伤风，咬齿缩舌，腰背反张，势在垂危。天南星（姜，汁炒）、防风、白芷、天虫（炒断丝）。研细末。每服三钱，童便和好酒调，效。
●破伤风，手足颤掉，搐搦不己。用人手足指甲（烧存性）六钱，姜制南星、独活、丹砂各二钱。为末。分作二服，酒下，效。
●破伤风，作白痂无血者，杀人最急。以黄雀屎（直者）研末。热酒服半钱。

打扑伤门  ***************************
●跌打损伤。冬瓜子。炒，研细末。温酒冲服三钱，日二次。垂危者，蚯蚓煎酒服。
●跌打损伤，遍身青肿，瘀停作痛，及坠仆内伤。木耳四两。焙，细末。每服一两，麻油三匙，好酒调送，日服二次。
●周身打伤。大生蟹。捣极烂。大热酒冲服，极醉。
又方：黄葵子二钱。研。酒服。
●跌扑伤损。热童便灌，后用麻油、好酒各一碗煎服，暖卧一夜即愈。
又方：干冬瓜皮、牛皮胶各一两。锉，炒。研末。每五钱，热酒下，能饮者，酒宜多，饮后盖取微汗，痛即止。
又方：松节。煎酒服。
●从高坠下，瘀血抢心，面青气短。取乌鸦右翅七枚。烧，研。酒服，当吐血便愈。
●坠损呕血，坠跌积血心胃，呕血不止。乾荷花。为末。每酒服一匙，效。
●跌打伤骨。人中白。醋淬，为末。每五分，酒下。
又方：古铜钱。醋淬，研末。酒服，效。
●伤损接骨。鹰骨。烧灰。每服二钱，酒服，随病上下分食前、食后。
又方：土鳖，焙，存性，为末。每服二三钱，效。或取生者擂汁，酒服。

汤火伤门  ***************************
●汤泡火烧。切不可轻用冷水浇洗，如一时药不便，先饮童便一碗；或生萝卜汁一碗；再将大黄细末，香油调敷；如烂至肌肉者，用百草霜三钱，轻粉一钱半，研末，调香油敷之。
●火烧闷绝，不省人事。新尿。顿服二三升，良。
●滚油泼伤。饮童便，并以蟹壳煅灰，麻油调搽。
●遇火虽非烧灼，因烟燻将死者。生萝卜汁灌之。
又方：水调生蜜灌之。
●中鸟枪。熬蜜八两。入头烧酒一斤，热服取汗。安卧，弹自出。
●灸疮，血出不止者。酒炒黄芩二钱。为末。酒调下。

虫兽伤门  ***************************
●虫咬。生榧子。频食。
●蜘蛛咬毒。饮白羊乳。遍身发肿者，饮靛青汁。
●花蜘蛛毒，咬人与毒蛇无异。苍耳。捣汁一盏，服，仍以渣敷。
●蜈蚣入腹。猪血灌之；或饱食少顷，饮桐油，当吐出。
●鼠咬。香椿树皮。捣汁一杯，黄酒和服。
●蛇蝎螫伤。葵菜。捣汁服。
●蜘蛛蛇蝎咬伤。缚定咬处。勿使毒行，以贝母末酒服半两，至醉良久，酒化为水，自疮口出，水尽仍塞疮口，妙。
●毒蛇、射工、沙蝨等伤人，口噤目黑，手足直，毒气入腹。甘草等分。为末。冷水服二钱。
●毒蛇咬。明雄黄五钱，五灵脂一两。研细末。每服二钱，陈酒下；即将此末用麻油调敷患处，隔一时再服。
又方：香白芷。为末。每服三钱，麦冬煎汤调服，其腥气黄水从疮口出。
又方：蜈蚣四十条，蝉蜕四钱，广木香二钱，青木香二钱。为细末。每服五分，水、酒送下，其口流血水，三日愈。
●猘犬、毒蛇咬。宜先饮生麻油一二盏，良。
●疯狗咬伤，九死一生。用斑蝥七个，糯米炒黄，去蝥，为末。酒一盏，煎半杯，空心温眼，取下小肉狗，服七次不再发，效。
又方：蝟皮、头发等分。烧灰。水服。
又方：木鳖子二个。研末。白矾水调服。
●猘犬咬伤，七日一发，三七日不发，乃脱也。急于无风处冷水洗净，服韭汁一碗，七日又一碗，共服七七日。忌食酸咸百日，忌食鱼腥一年，忌食狗肉、蚕蛹终身。
又方：伤处人尿淋洗净，嚼生姜擦之。
又：用葱白嚼涂之，杏仁敷之，以帛系定，再以乌梅末酒服二钱。
●马咬成疮肿痛。马齿苋。煮食之。
●虎咬。酒恣饮，嚼慄涂。
又方：真麻油灌，井洗患处。
●虎狼伤疮。月经衣，烧灰。酒服一匙，日三。
又方：水化砂糖一碗，服，井涂。


䱐溪外治方选卷上  ——————————————————————————————————————————————————————————————————————————————————————————

关窍门  ***************************
●九窍出血。墙头苔藓。杵烂。塞之。
又方：车前草汁。滴入。
又方：龙骨末。吹之。
●九窍及发根出血，不因中毒者，乃极虚欲脱之证。急取泉水一桶、烧酒一斤。扶病人坐定，裸其腿，以烧酒淋之，俾酒从踝下即滴入水桶内，淋讫，将其腿浸入桶中，其血即止。再令壮年乳妇以乳哺之。再用海参一斤。切片，焙为末。每三钱，调服，日三次。盖海参能补百脉之血，诸补药所不及也。

筋门  ***************************
●转筋。酢煮羊毛。裹足。
●转筋遍身，入肚不可忍者。极咸盐汤。于盆中暖浸之。
●肝脏气虚，风冷搏于筋，遍体转筋入腹。热汤三斗，入盐半斤。稍热浸之。
●风袭经络，筋挛骨痛。炒葱白。布包熨。
●挛闪伤筋，结核肿痛。若使成毒，最难治疗。初觉，急用火酒炖温，手蘸，轻拍患处数百下。随以韭菜杵烂，罨一周时，次日再拍再罨，以瘥为度，极效。初拍觉疼，宜忍之，拍久则不疼矣。

骨门  ***************************
●浑身骨痛。破草鞋。烧灰，香油和。贴痛处。
●筋骨痛。浮萍、槐子。熬汤，洗。
●风袭经络，筋挛骨痛。炒葱白。布包熨。
●附骨疸。载痈疽门。

身形门  ***************************
●身体麻木。芥子末。酢调。涂之。
●虚怯入肢体生肿块，或痛，或不痛。炒葱白，布包熨。
●卒然瞀闷，遍身紫泡。将泡刺破，可收而苏。苏后饮甘草节、绿豆等，以败毒。

皮肤门  ***************************
●皮中如有虫行，风热也。盐一斗。水一石，煎汤。浴之。
●小儿初生无皮，色赤，但有红筋。掘土坑卧之，即长皮。
又方：白旱米粉。干扑于上，久用。
又方：伏龙肝。鸡子清调涂。

肌肉门  ***************************
●针刺入肉。刮象牙末。水和罨。或热小便渍。
又方：银杏。去衣心，杵烂，菜油浸良久。取油滴疮孔。
●竹木刺入肉中。白梅。捣烂。罨。
又方：以头垢罨。
●各骨入肉。山楂。研末，茶调。敷。
●枪子入肉。南瓜瓤。敷。

汗门  ***************************
●盗汗自汗。五倍子。去蛀，炙乾研末。男用女唾，女用男唾，调厚糊，填脐中，贴过宿。勿令泄气。
●自汗不止。何首乌末。津调，封脐中。
又方：郁金末。卧时调涂乳上。
又方：粳米粉。绢包，频频扑。
●盗汗、阴汗。麻黄根、牡蛎粉。为末。扑。
●脚汗。白矾一两。水二升，煎，洗，瘥。

发热门  ***************************
●小儿发热，不拘风寒、饮食、时行、痘疹，并宜用之。以葱涎入麻油内。手指蘸油，摩擦小儿五心、头面、项背诸处。

疟门  ***************************
●祛疟。蛇蜕。研末，塞两耳内，效。
●截疟。常山、草果、川乌、陈皮、甘草各一钱。绢袋盛贮，煎，于鼻间只闻香气。
又方：胡椒、雄黄各五釐。和饭研为丸。放脐内，膏药盖之。
●小儿疟疾，不能服药。以黄丹五钱、生矾三钱、胡椒二钱半、麝香五釐。共末。好醋调敷，男左女右手心，绢包手掌。药热汗出而愈，一方可效三人。
●鬼疟日发。鬼箭羽、鲮鲤甲。烧灰，二钱半，为末。每以一字，发时搐鼻。
●三阴疟，久不愈。用麝香一分、冰片一分、朱砂一钱二分五釐、花椒二钱五分。共研细末，分掺两膏药。一贴背脊第三椎肺俞穴，一贴当脐，效。

痛痹门  ***************************
●痹证。川芎一两、生姜三两、葱一把。水煎，熏洗。
又方：烧酒糟出甑时，乘热将骽足插入，熏洗数次，效。
●风湿痛。生姜。捣汁，和黄明胶熬。贴，妙。
●风湿身痛。生葱。擂烂，入香油数点。水煎，调芎藭、郁金末一钱服，取吐。
●痛风历节，四肢疼痛。葱白。杵烂。炒热熨之。
●风痹走注疼痛，及四肢顽痹强硬，屈伸不得。皂荚一斤，不蛀者，食盐五升。细锉皂荚，和盐炒热。以青布裹，熨痛处，瘥。
●手足麻木，不知痛痒。霜降后桑叶。煎汤，频洗。

瘫痿门  ***************************
●瘫痪。酒炒蚕砂。铺床上。卧，间日一作。
又方：醋蒸黑大豆。铺床上。卧。

厥门  ***************************
●寒证厥逆。硫黄、白芥子末。填脐。

暴死门  ***************************
●卒中暴死。两人以竹管吹其耳。
又方：薤。捣汁。灌鼻中。
又方：生半夏末，或皂角、细辛末。吹鼻，并吹耳。
●卒死，目闭。骑牛临面捣薤汁。灌耳中。研皂荚末。吹鼻中。效。
●卒死，无脉，无他形候。盐汁。涂面上。牵取牛临鼻上，使牛舐之。瘥。
●中恶，卒死。葱心黄。刺鼻中，男左女右，人七寸，血出，效。并刺入耳中五寸。
●小儿无故卒死。葱白。纳入下部及两鼻孔内。气通或嚏，即生。
●小儿卒死，或病痛，或常居寝卧。奄忽而卒，皆是中恶。以葱叶刺耳，男刺左，女刺右。令入七八寸，出血言痛为度。
又方：视其上唇里弦，有丸如黍米大，以针决去之。
●卒魇死。捣韭汁。灌鼻孔中。剧者，兼灌两耳。
●鬼魇不寤。伏龙肝末。吹鼻中。
●小儿客忤。菖蒲汁。纳口中。
●中暍，不可使得冷，得冷便死。用热泥绕病人脐，令人溺其中，令温，缺一角，使能流。轮使多人溺。
●热暍。取道上热土。壅心上，少冷即易，气通，止。

斑疹门  ***************************
●风疹。芭蕉根。捣烂。涂之。
●风瘙瘾疹。赤小豆、荆芥穗等分。为末。鸡子清调涂。
●麻疹不起，气闷。脂麻五合。杵碎，沸水泡。乘热熏头面。
●疹发不出，面目肿胀，气喘，垂危者。用大葱头杵烂，放在大铜盆内。上用木架架之，再以大被单罩盖停当，大人抱定小儿睡在上面，然后将沸汤冲入葱盆内，热气熏蒸，俟稍温，即抱出。切不可露一丝之风，直待汗乾即瘥。
●疹发热，时腹痛。商陆根。和葱白捣。敷脐上。
●疹后喉病。苦参三钱，殭蚕二钱。为末。吹。
●身面赤斑，痒痛，或瘭子肿起，不治杀人。羚羊角。烧灰，鸡子清和。涂，妙。
●伤寒发斑。用铜钱于胸背四肢刮透，再用煮鸡蛋去壳，乘热滚擦。
●斑毒。以羚羊角烧灰。研细，鸡子清和。涂。
●斑如锦纹，紫黑，热极胃烂也，多死。姑以猪胆汁调芒硝、青黛末。鸡毛扫之。或救一二。

痘门  ***************************
●预解痘毒。七八月间或三伏日，或中秋日，剪葫芦须如环子脚者，阴乾。于除夜煎汤，浴小儿，则可免出痘。
●痘初起发热。用手蘸真麻油摩其背脊，下至尻骨，如此数次，其热自退。
●麻痘解秽。茵陈。研末，枣肉捣丸，焙乾。常烧烟，薰衣服。
●痘毒初起。绿豆、黑豆等分。为末。醋调。频涂。
●解痘毒。生螃蟹。和飞罗面捣膏。贴患处。
●痘毒。泡过茶叶，晒乾为末，五倍子等分。鸡子清调敷。
又方：哺鸡蛋壳。炙。麻油调搽。
又方：生黄豆。口中嚼烂。涂之。不必留头，数次即消。
●痘毒已烂。糯米、粽尖。焙灰，冷定，同百草霜研匀。掺。
●痘疮作痒。房中烧茶叶。熏。
又方：上好白蜜。汤和。以翎频刷。
●痘疮溃烂。枇杷叶。煎汤洗。再用海螵蛸末或绿豆末。敷。
又方：黑大豆。研末。敷。
又方：荍麦粉。敷。
又方：青茶叶。滚水略泡。摊草纸上，覆以绢，卧儿于上，任其辗转。
●痘疮生蛆。用嫩柳叶铺席上，卧之。其蛆尽出。
●痘疮黑陷。沉香、檀香、乳香等分。蒸于盆内。抱儿于上，熏之即起。
●痘疮赤瘢。鸡子一个，酒醅，浸七日，白殭蚕二七枚，和匀。揩赤（瘢），涂之效。
●防痘入目。胭脂。嚼汁。点之。
●天花出在眼中。新象牙。磨水。滴入眼，即退。
●出痘，目生翳障。猪蹄爪甲。煅灰。泡汤，滤净，洗。
●痘抓破。白螺蛳不拘多少，片脑少许。香油调。搽患处。
●小儿暑月出痘，溃烂不能著席。夹褥装麸皮，藉卧。
●痘疔。青蔗。晒乾，真香油点灯，烧成灰。以津液调匀，银针挑破点之，立效。
又方：雄黄一钱、紫草三钱。为末，胭脂汁调。先以银针挑破，搽。
●痘不落痂。鸡子黄。炒油。鸡翎蘸扫。
又方：以蜜频拭。且无瘢痕。
●痘后翻疤，脓水溃，蔓延。赤石脂一两，寒水石一两，大贝母七钱。为末，乾掺。
●痘后翻疤。新象牙三钱，儿茶钱半，殭蚕炒断丝二钱，珍珠三钱。为细末，油胭脂调涂。毒水如注，渐渐收口。
●痘后生疮。生黄豆。研末，麻油调搽。
●痘后痈毒。赤小豆末。鸡子白调涂。
又方：嚼生黄豆。涂之，即溃。

黄疸门  ***************************
●黄疸。雄鲫去头骨，胡椒十粒，研细，麝香三分。同舂烂，将蛤蜊壳填满。合病人脐上，用绢缚紧。
●遍身黄疸。茵陈蒿一把，生姜一块。捣烂。于胸前、四肢，日日擦之。
●发黄。甜瓜蒂一两。炙为末。男左女右，每日搐鼻数次。黄水流出，愈。
●伤寒发黄。捣韭根，澄清。取二三滴滴入鼻中，即出黄
●伤寒发黄，目不识人。生葱。煨熟，取心，批出汁。蘸香油点两目大小毗，立明。
●伤寒发黄，昏闷不省，死在须臾。乌骨雄鸡一只。去毛及肠、屎，以刀拦切。铺心头上，少顷即苏。

头门  ***************************
●卒病头痛。皂角末。吹鼻，取嚏。
●头痛。蚕砂二两、川芎五钱，殭蚕如患者年岁之数。水煎，另以厚纸糊锅上，中开钱大一孔，药气熏出，以患处就之，每日一次。久痛者，三五次除根。
又方：斑蝥。去头、足、翅，装蚬壳内。罨痠痛处，过夜起泡，挑破。
●头痛不止。杨梅。为末。以少许搐鼻，取嚏，妙
●偏正头痛。鳢肠草，即旱莲草。取汁。滴鼻中。
又方：生萝卜汁一蚬壳。仰卧，随左右注鼻中，效。
又方：穀精草一两。为末，白面糊调，摊纸花中。贴痛处，干换。
●头痛连眼。穀精草末。调糊，涂脑顶。
又方：韭菜子。姜汁调，涂太阳。
●卒中恶风，头痛。盐一升，为末，麻油二升。煎一宿，令消尽。涂头。石盐尤良。
●风寒头痛。麻黄。去节，研，同杏仁捣泥。贴太阳。
又方：醋炒荞面，为两饼。更换覆额上，取汗。
●太阳风寒，头痛。生姜三片，桑皮纸水湿。入灰火中煨熟。乘热印堂、两太阳各贴一片，以带缠之。
●风热头痛。大黄、朴硝各等分。为末，井底泥和捏作饼。贴两太阳穴。
又方：薄荷、青黛，石膏、芒硝末。塞鼻。
●寒湿头痛，逢阴雨则发。紫苏、川芎、花椒。煎。熏。
又方：桂心末。酒调，涂额角及顶上。
●湿气头痛。瓜蒂末，松萝茶。搐鼻，取黄水。
●受暑头痛。嗅皂角末，取嚏。
●大热证，头痛。大黄、芒硝末。井泥调。涂太阳。
又方：朴硝。涂顶。
●热痰头痛。牛蒡子。捣汁，加盐酒熬膏。频擦太阳。
●宿食不消，饱则浊气熏蒸致头胀痛。苍术、厚朴、陈皮末。搐鼻。
●肝风头痛。霜桑叶。煎，熏。
●闻病人汗气，入鼻透脑，散布经络而觉头痛。芥菜子末。温水调稠，填脐内，隔衣以壶盛热汤熨之。
●时病初愈，馀毒攻注，头脑胀痛。葱汁，酒磨紫金锭。涂太阳。
●头风。山豆根。为末，油调。搽两太阳。
又方：天南星一个，艾五钱。煎汤。熏之。
●头风头痛。绿豆。作枕。
●头风掣痛。蜡二斤，盐半斤，香油一两。和鎔令相入，捏作兜状，合脑盖至额。
●头风热痛。决明子。炒，研，茶调。敷两太阳穴，干则易。
●脑风，头痛不可忍。远志末。搐鼻。
●寒头风。炮附子末，加盐。摩痛处。
●久患头风。甘菊花。去蒂，装枕。
头风畏冷。荍麦粉二升。水调作二饼，更互合头上。微扦即已。
●头风白屑。牛蒡叶。捣汁，熬稠。涂。至明日，皂荚水洗去。
又方：桑灰。淋汁。沐，良。
又方：山豆根。浸油。日涂。
●偏头风久不愈者。晴明时将发分开，用麝香五分、皂角末一钱。薄纸裹，置患处，以布包炒热盐熨之，冷即易，数次效。
●偏正头风，天阴风雨即发。桂心末一两。酒调。涂额上及顶上。
●暑天怕风，欲绵裹头，极重之症。鹅不食草。阴乾，上好烧酒浸一宿，日问晒乾，晚间又浸，如此七次。右边痛塞右鼻，左边痛塞左鼻，鼻流冷水，愈。
●头项风强。八月后取荆芥穗作枕，及铺席下，立春日去之。
●头项强，不得顾视。蒸好大豆一斗，令变色，作枕。
又方：九月採菊花作枕，良。
●头面风肿。杏仁。捣膏，鸡子黄和，杵涂帛上。厚裹之，干则又涂。
●头皮虚肿，薄如蒸饼，状如裹水。以口嚼小麦面。敷，良。
●鳝攻头。败龟板。酥炙末，飞面少许，和油。涂顶，留孔出毒，不可太稠。
●大头瘟。马蓝头一把。捣汁。鹅毛搽上，一日五六次，热气顿出，验。
●抱头火丹，即大头瘟。扁柏叶。捣烂，鸡子清调敷。效。
●头脑鸣响，状如虫蛀，名天白蚁。以茶子为末。吹入鼻，效。
●头面热疖。经霜芙蓉叶为末，或鲜花亦可。捣烂。用蜜涂患处，留头，渐愈。
●小儿头上软疖。炒脂麻。就锅中乘热取起，嚼烂。敷。
又方：虾蟆。剥皮。贴。
又方：枳壳。去穰。周围用糊合疖上。去脓生肌，效。
●头面诸疮。芝麻。生嚼，敷。
●头疮。先用醋少许，和水。净洗去痂，再用温水洗，挹干。百草霜，研，入铅粉少许，生油调搽。
又方：五倍子、白芷等分。研末，青油调敷，湿者乾掺。
又方：鸽屎。研末，醋调搽。
又方：生萝卜。杵烂，米醋泡透。敷。
又方：大笋壳。烧灰。量疮大小，生油调敷。
●小儿头疮。黑豆。炒存性，研，水调敷。
又方：杏仁。烧，研。敷。
又方：龟甲。烧灰。敷。
又方：烧鸡蛋壳。和猪脂，敷。
又方：石决明、草决明末。涂太阳。
●小儿头疮，因伤湿入水，成毒，脓汁不止。红曲。嚼，罨之，效。
●小儿头疮，昼开出脓，夜即复合。四寸长鲫鱼一条，去肠，大附子一枚，去皮，研末，填入。炙焦，研，敷，捣蒜封之，效。
●小儿头面患疮，脓汁作痒出水，水到即溃。用绿豆、松香。为末，麻油调敷。
又方：益元散，加枯矾少许。麻油调敷。
●头疮，皮内时有蛆虫出。以刀刮破，挤丝瓜叶汁搽之。
●秃疮。鲜蚕豆。捣如泥。涂，干即易，三五次愈。无鲜豆，以乾者水泡，捣，涂。
又方：海螵蛸二两，轻粉一两，松香三两。共研细，油调。搽。
●一切秃疮。不落水猪网油。摊开，将松香细研掺上，卷如煤头。灯火上烧著，下用蚌壳，壳内放生矾末少许，受滴下之油乘热搅匀，冷定。敷患处。
●头面黄水疮。流到即蔓延而生。蚕豆壳。炒成炭，研细。真菜油调涂，频润之。
●小儿白秃。黑葚。入罂中曝三七日，化为水。洗三七日，效。
又方：贯众。烧末，麻油调。涂。
又方：马齿苋。煎膏。涂。或烧灰，猪脂和。涂。
又方：藜芦末。涂。
●小儿癞梨头。鲫鱼。去肠，入皂矾烧，研。搽。
又方：黄连末。敷，效。
●头上生蝨。包银朱纸。以碗覆，烧之，茶清洗下烟子。擦之，包头过夜。
●小儿头面磕扑，铜铁戳伤诸患。以龙眼核去黑皮，焙，捣极细。以此敷之，愈后无瘢，仍生毛发。

囟脑门  ***************************
小儿脑热，太阳痛。川芎、薄荷、朴硝各二钱。为末。以少许吹鼻。
●脑痛。硝石。搐鼻。
●大寒犯脑作痛。蒸吴茱萸。作枕。
●脑痛眉痛。穀精草二钱，地龙三钱，乳香一钱。为末。每用五分，烧烟筒中，随左右熏鼻。
●头脑鸣响。茶子。为末。吹鼻。
●小儿囟肿。黄柏末。水调。贴两足心。
●小儿囟陷，乃冷也。乌头、附子井生用，去皮脐，各二钱，雄黄八分。为末。葱白捣汁，和贴陷处。
又方：水调半夏末。涂足心。
●小儿囟软肿。青黛。冷水调。敷。
●小儿顶软，乃肝肾虚，风邪袭入。附子（去皮脐）、天南星各二钱。为末，姜汁调摊。贴天柱骨。
●脑缝开裂，头大热。用黑蝨三五百枚。捣碎。敷。
●小儿解颅。生蟹足、白蔹各半两。捣末，乳汁和。敷。
●小儿解颅，囟开不合。防风、柏子仁、白及各一两。为末，乳和。敷二十馀日。
●小儿解颅，鼻塞者。天南星。炮，去皮，为末，淡酢调绯帛上。贴囟门，热物熨之。
●枕后生脑痹、痰核。烧浮石。研，入轻粉，油调涂。
●玉枕疮。原蚕蛾、炒石韦等分。为末。搽。
●脑漏。独蒜。捣烂。左鼻涂左足心，右鼻涂右足心，越日去蒜，三四日而愈。即鼻渊，分载鼻门。
●脑漏流脓。破瓢，白鸡冠花、白螺蛳壳各烧存性，等分，血竭、麝香各五分。为末，好酒洒湿，熟艾连药揉成饼。贴顶门，以熨斗熨之。

眩晕门  ***************************
●失血，眩晕。生地。塞耳、鼻。

发门  ***************************
●小儿发生迟。陈香薷。煎浓膏，和猪脂调涂。
●秃疮。羊肉。切片，炙香。乘热遍贴，虫出以盐汤洗，用猪胆汁调雄黄末涂。并载头门。
●吃发癣。煨石膏。研末，糖调，搽。
●发脱。川椒四两。浸酒。密室内日搽，自生。
●发秃不生。麻子。炒焦，研末，猪脂和，频涂。或以甜瓜叶。杵汁，涂。
●发不长。桑叶、麻叶。煮泔水。频沐。或以桑叶，生麻油煎去滓，润发。
●妇人秃发。川椒四两。酒浸，密室内日日涂之。
●病后落发。骨碎补，野蔷薇嫩枝。煎汁，刷之。
●发臭。薄荷汁，或烧灰淋汁。沐。或以槿树叶，捣汁。沐。
●发藁不泽。桑根白皮、柏叶。煎汁。沐之。木瓜浸油润之。
●发结而不通。竹沥。少加麻油和匀。润之，梳之即通。
●鬓边疽疖，久不愈。猪，猫头上毛各一撮，煅灰，雄鼠粪一粒。研末，清油调搽。
●眉发落，不生。先用生姜擦三次，后用生半夏为末，麻油调涂。

面腮门  ***************************
●面赤。杏仁。去皮尖，杵泥，鸡子清调涂。早晨盐汤洗之。
●两颊赤痒，其状如疿。杏仁。频揩。
●腮肿。丝瓜。研末，水调敷。
●伤风面肿。杏仁。捣烂。敷。
●时行腮肿。柏叶末。调蚯蚓粪。涂。
●腮颊热肿。赤小豆末。和蜜。涂一夜，消。或加芙蓉叶。
●风热腮肿。丝瓜。烧存性，研末，水调搽。
●搭腮肿。赤小豆。为末，鸡子清调。贴。或酢调。
●面肿如蛇状。湿砖上青苔一钱。水调涂。
●身面肿满。鸡子黄、白相合。涂肿处，干再上。
●被打头面青肿。羊肉、牛肉或猪肉。炙令热。贴肿上，愈。
●鸬鷀瘟，两腮肿胀，憎寒恶热。赤豆末。水调敷。
●腮内痠痛者，曰痄腮；不痠痛者，曰发颐。煎赤豆、侧柏叶，鸡清捣。涂。
又方：丝瓜。烧灰，鸡子白调敷。
又方：皂角、南星末。生姜汁调敷。
●痄腮。陈石灰不拘多少。烧七次，地土窨七次，醋调敷。
又方：靛沫。敷。或青黛亦可效。
又方：浓煎葱汤频洗。
又方：山栀末、飞面各等分。猪胆汁、好酒各半，薄调。敷患处。
●病后腮上红肿，名穿腮。与发颐同载耳门。耳后红肿、条肿，在地阁名穿喉。治法亦同。
●穿掌腮毒。新桑叶。捣烂。涂。
●头面诸风，皶疱。用杏仁末。鸡子白调涂。
●面上皯疱。鹿角尖。磨浓汁。厚敷，效。
●面上瘢靥。蒺藜子、山栀子等分。为末，醋和。夜涂旦洗。
●年少气盛，面生疱疮。糜鹿。猪涂。
●面生□子。地肤子、生明矾。煎水洗。再用狗尾草。捣涂。数日效。
●面黶痣点。蔓菁子。研末，入面脂中。夜夜涂之。或取油用。
●面䵟[黑曾]。以豌豆擦之。
●预防粉滓。平时敷粉，用中指研调则免。
●粉滓，亦名粉刺。滑石，轻粉、杏仁，去皮尖，等分。为末，蒸过，入冰片、麝香少许，以鸡子清调匀。靧面毕，敷。
又方：桃花、冬瓜仁等分。研，蜜调。夜涂旦洗。
●雀斑。白芷、甘菊花（去梗）各三钱，白果二十个，红枣十五个，珠几粉五钱，猪胰一个。将珠儿细研，余俱捣烂，拌匀，外以蜜拌酒酿炖化，入前药蒸过。每晚搽面，清晨洗去。
又方：每夜用浆水温洗，将布揩赤，再用白檀香磨汁，涂。
又方：鹿角。烧灰，猪油调搽。
又方：白附子。生研，卧时豆腐擦后，鸡子清调涂。
●雀斑、酒刺、白屑，疯皮作痒。真绿豆粉八两，滑石一两，白芷一两，白附子五钱。为细末。每晚用数钱搽面。
●粉刺、面䵟。白殭蚕、黑牵牛（去皮）、杏仁等分。共研细末。洗面时擦之。
●面上皱路。大猪蹄四枚。洗净，煮如胶，卧时用涂面工，次早以浆水洗去。半月后面皮细洁如童。
又方：桃花，或荷花，或芙蓉花。并以冬雪水煎汤。久洗。
●面上毒疮初起。小蜒蚰一二条，酱少许。共捣，涂纸上。贴，留一小孔出气，效。
●面上生疮肿。大活虾蟆一只。划开胸前，取肝下。贴疮上。
●面上恶疮不可名识者。柳叶或皮。水煮汁，入少盐。频洗。
●面上黄水疮，流到即生，蔓延无休。蚕豆壳。炒成炭，研细，加东丹少许，真菜油调涂，频润之。
●小儿甜疮，生于面耳。母嚼白米。卧时涂三五次。
●小儿头面患疮，脓汁作痒，出水，水到即溃者。载头门。
●小儿面疮，出黄水。鲫鱼头。烧灰，研末，和酱。清汁敷，日一易。
●小儿面疮，烂成孔臼。蒸糯米时，甑蓬滴下水，承取扫之，效。
●指爪抓破面目。橄榄。磨水。搽。
●下颏落。乌梅。含一个即上。

耳门  ***************************
●耳鸣。椒目、巴豆、石菖蒲等分。研末，松脂、黄蜡和为挺。纳耳中，抽之，日易。
●耳呜耳痒，似流水风声。生乌头。乘湿削如枣核。塞耳，早塞夜易。
●耳鸣耳痛。盐五升。蒸熟。布裹，枕耳，冷即易。
●耳闭。细辛、石菖蒲、木通各一分。麝香二釐。共为细末，绵裹。塞耳中即愈。
●耳中气闭。用杏仁，烧灰存性，入麝香少许。吹入即愈。
●耳聋。用芥菜子。捣碎，以人乳调和。绵裹塞耳，数易之即闻。
又方：细辛末。鎔黄蜡。丸鼠矢大。棉裹塞数次。戒恼怒。
●耳卒聋闭。巴豆一粒。蜡裹，针刺孔通气。塞之，效。
又方：蚯蚓。入盐，安葱内，化水。点之，效。
●久聋，暴聋亦可。甘遂半寸。绵裹，塞耳中。甘草半寸，嚼口中即通。
●肾虚耳聋。真磁石一豆大，穿山甲二片，烧存性。研末，绵包。塞耳。口含生铁一块，觉耳中有风水声即通。亦抬暴聋。
又方：以活磁石五分，入聋耳，生铁捣碎，绵包，入不病耳，自然通透。
●劳聋已久。童便。乘热少少频滴之。
●病后耳聋。生菖蒲汁滴。或童便乘热滴。或龟溺滴。
●小儿耳聋。老鼠胆汁灌之。为猫吓破之胆汁更佳。
●耳聋耳鸣。生地黄。灰火煨，绵裹。塞耳，频易，以瘥为度。
●耳内痛。用钱磨水。滴之。
又方：菖蒲自然汁。灌耳，效。
●耳内忽大痛，如有虫在内奔走，或血水流出。痛不可忍。蛇蜕皮。烧存性，为末。吹入耳中，愈。
又方：滴猫尿入。
●耳痛不可忍。磨刀铁浆。滴入，愈。
●耳内大痛，或至流血。用蛇蜕。焙末，吹入即止。
●耳肿痛。经霜青箬。露在外，将朽者烧存性，为末。敷。
●病愈，耳后红肿，头重体倦，名发颐，痰热馀毒积于经络也。南星。熬膏。敷。
●耳腮痄肿。蜗牛。同面研。敷。
●耳烂。灯心、陈皮各一钱。烧灰，加冰片一分，研。吹。
●大人、小儿耳内脓水。海螵蛸末一钱。枯矾一钱，麝香一分，干胭脂五分，烧灰存性。共为细末。吹入耳内即愈。
●耳内流脓。鸡冠血。滴。
●耳中脓水不干。石榴花。炙脆，研末，加冰片再研。吹。
●耳内出脓。胭脂、枯矾、钉锈粉等分。吹之。
●耳中脓水不止。龙骨、枯矾、干胭脂、海螵蛸各等分，麝香少许。为末。先以绵纸捻干，轻吹耳内。
●耳出水。橄榄。连核烧灰。青黛末掺。
●耳中肿痛，出脓血。黄鱼牙。炙末，退火气，研末，加冰片少许，菜油调。鸡毛蘸入耳中。
又方：橄榄核，烧灰，冰片二釐。研细末。吹入。
●耳衄，耳中出血也。龙骨末。吹之即止。
又方：陈皮。烧灰，研末，入麝香少许。吹之，效。
又方：炒黑蒲黄。研末。吹之。
●聤耳有脓。先以纸条绞净，用菖蒲汁滴之。或为末吹之。即病后耳聋，亦效。
●聤耳。桃仁。熟杵，旧绯绢裹塞，日三易。
又方：血馀一钱、冰片五釐。研匀。吹之。
●又方：乾结不松者。白头蚯蚓。入葱内化水。滴满，数次挑出。
又方：大广陈皮一个，炒黑生龙骨一钱，冰片、麝香、枯矾各二分。共为细末。湿烂者，干吹；干痛燥痒者，麻油，调搽。
●聤耳出汁。青橘皮。烧，研末，绵包。塞之。
●耳疳出汁。鸡子黄。炒油，涂，妙。
又方：青黛、黄柏。研末。吹之。
●耳疳出脓。抱出鸡子蛋。炒黄，为末，油调。灌之，止疼。
●小儿耳疳，生于耳后，肾疳也。地骨皮一味，煎汤。洗之。仍以香油调末。搽。
●底耳。黄箬。烧过，棉裹，塞。或以笔管吹。
又方：桑螵蛸一枚，烧存性，麝香二分半，同研。每用分余掺入，有脓先绞净。
●耳中恶疮。鸡矢白。研。敷。
●耳中息肉，曰耳菌。藜芦、腰黄、硇砂各少许。为细末。点耳中。
●耳内结核，痛不可动。用好火酒滴之。侧卧半时，即润起，可取。
●小儿甜疮，生于面耳。令母频嚼白米。卧时涂三五次。
●疮生耳边，浸淫流水。鳖甲。烧灰。掺。
●耳上生疮。鸡子白。敷。
●小儿月蚀，生于耳后。黄连末。敷。
又方：蚯蚓屎。煅，研，猪油调涂。
●小儿甜疮，耳轮前后连引流水。蛇床子一两，轻粉三钱。为末，麻油调搽。
●又方：胎火盛者。田螺壳。研细，和冰片，麻油调搽。
●耳后发际搔痒，小窍出血，此名发泉。多年粪桶箍。烧灰。敷。
●诸虫入耳。以纸塞耳、鼻，留虫入之耳不塞，闭口不言，少顷虫自出。
●苍蝇入耳，害人最速。皂子虫。研烂，鳝鱼血调。灌入耳。
●百虫入耳。椒末一钱。入酢半盏，浸之良久，少少滴入自出。
又方：人乳滴之。
又方：生油调铜绿滴。
又方：桃叶捣汁滴。
●延蚰入耳。用湿生虫。研烂。涂耳边，自出。或摊纸上捻，安入耳中，亦出。
又方：地龙。为末，入葱内化水。滴入。蜒蚰亦化为水。
●耳中有物。麻绳。剪令头散著，胶黏上。徐徐引出之。
●水银入耳，能蚀入脑。以金枕耳即出。

眉门  ***************************
●眉毛落脱。垂柳叶。阴乾，为末，以生姜汁于铁器中调。夜夜摩之。
●眉烂毛脱。此肝经受风所致。侧柏叶。去根，九蒸九晒，磨末，蜜丸桐子大。早、晚开水送下一钱。菟丝子。研，麻油调敷。
●眉毛不生。芥菜子、半夏等分。为末，生姜自然汁调。搽。
●眉疽。生绿豆、五倍子等分。研末，醋调。涂。
●小儿眉疮。小麦麸。炒黑，研末，酒调。涂。
又方：黑驴屎。烧灰，研，油调。涂，效。

目门  ***************************
●凡眼病，皆血脉凝滞为患。黄连、当归、赤芍。煎，洗。血得热则行也。
点药，黄连为主。火眼，同鸡蛋清搅如水，点；虚眼，同人乳点。阳症，加朴硝；血虚，加当归；气虚，加党参。
每年九月二十三日，桑叶煎汤，洗目一次。永绝昏暗，老能细书。
点眼。冬天取净腊雪，将大荸荠同雪水磨粉，晒乾，加冰片少许，入鹅毛管中。点眼，效。
●瞽目。重明冬至日取大萝卜一枚。开盖揠空，入新生壳鸡蛋一个，嵌盖，藏净土中，约四五尺深，夏至取出，卵内黄白俱成清水。点诸目疾，俱效。
●目疾时作。甘菊花。去蒂。装枕。
●眼痛。老黄瓜一条。开小孔，去瓤，入芒硝令满，悬阴处。待硝透出，刮下，吹，点。
●暴发眼痛。火硝四钱，黄丹、乳香、没药各二钱，雄黄一钱。研。含水吹鼻。
●眼痒。蝉蜕、菊花。煎，洗。
●赤肿。童便。洗，鸡蛋煮熟。阁眼胞。
●目赤痒痛。黄连。少加明矾、人乳浸，蒸。点角。
●暴赤眼痛。黄连一分。研细末，入鸡子白，碗中久搅。自白沫上浮，连点之。
●目热赤痛。以田螺取汁，入盐少许。点之。
●眼赤肿痛。侵晓以自己小溲，乘热指抹点。
又方：朴硝。置豆腐上蒸化，取汁，收。点。
又方：决明子。炒，研，茶调。敷两太阳穴，干则易。
●赤目眦痛。龙胆草。熬膏。点之。
●赤眼涩痛。白姜末。水调。贴足心，妙。
●火眼赤痛。五月取老黄瓜一条。上开小孔，去瓤，入芒硝令满，悬阴处。待硝透出，刮下，留点眼，效。
●赤丝乱目。青鱼胆汁。和蜜。敷目眦。凡胆皆治目，鲤胆、羊胆亦可。
●蓐内赤目。生地黄。切薄，温水浸。贴。
●小儿赤眼。水调黄连末。贴足心。
●目中起星。白蒺藜三钱。水煎。洗之。
又方：荸荠。舂汁，洒纸上，候乾。刮下，点之。
又方：胡椒、韭叶、荠菜根、橘叶、菊叶、鹅不食草、广皮、木鳖、白豆蔻、川芎。不拘何味，绵裹，塞鼻，皆可。
又方：丁香、黑枣。塞不患一边鼻，星斗上时去之。
●胬肉。杏仁。去皮尖，自己生嚼。点。或雄麻雀屎。男孩乳调。点。
又方：鲜鲫鱼一片。中央开窍。贴眶上，日三五易。
●胬肉瘀突。硼砂。少入冰片。点之。
●胬肉急起遮目。铁锈。磨水。滴。
●胬肉赤白膜。蛇蜕。麻油炒，勿焦，人乳调。点。
●胬肉菌毒。川连、杏仁各一钱，归尾、赤芍、地肤子、菖蒲各二钱，羌活五分，白矾三分。煎。洗。
●胬肉攀睛。杏仁。去皮尖，研膏，人乳化开。日点三次。
又方：海螵蛸一钱，辰砂五分。乳细，水飞，澄取，以黄蜡和收，临卧火上旋丸，黍米大。揉入眦中，天明温水洗下。赤治外障极厚者。
●眼翳。指甲。磨人乳，点。或象牙。磨人乳。点。
又方：皮硝。煎水。洗。
又方：麻雀粪，男用尖而立者，女用圆而倒者。甘草水泡一夜，焙乾，研末，调入人乳。滴目。
●目翳重者。猪胆皮。烧灰。点。
●翳障遮睛。盐。研细末，以灯心点患上。
●生翳。鹅儿不食草。搐鼻、塞耳、贴目，皆可效。
●赤翳。枸杞子。捣汁。日点三五次。
●赤翳攀睛者。海螵蛸。为末，蜜和。点。
●赤目生翳。枸杞子。捣汁。日点数次。
又方：荸荠。杵汁，澄粉点。
●目生翳障。芒硝一两。铜器中急火炼冷后。每夜点两眼角。
●不论年岁深远，眼生翳膜，远视香暗，但瞳神不破者。光净马牙硝。厚纸裹，按实，安怀内，著肉百二十日，取出研粉，入冰片少许，同研细。以两米许，点。
●远年攀睛翳障。炮指甲一分、山甲、蝉蜕各五釐，蛇蜕分半，哺退鸡蛋壳白皮二分。人乳炒，研。每用三釐，含水吹不患一边鼻。
又方：鹅不食草、炒蝟皮各三分，桔梗四分。如前吹鼻。
●远年目障。鹅儿不食草、川芎、青黛各等分。为末。搐鼻取嚏。
●小儿目翳，或来或去，渐大侵睛。雪白盐少许。灯心蘸点，日三五次，不痛不碍，效。眼目赤烂，紧闭目。以热汤或薄荷、荆芥、防风。煎汤。沃之。
●风眼赤烂。明净皮硝一钱。水二碗化之，露一宿，滤净，澄清。朝夕洗目，三日红消，虽久病亦愈。
●烂眼。蚕砂。麻油浸。涂。
又方：黄连。煎汁，以甘石收。敷。
又方：海螵蛸。入冰片，敷。
●风眼烂弦。青黛、黄连。泡汤。日洗。
又方：真麻油。浸蚕砂二三夜，研细。涂患处，效。
又方：五味子、蔓荆子。煎。洗。
●新产小儿胎毒，二目红赤，涩闭，肿烂不开。蛐蟮泥。捣。涂囟门，干则再换，三次即愈。
又：生南星、生大黄等分。为末，用醋调。涂二足心。
●冷泪。黄连、人乳、蕤仁。少加炮姜炭，熬。点。姜以剂连之，寒也。
又方：香附、苍术、椒目末。吹鼻。
●迎风流泪。甘石、海螵蛸、冰片。点。
又方：霜后不落桑叶。煎好，入芒硝少许。日日熏洗。
又方：青鱼胆。和人乳，蒸三次，露三次。点眼角。再桑叶。煎。洗。
●眼漏流脓。闭目，热牛粪敷胞上。或柿饼。捣，涂。
●眼下空处生疖，出脓，流水不干，日久成漏。柿饼。去皮，取肉，捣烂。涂。
●田螺头眼。野荸荠、猪胰等分。捣和，用鸡子壳半个，放药在内。卧时合印堂上，俟水流入目中，翳随泪出。
●目中息肉，淫肤赤白膜。马齿苋一握，洗净，和芒硝末少许。绵裹。安上，频易。
●眼癣。用银杏叶。泡汤，少加枯矾末。温洗，渐愈，奇效。
又方：大碗幕布。以晚米糠置布，燃糠，有汁滴碗。取，搽患处。
●痘风眼癣。用蛔虫。洗净，捶烂，夏布绞汁，加冰片少许调。搽。活五穀虫亦可。
●眼皮生珠，红肿痒痛，俗名偷针。食盐三钱，明矾二钱。泡汤。洗。
●偷针。生地、南星。捣，贴二太阳穴。或蛇蜕皮，贴。或猪精肉，贴。或白及。磨水，点。
●眼生珠管。牛膝并叶。捣汁，日点数次。
又方：生蜜。涂。仰卧半日，洗去，日一次。
●痰核生于眼胞，推之移动，皮色如常，硬肿不痛者。醋磨南星。敷。或指甲挤出白粉，即愈。
●疣目。鸡内金。擦之自落。
●眼皮生瘤。樱桃核。磨水，频涂。
●斑疮入目。白柿。日日食之，良。
●小儿目中生痘。黑狗耳上刺血。点。
又：象牙。磨汁，点。
●拳毛倒睫。石斛、川芎等分。为末。口内含水，随左右搐鼻，日二次。
●毛倒睫。五倍末。蜜调，敷眼胞，自起。忌摘，摘之复生，更硬。
●头风射目必瞎。用荞麦末。水调作饼，如钱大。安眼四角，各以豆大一炷之艾灸之，即效。
●风火眼。童便。煎甘菊汤，频洗。
●头风目盲。野苋菜。煎汤，注壶内，塞住壶口。以双目就壶熏之。
●头风损目。以大川母一粒，白胡椒七粒。共研末，葱白汁丸，如柏子大。以膏药盖贴太阳穴，目可重明。
●眼暗。柴胡，决明子。研末，人乳调，敷目上，久久目视五色。
●晕花。白菊花。和童便煎。洗。
●眼昏花。用童便。煎菊花。洗数次即愈。
●久昏。白菊花、川花椒各三钱，胆矾三钱五分，青矾、铜绿各二钱五分，乌梅（去核）一个，新绣花针七枚。将药研细末，水调，同针入磁瓶内，封，浸七日，隔水煮六个时辰，针化为度。去渣，取水点，奇效。
●老眼。桑皮、皮硝。煎。洗。或加黑豆、菊花。
又方：蕤仁。同蜜熬，点。女贞子亦可。
●久病青盲。白犬生子目未开之乳。频点之。狗子目开即瘥。
●目卒不见。用钱于石上磨汁。注眦中。
●眼伤青肿。生猪肉或生羊肉。贴之。
又方：生半夏。为末，水调。涂。
●物伤睛突，轻者睑胞肿痛，重者目睛突出。但目系未断者，即纳之，急捣生地黄，绵裹，敷。再以避风膏药护其四边。
●眼睛突出一二寸。新汲井水。灌渍睛中，数易自入。
●打伤四围，眼突出者。猪肉。掺当归、赤石脂末。贴。
●损目破睛。牛口涎。日点二次。须要避风。黑睛破亦效。
●暑月行路眼昏。薄荷叶。揉汁。滴。
●小儿脑热，常欲闭目。大黄一分。水三合，浸一夜。一岁儿服半合，余者涂顶上，干即再上。
●小儿脑热，好闭目，或太阳痛，或目赤肿。川芎、薄荷、朴硝各二钱。为末。以少许吹鼻中。
●凡物入目。食盐。泡水，洗之。
●尘物入目。刮左手爪甲末。灯草蘸点之，自出。
又方：生藕汁。滴入。
●泥沙入目。嚼牛膝。搓丸。塞眼角。左眼右嚼，右眼左嚼。
●烟矢入目。如将他物洗之，愈洗愈疼，甚至损瞎。须用乱发缓缓揉之，自愈。
●石灰擦眼。生栀子。煎浓汁，频洗。
又方：五穀虫。淘净，捣，摊油纸上。用布扎好，七日不可动药，自落目无恙。
●沙石、草木入目中不出。鸡肝汁。注之。
又方：书中白鱼。和乳汁。注目中。
●麦芒眯目。大麦。煮汁。洗之。
●竹木屑眯目。蛴螬。捣。涂之，即出。
●飞丝入目。石菖蒲。捶碎。左目塞右鼻，右目塞左鼻。
又方：磨浓墨。涂。看眼内有黑丝，用灯心捲去。或雄鸡冠血滴入。看有红丝，捲去。
又方：矾一撮，入水碗中。以舌舔水一时许，丝自在水面。
又方：菘菜，即白菜。摘汁二三点。入目即出。
又方：以笔管吹矾水泡起，溅目，丝自出。
又方：以头垢点入目。
●眯目欲瞎。地肤子白汁。频注目中。
●指爪抓破面目。橄榄核。磨水，搽。

鼻门  ***************************
●鼻塞。铁锁。磨石上，取末，猪脂调，棉裹。塞鼻中。
●鼻塞不通。麻鞋。烧灰，吹之。
又方：大天南星一枚。微泡，为末，淡酢调，涂绯帛上。贴囟上，外熨之。
●鼻塞，久不闻香臭者。用生葱分作三段，早用葱白，午用中段，晚用末段，捣。塞鼻中，气透自效。
●鼻痛。倭硫黄。研细，冷水调，敷。
●鼻流清涕。荜茇末。吹。
●鼻渊，鼻流臭水也。孩儿茶。研末，吹。
又方：辛夷蕊。塞之。
●鼻滴腥水，劳倦则发，名脑漏。与鼻渊涓涓不绝者不同。彼宜清散，此宜滋养。外用石菖蒲。捣。塞。再以生附子末。葱涎调。涂涌泉穴。或以大蒜。切片。贴涌泉穴。
●鼻流涕血。以醋和土。涂阴囊，干则易。
●鼻渊，鼻衄不止。捣蒜。贴涌泉穴。
●鼻渊、鼻痔。雄黄、月石、冰片。研末，搐鼻。
●鼻赤。大黄、朴硝等分。为末，津调，涂。
又：白蔹、杏仁、白石脂。研末，鸡子清调，涂。
●鼻中息肉。藕节，毛处一节。煅末，吹之。
又方：胆矾。敷。
又方：枯矾。和猪脂，绵裹。塞。
又方：蝟皮。炙为末，绵裹。塞，日三易。
●鼻中息肉，垂下者。片脑。点之自入。
●鼻中生菌，气不通。白梅肉。塞孔中。
●鼻内生疔，烂。黄鸡粪、荔枝肉。同打烂，涂。
●鼻疮。生大黄、杏仁等分。研末。猪脂和，涂。
又方：元参末。涂之。或以水浸软，塞之。
又方：桃叶嫩心。杵烂，涂。
又方：杏仁。研末，乳汁和，敷。
●鼻疮，脓血臭，有虫也。苦参、枯矾一两，生地黄汁。水煎浓，少少滴之。
●鼻蚀穿唇。银屑一两。水三升，铜器内煎至一升。日洗三四次。
●酒□。白盐。和津唾。常擦，妙。
●鼻上酒皶。凌霄花半两，硫黄一两，胡桃四个，腻粉一钱。研膏，生绢包，揩。
●小儿鼻乾无涕，脑热也。黄米粉、生矾末各一两。每以一钱，贴囱上，日再易。诸物塞入鼻中，而不能出者。紧掩两耳，紧闭其口，不使通气，以笔管吹其无物鼻孔，则所入之物自出。
●诸物入鼻。作痛不出。羊脂枣核大。纳鼻中吸入，脂消，物随出电。
●鼻擦破。猫颈上毛。剪碎，唾黏。敷。

鼻衄门  ***************************
●鼻衄。用葱捣汁。入酒少许。滴鼻中，即觉血从脑上散下。
又方：冷水调白及末。用纸花贴山根。
又方：人中白末。吹。
又方：薄荷叶。塞。
又方：湿布。缚胸上。
又方：刀刮指甲细末。吹，即止，验。
又方：象牙屑。吹入。
又方：黄牛粪。阴乾，焙黑，为细末。吹入，能除根。
又方：山栀。炒黑，为末。吹鼻中，效。
又方：血馀。烧灰。吹。胎发、少壮人发更好。
又方：龙骨末少许。吹入。
又方：石榴花。干，研末。吹入。
●鼻血不止。用独头蒜。切片。贴于脚心，即愈，左鼻贴左，右鼻贴右。
又方：用线扎中指根，左鼻扎左，右鼻扎右。
又方：井中泥或苔藓。贴囟门。
●鼻衄不止。以本入鼻血。纸捻蘸之。右衄者，点左眼角，左衄者，点右眼角；左右井衄者，点两眼角内，立效。
又方：以栀子炭。研末。吹入鼻中，立愈。
又方：鲜旱莲草。捣。敷。
●鼻血不止，服药不应。蒜一枚。去皮，细研如泥，摊一饼子如钱大，厚一豆许。左血出，贴左足心；右血出，贴右足心；两鼻齐出，贴两足心。血止温水洗去。
●鼻衄过多，昏冒欲死。香墨。浓研，滴入鼻中。

口门  ***************************
●口具。甜瓜子。杵末，蜜丸。每晨漱口后，含之。
又方：藿香。洗净，煎汤。频噙漱。
又方：朝取井华水。口含片刻，吐厕下，数度瘥。
●满口起泡，以致饮食不能进。用孩儿茶、黄柏、枯矾等分。共为细末，敷之。
●烂嘴。青黛一钱，硼砂一钱，薄荷叶五分，人中白一钱，儿茶一钱，玄明粉五分，马屁勃五分，冰片二分。研细，擦之。病甚者，加西黄三分，珍珠五分，效。
●口舌糜烂。大红蔷薇叶。焙燥，研末。搽之。冬月用根。
●口疮。黄柏五钱，青黛二钱。同研细末。临卧以二三分置舌下，咽津无疑迟，明愈。凡口疮不可失睡，否则药不见功。
又方：白螺蛳壳。烧灰，加儿茶少许，为末。吹患处。
又方：萝卜自然汁。频漱，去涎。
又方：蚯蚓、吴茱萸。研末，加面调。涂足心。
又方：硼砂、焰硝。含口中。再以天南星末。用醋调。贴足心，效。
又方：单用朴硝含之。
又方：鸡内金。烧灰。敷，效。
●口疮色白者。黄柏、荜茇等分。研，糁。
●口疮色赤者。天花粉。研末，糁。
●口舌生疮。蚕茧五个。包硼砂，瓦上焙焦，为末，掺之。
●口舌生疮，烂久不瘥。蔷薇根。煎浓汁。稍稍含漱，温含冷吐去。夏取茎叶用。
●心脾热，口颊舌上生疮。炙黄柏、青黛。为末，掺之。
●虚火上壅，口疮，满口连舌者。草乌头、吴茱萸等分。为末，蜜调，敷足心。
●麻疹毒，口疮。黄连一两，炒黑乾姜三钱。为末，掺。
●小儿口疮。荸荠。烧存性，研末，搽。
又方：黄葵花。烧末，敷。
●小儿口下黄肌疮。取羖羊须或角。烧灰，腊猪脂调，敷。
●小儿口疮，不能食乳。蜜陀僧。研末，醋调，涂二足心，愈即洗去。
●小儿初生，忽患撮口，不饮乳，名曰马牙。失治则死。儿齿龈上有小泡如粟米状，急以针挑出血，用墨磨薄荷汁，手指蘸墨，遍口齶擦之。
●初生撮口。急视口中上下龈间，若有白色如豆大许，便以指甲掐破，青黛末敷之。
又方：白殭蚕二枚。为末，蜜和，敷儿口内。以原蚕蛾炙黄代之亦可。
●小儿撮口，脐风。载脐门。
●小儿雪口。马兰头汁。擦。
又方：硼砂。研细末，吹。
●小儿鹅口。朴硝、儿茶各二分，硼砂一分。研细，蜡捣自然汁调搽。
●小儿鹅白。白矾、朱砂各二钱半，马牙硝五钱。研细，先拭净儿口，水调涂。

舌门  ***************************
●舌苔厚。用薄荷自然汁，和白蜜、姜汁。擦。
●舌肿。甘草。浓煎。热漱，频吐。
又方：生蒲黄。研细，糁。或以釜底煤。醋和厚，敷舌之上下。
●舌忽肿满，或硬于木石。但看舌下，或如卧蚕者，急于肿处重刺出血，用釜底煤。细研，以水调厚，敷。脱去再敷。若迟则闭闷而死。须内服清胃降火药。
●舌肿，龈臭映血，牙床溃腐。真青黛一钱，硼砂一钱，龙脑薄荷末五分，人中白一钱，粉口儿茶一钱，玄明粉五分，马勃五分，梅花冰片二分。研细。擦之。病甚者，加西黄三分，珍珠五分，效尤捷。
●舌肿胀出口。蓖麻子。取油，蘸纸捻，烧烟燻。
又方：雄鸡冠血。浸，自缩。
又方：蒲黄、乾姜末。擦。
●舌肿满口，诸药不效。梅花冰片。研细末。敷。
又方：生蒲黄末。搽上，即愈。
●舌卒肿，大如猪脬状，满口不治。釜下墨。和酒，涂。
●舌胀不能饮食。用蒲黄。烧灰。熏之，愈。
●舌胀满口，或生疮。用蒲黄。频掺，自愈。或加乾姜末。
●舌胀，卒然肿硬，咽喉闭塞，即时气绝，至危之症。用皂矾不拘多少。以新瓦火煅，变红色，放地上，候冷，研末。用钳钩开牙齿，以药搽其舌，即活。
●重舌。不蛀牙皂四五挺（去核，炙焦），荆芥穗二钱。共为末，米醋调涂，即消。
又方：蛇蜕。烧末，调敷。
●小儿重舌。衣鱼。涂舌上，或烧灰，敷舌上。
●木舌。硼砂。研末。生姜蘸，揩。
●木舌肿满，不治杀人。蚯蚓一条。以盐化水，涂。
●重舌、木舌。殭蚕。为末。吹之，吐痰。若胀大塞口者，半夏，醋煎，含漱之。
●重舌、鹅口。赤小豆末，酢和。涂。
●重舌及舌疮。蒲黄。微炒。糁。
●舌疮。朱砂、雄黄、黄柏、薄荷、硼砂、冰片末。掺之。
又方：羊胫骨中髓。和铅粉。涂。
●口舌生疮，烂久不瘥。蔷薇，冬用根，夏用茎叶。煎浓汁，含漱。
●舌上生疮或白苔，乾涩如雪，语话不真。先以生姜蘸蜜水揩，再用薄荷自然汁与白蜜等分，调匀，敷。
●舌蕈。先以醋漱，再用茄母烧灰、飞盐等分，米醋调稀，频搽。
●舌生红粟。竹沥调紫雪丹涂之，效。
●舌腐。象牙、廉珠各三分，飞青黛六分，梅花冰片三釐，泥壁上壁钱二十个，西牛黄、人手指甲（男病用女、女病用男）各五釐。共研细。吹之，虽濒死可救。
●舌糜烂。大红蔷薇叶。焙燥，研末。搽之。冬月用根。
又方：黄连末。涂。
●舌腐溃烂，饮食难进，疼痛异常。地龙十条，吴茱萸五分。共研。和生面少许，醋调，涂二足心，绢缚之，效。
●舌衄。炒槐角或槐花。研末。掺。
又方：以炒黑蒲黄。研末。敷之。
●舌硬出血。木贼。煎汤。漱，止。
●舌肿硬出血。海螵蛸、蒲黄各等分。研细末。井华水调敷。
●舌缩口噤。生艾。捣，敷。干艾浸湿亦可。
●无故舌忽出口寸余。鸡冠血。涂。使人于其后，潜掷铜器惊之。
又方：珍珠末，稍加冰片。敷。
又方：辰砂末。敷。
又方：用冷水一桶。勿令患者知之，将冷水泼令患者一惊，即缩入。
●产后舌出不收。朱砂。敷之。令作产儿状，佣妇扶定，壁外潜掷瓦器，惊则骤收，收后再敷五倍子末。
●初生小儿，有白膜裹舌，或遍舌根。以指甲刮破令血出，烧矾末半绿豆许，否则必成哑矣。
●小儿舌下有膜，如榴子连于舌根，令儿语言不发。可摘断出血，血出不止，以发灰掺之。
又方：用白矾灰、釜底墨。酒调，涂。
●舌头咬断。先以乳香、没药煎水，含口中。止痛后，急将寒水石、黑铅、轻粉、硼砂研细粉，频抹，以长全为度。
●含刀在口，割伤舌头，垂落而未断。鸡子白软皮袋上，以花粉三两，赤芍二两，姜黄、白芷各一两，研细，蜜调，涂舌根断处。再以蜜调蜡稀稠得所，敷鸡子皮上三四日，舌接去皮，只用蜜蜡。
●自行被跌仆，穿断舌心，血出不止。鹅翎。蘸米酢，频刷断处，其血即止。仍用蒲黄、杏仁、硼砂少许，为末，蜜调成膏，噙化。

言语门  ***************************
●卒风不语。生姜。安舌下，咽津。
●伤寒谵语。熬盐，熨胸次。
●小儿数岁不能言，此心气不足，舌本无力，不能发转也。赤小豆末。酒和，涂舌上下，效。

声音门  ***************************
●小儿初生不发声。载小儿门。
●小儿初生不啼。载情志门。

咳嗽门  ***************************
●久嗽欲死。厚榆皮，削如指大，长尺余。纳喉中，频出入，当吐脓血而愈。

吐血门  ***************************
●失血眩晕。生地。塞耳、鼻。

须门  ***************************
●乌须。生柏叶末。猪脂和丸，弹子大。每以布裹一丸，纳泔水中化开，沐之。

唇门  ***************************
●唇吻燥痛。榄仁。涂。
●唇急作痛。甑上滴下水。涂，效。
●冬月唇裂。白荷花瓣。贴，效，开裂出血即止。
●唇肿黑，痛痒不可忍。大钱四文。于石上磨猪脂汁，涂。
●唇肿生疮，连年不瘥。八月蓝叶一斤。捣汁，洗三四度。瘥。
●唇燥生疮。青皮。烧灰。研猪脂调涂。
又方：桃仁。杵烂，猪油调涂。
又方：猪胰。浸酒，搽。
●唇疮。黄柏。研末。蔷薇根捣汁调涂。
又方：旋覆花。煅存性，研末。磨油调搽。
又方：新瓦。为末。生油调搽。
又方：蒸饭锅盖上汽水。频抹。
●唇口疔，并连七个，头肿如斗，心闷神昏，名七星赶月。蛔虫。捣烂，涂。
又方：五穀虫一钱（焙末），白矾三分，蟾酥三分。烧酒化烊，调匀。涂疔上。
●疔毒生唇上。在大腿弯紫筋上委中穴，用银针刺出血。
●唇衄不止。栗子一个，（连壳烧灰）、硫黄等分。研末，和敷。
●羊鬚疮。旧棉絮。煅灰。麻油调搽。
●唇紧。五倍子、诃子等分。为末。敷。
●小儿紧唇。头垢。涂。
又方：蛴螬。研末，猪脂和，敷。
又方：鸡矢白末。敷。有涎易去。
●紧唇及重齶、重龈。蛇蜕。烧末，先拭后敷。

牙齿门  ***************************
●保齿。用旱莲草根一斤。酒洗净，青盐四两，醃三宿，同汁炒乾，研末。日用擦牙，连汁咽之，能乌须固齿。
●固齿。青盐。入肾、入骨，擦、噙并佳。
又方：火煅羊胫骨。为末，飞盐二钱同研。日用。
又方：青盐二两，白盐四两。以川椒四两煎汁，拌盐炒乾。日用擦牙，永无齿疾。
●牙痛。火硝一钱，冰片一分。明雄黄一分，元明粉五分。为细末。擦患处。
●牙疼经宿。西瓜皮。烧灰。敷患处牙缝内，立愈。
又方：黑山栀、桑叶。泡浓汤。热漱，不痛乃止。
又方：以儿茶贴患处，流出风涎自愈，不可嚥下。
又方：石膏（火煨熟）八两，白蒺藜（去刺）四两。为极细末。频擦之，立愈。每日用之，可免此患。
又方：荜茇一钱，川椒五分，石膏三钱，青盐四分。共研细。点患处，立愈。
又方：青盐、硼砂、火硝、樟脑各一钱。研末。擦之。
又方：马兰头叶，水沟或水缸内青苔。共杵烂，以绵卷之。左痛塞左耳，右亦然。
●牙齿疼痛。枳壳。浸酒，含漱。
又方：黑豆。煮酒，频漱，良。
●牙龈肿痛。山豆根一片。含于痛所。
●风热牙疼。丝瓜一条。盐擦过，煅，研。频擦。
●龈肿痛畏风者，风火也。荔枝壳。烧存性，研末。频擦之。
又方：萝卜子十四粒。生，研，人乳和。左痛点右鼻，右痛点左鼻。
●龈肿痛，喜吸凉风者，湿热也。槐树枝。浓煎，入盐煮乾，炒，研。日揩。或用生丝瓜一个，擦盐，火烧存性，研末，频擦，涎尽即愈。
又方：孩儿茶、硼砂等分。为末。频擦，凉水漱，吐，勿咽。
●龈痛，俗呼齿痛。不肿者，属虚火。西洋参。切片贴。龙眼肉亦可。
●元气不足，牙齿浮痛。骨碎补。铜刀细切，慢火炒黑，为末。揩之，良久吐去。
●牙疼日久，肾虚也。补骨脂二两，青盐五钱。炒，研。擦。
●风齿肿痛。马齿苋一把，嚼汁，渍之，肿消。
●牙痛恶熟。黄连末。掺之，止。
●风虫牙痛。芭蕉自然汁一碗。煎热，含漱。
又方：松上脂。滚水泡化，漱，验。
又方：炒白直殭蚕、烧蚕退纸等分。为末。擦，良久盐汤漱口，效。
●牙虫痛。用韭菜子。烧烟，熏之，牙虫即出。其法以笔管，用纸糊喇叭样，可以收烟。
又方：黄茄种。烧灰。擦，效。
●龈烂。生地一斤，盐二合。倒和成团，以湿面包，煨令烟尽，去面，入麝香一分，研匀。日夜贴。
又方：丝瓜藤一握，川椒一撮，灯心一把。水煎浓汁，漱，吐。
●牙龈肿烂，出臭水。芥菜。干，烧存性，研末。频敷，愈。
●牙衄。丝瓜藤。炙灰。擦之，立止。
又方：丝瓜络亦可。
又方：草决明。煎汤，含之，即止。
又方：马兰头。杵烂，塞患处，立止。
又方：槐花。炒，为末。搽之。
●龈衄，俗名牙宣。枯矾。敷，擦。或五倍子，烧存性，研。敷。
●齿缝出血。用麦冬。煎汤，频漱口，以止为度。
又方：用苦参一两，枯矾一钱。为末。日揩三次。
又：常以盐汤漱之。
●牙缝出血不止。地龙末，枯矾各一钱，麝香少许。研匀。擦。
又：麦门冬。煎汤，漱。
●牙缝出血不止，动摇。白蒺藜末。旦旦擦之，即止，且
●牙龈出血，百方不效。用乌梅。煮，去核取肉，捣成丸。噙患处，数丸即愈。
●齿龈间津液、血出不止。生竹茹二两。酢煮。含之。
●满口齿有血。枸杞根。为末，煎汤。先漱后吃。又治膈上吐血。
●齿黄。糯米糠。烧，取白灰。日用擦牙，可变为白。
●齿疏。炉甘石、煅寒水石等分。为末。每日齿蘸擦，久自密，忌用牙刷。
●齿摇。乾地黄、羌活（去芦）等分。为末。每服二钱，水一盏，酒少许，煎十馀沸，去滓，温漱冷吐。
●齿损，因磕伤打动者。蒺藜子。为末。日揩。
●齿损。骨碎补。铜刀细切，慢火炒黑，为末。揩之，良久吐去。
●小儿齿裂。死蚯蚓末。敷痛处。
●牙齿逐日渐长开口，难为饮食，盖髓液溢所致。白术末。和水服，及煮水漱。
●龈间胬肉渐长，此乃齿壅。生地黄汁一锺，皂角数片。火上炙热，淬汁内，再炙又淬，汁尽为度，晒，研末。敷。
又：朴硝。为末。敷。
●蛀齿。芦荟四分。炒，研细。先用盐揩净齿，敷少许。
又方：花椒，牙皂。醋煎，漱。
又方：雄黄末。和枣肉丸。塞鼻中。
又方：冰片、朱砂等分。擦。
●初生小儿，齿龈上起小泡子。载口门撮口不饮乳条。
●小儿上下龈间生白色如豆大者，撮口症也。载口门。
●牙疳。黄柏、青黛各一钱，冰片一分。研细。擦。
又方：瓦楞子壳。研末。敷。
又方：雄黄一钱，铜绿二钱。为末。搽。
又方：人脚上皱垢。焙黄，研末。敷二三次，效。
又方：五倍子、青黛、枯矾、黄柏等分。为末。先以盐扬漱净，糁之。
●走马牙疳。蛔虫。瓦上焙乾，研细末，加青黛、冰片少许，研匀。吹入。
又方：真青黛一钱，硼砂一钱，龙脑薄荷末五分，人中白一钱，粉口儿茶一钱，玄明粉五分，马屁勃五分，梅花冰片二分。研细。擦之。病甚者，加西黄三分，珍珠五分，效尤捷。
又方：人中白。人瓮瓶内，盐泥固封，煅红，研末，人麝香少许。贴。
●牙关紧。白矾、盐等分。擦之，涎出自开。
●牙□脱。乌梅一个。含之。
又方：纸捻。搐鼻取嚏。
又方：南星。研末。生姜汁和，涂两颊，一夜即上。
●服霜粉，牙根腐烂，出血不止。详中毒门。

痰饮门  ***************************
●化痰治嗽。生明矾二两，人参末一两。酢二升，熬膏，以油纸包收，旋丸，如豌豆大。每用一丸，放舌上。
●钓痰。半夏，（酢煮过），皂角末、明矾末、柿饼。捣膏为丸。噙之。
●胸中痰澼，头痛，不欲食。矾石一两。水二升，煮半，纳蜜半合，频服，取吐。如不吐，稍饮热汤引之。
●卒头痛如破，非中风，又非中冷，是胸膈中痰气上冲所致，名为厥头痛。单煮茗作饮二三升，取吐，吐毕又饮，又取吐，吐数次即瘥，虽吐胆汁无害。

咽喉门  ***************************
●喉痘，属时邪、风火，痰潮壅闭，喘急危笃，发来迅速。先深针委中穴中，出血自愈。穴在膝盖对后大小腿交界缝。
●喉肿。老黄瓜一条。上开一小孔，去瓤，入芒硝令满，悬阴处。待硝透出，刮下，吹，点。
●喉肿不能言。山豆根。磨醋，噙之，涎出能言。
●肿喉疮。吴茱萸末。醋调，涂足心。
●咽喉腮颊肿闷。以蒜塞耳、鼻中。
●喉痛。用冰片三分，殭蚕五釐，硼砂二钱半，牙硝七钱半。共研细末。吹患处。
●咽喉肿痛。射干花、山豆根。阴乾，为末。吹，效。
●喉痹肿痛。大蒜。塞耳、鼻中，日二易。
●咽喉疼痛，红腐。真青黛一钱，硼砂一钱，龙脑薄荷末五分，人中白一钱，粉口儿茶一钱，玄明粉五分，马屁勃五分，梅花冰片二分。研细。掺之。病甚者，加犀黄三分，珍珠五分，效尤捷。
●喉中肿痛。硼砂。含化，咽津。初起便治，即免喉痹。
●喉闭，咽痛。马勃、白矾等分。为末。以鹅翎管吹，吐痰。
●喉闭。蛇蜕。烧末。吹。
●咽喉闭痛。箬叶、灯心草（烧灰）等分。吹。
●喉痹。陈年白梅。入蜒蚰令化，噙梅于口中。
●冬月喉痹、腰痛不可下药者。蛇床子。烧烟于瓶中。口含瓶嘴吸菸，痰自出。
●急喉痹塞，逡巡不救。生皂荚末少许。点患之外，以酢调厚，封项下，须臾便破，出血愈。
●喉痹将死，不可针药。乾漆。烧烟。以筒吸之。
又方：鸡内金。勿洗，阴乾，煅末。竹管吹之。
●锁喉风闭。遇此症，先于头颈处搽香油，用钱刮之，其痛稍缓，好进药。
又方：人指甲。煅，研。吹喉。
又方：势危者，刺出舌根下紫血。
又方：生桐油。以鹅翎蘸之。搅喉探吐。
●小儿喉痹，不能语。以大豆煎汁，放冷，含。
●喉痹口噤。硇砂、马牙硝等分。研匀。点。
●走马喉痹。白矾末。涂绵针上，按于喉中，立破。绵针者，用榆条上以绵裹作枣大也。
又方：马屁勃、焰硝。为末。吹，吐涎血愈。
●咽疮喉痹。好来酢。噙，嗽，吐痰。
●喉痹，双乳蛾。壁钱窝一个。取病人脑后发一根，缠定钱窝，以银簪挑，就灯上烧灰。吹之，立消。
●乳喉。用手指甲。烧灰存性，研细末。吹入，即消。
●单蛾、双蛾，即俗呼单喉、双喉也。发顶内有泡，可用银针挑破。忌见灯火，恐泡破处发胀也。蛾在左边，用生独蒜，加盐捣烂，敷右手寸关尺脉上，以热痛为度；蛾在右边者，用左手亦如之；如双蛾，敷左右两手，即愈。
●乳蛾烂者。用人中白（火煅）三分，冰片二分。共研细末。吹入喉中。
●喉蛾。头发、指甲。煅存性，研。吹，男用女，女用男，左用右，右用左。
又方：灯心一钱，黄柏五分，（并烧存性），白矾七分（煅），冰片三分。共研。每以一二分，吹。
●喉蛾闭结不开。土牛膝草。捣汁，滴鼻中。
●乳蛾，并治喉内一切热毒。硼砂一钱，胆矾二钱。为细末，入青鱼胆内，阴乾，研末，加山豆根一钱。吹患处，流涎。
●喉风，舌大如脬，即时不救即死。冰片一分，火硝三分，胆矾二分，青黛二分，殭蚕五分，硼砂三分。为细末。吹之。
●喉风年久。夜壶垢。炙，研细。吹入。
●喉风。黄瓜。去瓤，入生矾末装满，仍将瓜口盖好，外以纸封之，挂有风无日处阴乾，过惊蛰后七日，取下，研细。吹患处。
●烂喉。象牙屑、廉珠各三分，飞青黛六分，梅花冰片三釐，壁钱二十个，西牛黄、人手指甲各五釐。共研极细粉。吹患处，虽濒死者可救。
●喉烂、喉肿、喉痛。均可以青黛、薄荷各八分，飞净雄黄、白硼砂、真珠各三分，儿茶五分，冰片一分，西牛黄分半。各为细末，研匀。吹之。
●咽生息肉。盐、豉。和捣，涂。先刺破出血乃用，效。
●喉中生肉。绵裹筋头。拄盐揩之，日五六度。
●喉中悬痈，舌肿塞痛。五倍子、殭蚕、甘草等分。白梅肉捣和丸。噙，咽，痈自破。
●疹后馀毒喉病。苦参三钱，殭蚕二钱。为末。吹。
●烟管戳伤咽喉。以龙眼核去黑皮，焙，捣极细。用笔管吹患处，即定疼止血。居家者，此药须预备。

误硬门  ***************************
●杂物哽咽。解衣带。目窥下部，不下即出。
●诸物吸入肺管而不能出者，无药可治，喘急而死。大概小儿或有此患，然不必惊慌，但捉两足，使倒悬，则所入之物一咳即出。
●诸哽。煮薤白半熟。线系之，捉线，吞薤下，候至哽处，牵引，哽即出。
又方：哽喉。大蒜。塞鼻中。
●鱼骨哽。以鱼网覆头，立下。
又方：橘叶。常含，咽汁。

颈项门  ***************************
●项软。五加皮。为末，酒调。涂项骨上，干则易。
●项强．太阳受风也。荆芥。作枕。
又方：蒸黑豆。作枕。
●肝肾二脏受风，项强。木瓜、生地。酒蒸，加乳香、没药，捣，涂。
●头项强，不得顾视。黑大豆。蒸熟，作枕。
●闪颈肭腰。硼砂。研粉。以骨簪蘸唾沾粉，点两目，泪出即松，三点全愈。
●颈项结核。生薯蓣一挺，蓖麻子二粒。各去皮，研匀，摊贴。
●颈项结痰核。生南星。研涂。
●痰核红肿寒热，状如瘰疬。石灰。煅为末，白果肉同捣，贴。蜜敷亦可。
●身项粉瘤。旧皮鞋底。洗净，煮烂成冻子，涂之。
●蚁瘻不愈。鲮鲤甲二七枚。烧灰，猪脂调敷。
●蜣螂瘻疾。热牛屎。封之，日数易，当有蜣螂出。
●一切冷瘻。人吐蛔虫。烧灰，先以甘草汤洗净，涂之，瘥。
●天柱疮，生脊大椎上，大如钱，出水。用驴蹄甲二片（煅），铅粉（熬）二钱，麝香少许。为末。醋和，涂。
●对口疮。全蝎三个。楝树根煎水，洗。兼分载痈疽门。
●瘰疬初起，未破者。好茶。泡浓汁，与蜂蜜调敷，日数易。
●瘰疬未穿。靛花。马齿苋同捣。日日涂，效。
●瘰疬、疔疮、发背、诸肿。紫花地丁根。去粗皮，同白蒺藜为末。油和涂，效。
●瘰疬结痰，不问新久，已溃、未溃。嫩明松香一两（葱汤煮化，冷水泼净），火麻仁一两，上好松罗茶叶五钱。共捣如泥，油纸摊为膏。贴，神效。
●瘰疬。以羚羊角烧灰，研细。鸡卵清和涂。
又方：以猪胆汁以胭脂边一方渗透，悬风处吹乾。剪贴患处。
又方：豆腐泔水一捅。慢熬成膏。频频涂之。
又方：南星、半夏等分。为末。米醋或鸡子清调敷。黄柏为末。猪油调敷。
又方：活鲫鱼一尾，生山药如鱼长一段，白糖三钱。杵烂，涂之。
又方：土贝母。研末。陈米醋调敷。
又方：牛皮胶一两（水熬化），入土贝母末五钱。摊油纸。贴之。
又方：佛前旧羊角灯底。焙存性，研末。麻油调敷。
又方：田中蚂蝗。捣烂，围之，即散。
又方：面糊作饼。贴于先溃之处，再用小砂壶两把，俱盛烧酒，煎滚，去酒，以热壶口覆于饼上熏之。一壶冷又易一壶，如此数次，将毒拔尽则愈。熏后用猪胆汁熬成膏。贴之。
●瘰疬已溃。陈年破明角灯。烧存性。研菜油和，涂。
又方：墙上白螺蛳壳。研末。敷。
又方：牛皮油靴底。烧灰。调敷。
●瘰疬不敛。松香末一两，白矾三钱。为末。麻油调涂。
●瘰疬已破，汁出不止。鸭脂。调半夏末，日日敷。
●瘰疬日久成硬核者。陈米醋。调蜜。敷。
●疬破多年，脓水不绝。百年茅屋厨中壁土。为末。入轻粉调敷半月。
●瘰疬破烂，多年不愈，延及胸胁，臭秽难闻。虽十数载之顽证，可用新石灰一块，滴水化开成粉，以生桐油调匀，乾湿得中，先用葱椒汤洗净疮口，涂数日，即愈。
●瘰疬收口。龟板（煅过，埋地中四十九日）、青果，（阴于，煅。）同研细末。收口，效。

肩门  ***************************
●肩疽。吴茱萸。用盐醃过，炒，研。酢和涂。
●肩臂累累如赤豆者，为瘭疸。剥去疮痂，以酒和面，敷。
●颈肩胸背大肿赤发。朴硝五两，香豉、生地黄汁各半升。同捣，煮令地黄烂熟。敷肿厚二分，日三四易，使不成脓。并治一切肿。

背门  ***************************
●发背初起。鸡内金不落水者。阴乾，用时温水润开。贴之，随干随润，以愈为度。
又方：牡蛎粉灰。以鸡子白和，涂疮四围，频上。
又：鸡肫皮。浸软，贴。
●发背，肿毒未成者。活蟾一个。系放疮上半日，蟾必昏
愦，置水中，再易一个，如前法；重者破开，连肚乘热合疮上。
●发背初起，红色者。用稠泥围疮外成圈，中间放水下蚂蝗数条，待蝗吸毒血，一日三易。
●痈疽、发背，初起未成者。苎根。熟捣，敷上，日夜数易，瘥。
●发背。芙蓉花及叶。并晒乾，为末。酢调敷。白莲尤佳。
又方：紫荆皮。为末。酒调，箍住即撮小不开。
●痈疽、发背及乳疮。半夏末。鸡子白调涂。
●虚火背疮，背内热如火炙。附子末。津调，涂涌泉穴。
●发背、痈疖。粪坑底泥。阴乾，为末，新水调敷。
●痈肿、发背。酢磨浓墨。涂四围，中以猪胆汁涂，干又上。
●发背诸肿毒。猪脂。切片，冷水浸，贴。热即易，散尽为度。
●发背欲死。伏龙肝末。酒调厚敷，干即易。
又：冬瓜。截头，合疮上，瓜烂截去，再合。
●发背欲死及一切肿毒、赤游风疹、风热头痛。芭蕉根。捣烂，涂。
●痈疽、发背，大如盘，臭腐不可近。桐叶。酢蒸。贴，效。
●发背已溃。鸡肫黄皮。同绵絮焙末。搽。
●背疮溃烂。黄黑牛屎多年者。晒乾，为末，入百草霜研匀。细掺。
●背疽，已溃如碗，视五脏仅膈膜。大鲫鱼一枚。去肠赃，以羯羊粪入其中，烘，焙焦黑极燥，为细末。乾掺，须候脓少时用。
●背疮肉长疾，皮不及裹，见风成僵。寒水石。烧，研为细末。敷。再用铜绿细末上之。

肘腋门  ***************************
●腋气，即狐臭。生姜汁。频涂。
又方：龙眼核六枚，胡椒十四粒。研匀。频擦。
●患腋臭者，耳内皆有油湿。大田螺一个。养水中，候靥开，以巴豆肉一粒，针挑放螺内，仰顿，盏内化水。搽腋下。
又方：密陀僧四两，白矾（枯过）二两，轻粉三钱。共为细末。擦一月。
又方：裹铁落。熨腋下，疗狐臭，验。
又：自己小便。乘热久洗。
又方：大田螺一个。入麝香三分在内，埋露地，七七日取出，将患处洗拭，以墨涂上，再洗，看有墨处，是患窍。以螺汁点之。
又方：鸡子两枚。煮熟，去壳，热夹，待冷弃路旁，勿顾。
又方：浆水洗净，油调密陀僧涂。或用热蒸饼一个，切开，密陀僧掺末，夹之。
又方：矾石。绢袋盛之。常粉腋下。
●⿰羊昷羝，腋气也，俗曰肋腥臭。用大田螺一个，巴豆仁一粒，胆矾豆大一粒，麝香少许。先将螺养，吐去泥土，靥药于内，用线拴住，放瓷碗内，次日化成水。凡用须五更时，将药水以手自抹其腋下，不住手抹药，直待腹中欲泻，却住手。拣深远无人到处空地内，出大便，黑粪极臭，是其验也，以土盖之，勿令人知。如不尽，再抹之，又去大便。次用枯矾一两，蛤粉五钱，樟脑一钱。研细。擦之，以去病根。
又方：精猪肉两大片。以甘遂末一两拌之，五更时挟腋下。至天明，以生甘草一两，煎汤饮之，良久泻出秽物，须弃野地中，恐气传人也，五次即愈。虚弱者间日为之。
●腋痈。池塘烂泥一杯，桐油三杯。和匀，以鹅翎频扫涂，勿令乾。
又方：糯米饭。乘热入盐块、葱管少许，极烂如膏。贴患处，即消。
●腋下瘤瘿。长柄苦壶。烧，研末。搽，以消为度。

胁门  ***************************
●胁痛。用白芥子。研末。水调敷之。
又方：吴茱萸。研末。醋调敷之。
又方：韭菜。炒。熨之。
又方：青皮。研末，炒。酒淬，揉之。
●肋、臂、腿、腰间等处，忽如火热，肿硬如石，痛不可忍，伛偻跼蹐。急用糯米炊饭。少加食盐、葱管，共捣，罨一二次，过宿即松。其滓务倾鱼池或河内。
●腹胁积块。风水石灰末半斤，瓦器焙极热，稍冷，入大黄末一两，炒热，入桂心末半两，略炒，下米酢搅成膏。摊布贴。
●胁疮，如牛眼状者。以盐少许，入牛耳，取其垢，敷。
●胁疽见脏。赤豆、苎根。为末。水调涂。
●病后胁胀满。熬盐。熨。

胸门  ***************************
●结胸胀痛。大蒜。捣烂，摊贴。
●寒结胸。巴豆。飞面研，调饼。敷。
●热结胸。大黄、芒硝、葱白。捣。敷。
●胸膺一片如碗大无皮，溃腐浸淫成漏，流脓血水，久不愈。荸荠一味。看疮大小，日日糁之。
●大人小儿胸间二旁生红白瘰泡，浸淫疼痒，每处日长一条，连生十馀个，名曰帘珠倒挂，久则杀人。端午日人家檐口所挂刀茅。连根叶切碎，煅末。香油调，搽五六次。

痞满门  ***************************
●痞。用大黄、朴硝各一两。为末。以大蒜同捣膏，贴之。

心坎门  ***************************
●急症心痛。黄瓜一条。剖对开，去肉、子，入明矾末，合住，线缚，悬挂阴乾，皮上起白霜取下。遇此症，将瓜霜点眼四角，愈。

情志门  ***************************
●初生不啼。葱白茎。鞭之。
●小儿夜啼。用朱笔于儿脐下书一田字，效。
又方：五倍子。研末。唾调，填脐中。
又方：朱砂。写子、午二字，贴脐上。

怔忡惊悸门  ***************************
●惊恐魂飞。铁器。烧红，更迭淬醋中。就病人之鼻，熏之。
●小儿辟惊。鹅腹毳毛。为衣被絮，柔暖。

昏迷门  ***************************
●热病神昏。铁器。烧红，更迭淬醋中，就病人之鼻，熏之。

癫狂门  ***************************
●癫狂。萝卜子。为末。温水调服，探吐痰涎。
●伤寒狂走。炭盆泼醋，使闻其气。
又方：姜汁、鸡子清，调朱砂、元明粉，涂胸口。

痫门  ***************************
●风痰痫疾。金灯花根似蒜者一个。以清茶研如泥，日中时以茶调下，即卧，日中良久，吐出鸡子大物。如不吐，以热茶引之。

惊风门  ***************************
●小儿月内惊风。丹砂末。新汲水调，涂五心。
●急惊风。白头蚯蚓。刀斩两，取跳急者，加麝香半分，捣烂，贴脐。
●痰火闭，俗名急惊风，搐搦，身仰。不可用力紧抱以伤其筋络，但以手扶，听其自抽，用通关散吹鼻取嚏，次以竹沥，或梨汁，或石菖蒲汁，皆可灌。
●小儿惊风车死。乌骨白鸡血少许。抹唇上。
●小儿急慢惊风，牙关紧急不可开者。皂角末。水调涂牙龈上，入咽即苏。
●小儿截惊。芭蕉汁、薄荷汁。煎匀涂头顶，留囟门；涂四肢，留手足心勿涂，效。

乳门  ***************************
●妇人乳肿。马尿。涂，愈。
●乳吹。甘菊花根叶。杵烂汁，酒冲服，渣敷患处，立效。
又方：贝母末。吹鼻，效。
●吹乳成痈。猪板油一斤。冷水浸。贴，热即易。
●乳塞不通而皮痈，名妒乳。黄柏。研细。鸡子清和，厚敷。
●乳发初起，不治杀人。鹿角。磨浓汁，涂，并令人吮去黄水。
●乳痈，红肿方发。活小鲫鱼一尾，去肠，生山药或芋艿寸余。同捣烂，涂，发痒即愈。
●乳痈。苎根。捣根，敷。
又方：炒葱白。捣，敷，炭火盛瓦器逼之。
又方：葱白。杵，敷，并绞汁服。
●乳痈肿毒。白梅。煅，研，入轻粉少许，麻油和围，初起、已溃皆可用。
●乳痈坚紫，色青久不愈。柳根。刮去皮，捣烂，炖温，盛炼囊中，熨孔上，冷则易。
●乳痈串烂，年久不愈，洞见内腑，深陷不愈。摇船橹上首手捏处旧藤箍，剪下，阴阳瓦焙末，日日糁之。如干者，以香油调搽。
●乳癖。活鲫鱼一尾，鲜山药如鱼长者一段。共捣烂，敷患处，以纸盖之，立愈。
又方：猪油。切片，冷水浸。贴，热即易散，尽为度。
●妇人乳疮。生芝麻。嚼烂，敷。
●男女乳上湿疮，脓血淋漓，成片飞红，无靥痛痒不休，此名大革疮。蚌壳（煅末）五钱，配轻粉五分，冰片一分。研匀。银花汤调搽。
●乳裂。胭脂、蛤粉等分。研。敷。
●乳头碎裂。老黄茄子。烧灰。敷。
又方：白茄子。烧灰。敷之。
又方：丁香末。敷。
●乳头破烂。龟板。炙，研末，加冰片研匀，麻油调搽。
又方：室珠茶花。焙，研末。麻油调敷。内服治诸血证药。
●女人乳岩。蒲公英。捣烂，盦患处，妙。
●妇人回乳。用男子裹脚布勒止，经宿即止。
●乳汁不行。内服通乳药。外用木梳梳乳周，周百馀遍。

腹门  ***************************
●一切腹胀。大蒜。捣烂，摊贴。
●腹中胀满。绵裹煨姜。纳下部，冷即易之。
●小儿腹胀，肚皮青色。煎用胡粉、盐，熬色变。摩腹上。
●天行病，小腹满，不得小便。雌黄末。蜜丸。纳尿孔中，入半寸。
●被匪徒轮姦，精满腹胀欲死。旧草鞋一只。烧烟。熏阴户，再用一只煎汤，即以鞋向下，揉腹，精自沿出。
●腹痛。红枣二枚，巴豆三粒。同杵烂。裹缚脐上，立止。
●伤寒腹痛。葱白。炒。覆脐上，砂壶盛热汤熨之。
●伤寒阴症腹痛。剥热鸡皮。贴。
●夹色伤寒阴症，肚痛面青。载伤寒门。
●伤寒小腹绞痛，面白肢冷，并无头痛发热者。吴茱萸二两五钱。酒拌蒸，绢包，熨脐下、足心。
●霍乱腹痛。炒盐一包。熨其心腹，令气透。又以一包，熨其背。
●搅肠痧，阴阳腹痛，手足冷，但身上有红点。以灯草蘸油，点火焠，点上。
●小儿盘肠内钓，腹痛，腰曲，乾啼。葱汤洗腹，并以炒葱捣，贴脐中。

脐门  ***************************
●气脐，大如慄，虚肿而软，痛。竹沥。频涂。
●小儿脐肿。荆芥。煎汤洗。煨葱贴之。须常留意，勿为尿湿。
●小儿脐突囊肿。大黄、牡蛎各五钱，朴硝二钱。研末。每一二钱，以田螺一枚，洗净，浸一宿，取水调涂。
●小儿多哭，以至脐突。须设法使之不哭。外用赤小豆、淡豆豉、天南星、白蔹各一钱。为末。捣芭蕉自然汁调涂四围，小便下，愈。
●肚脐突出。原断脐带，并艾叶。同烧灰。油胭脂调搽。
●小儿脐湿。发灰、棉灰皆可敷，须防受风。
又方：枯矾、龙骨。为末，麝香少许，拭脐，干敷之，避风。
●小儿脐汁不干。车前子。炒焦，为细末。敷。
●脐间出水。附子二钱，甘遂钱半，蛇床子一钱，麝香五釐。各研细末，和匀。填脐中，外加膏药封之。
●腹如铁石，脐出水，变作虫行状。煎苍术汤。浴。
●小儿脐未落时，肿痛水出。故绯绢。烧灰，研细末，敷。
●小儿脐烂。哆罗呢、羽毛、缎哔、吱绒、洗绒、□子，皆可烧灰，研末。厚糁，包好勿见风。如湿再糁。
●小儿脐疮。黄柏，或龙骨末。敷。
又方：干虾蟆灰。频敷。
又方：胭脂、海螵蛸。研末。油调搽。
●小儿脐带有犯而落，旧根未敛，溃肿成疮。白龙骨、黄柏、枯矾。为末。敷。
●脐风烂疮。红绵、黄牛粪（同烧灰）、干胭脂各五分。湿则湿敷，干则清油调敷。
●脐疮久不瘥。马齿菜。烧，研。敷。
●小儿脐疮变痫。黄连二钱半，铅粉、龙骨（煅）各一钱。研细和匀。频以少许敷脐中。
●小儿脐烂成风。杏仁。去皮，研。敷。
●小儿撮口脐风，胎热也。蜗牛五枚。去壳，研汁。涂口。
●小儿脐风撮口。生地、生姜、葱白、萝卜子、田螺肉。共捣烂。涂脐四围一指厚，抱住，泄矢气而愈。
又方：噤口者，用蜈蚣一条（酒炙），蝎梢四条，殭蚕七条，瞿麦五分。为末。以少许吹鼻，取嚏，啼哭者可治。
●脐风将死。捣蒜，安脐，以热艾灸蒜上，至口中有蒜气方止，仍以蒜汁滴鼻中。
又方：艾。烧灰。厚敷脐上，绸绢裹之。

肿胀门  ***************************
●肿毒初起。麻油煎葱黑色，趁热通手涂，井内服一二斤。
●诸肿毒。山药。捣烂，涂。
●遍身黄肿。掘新鲜百部根，洗，捣，罨脐上，以糯米饭半升，拌水酒半合，揉软，盖在药上，以帛包住。一二日后，口作酒气自愈。
●积聚肿满。白马屎。同蒜捣膏。敷患处，效。
●风湿肿痛。生芥子末。调热酒或热醋，包患处。
●手足心肿，乃风也。椒、盐末等分。酢和，敷之。
●阴囊肿痛。用连根葱白头二十一根（不必水洗），川椒一两，麦芽（炒）一两，地肤子一两。共煎汤。淋洗，日三度。
●水肿尿少。醋炒针砂，入猪脂、生地龙各三钱，甘遂末一钱，葱汁和，敷脐中约一寸厚，尿多为度。
又方：商陆，入麝香三分。贴脐，小便利则肿自消。
●水气肿满。大蒜、田螺、车前子等分。熬膏，摊贴脐中。效。
●水肿自足起。削楠木、桐木。煮汁，渍足，并饮少许。
●水肿从足起，入腹则杀人。赤小豆一斗。煮极烂，取汁五升，温渍足、膝。若已入腹，但食小豆，勿杂食。
●水臌肿胖。轻粉二钱，巴豆四钱，（去油），生硫黄一钱。研末，做成饼。以新棉一片铺脐上，次以药饼当脐按之，外以帛缚之，自然泻下，候五六次，去饼，以温粥补之，效。愈后忌凉水。
●水肿气肿。大麦拌朱砂喂雄鸡，取其矢，澄清，熬膏。贴。
●臌肿。盖草，稻草。煎汤洗。
●一切臌胀，肚饱发虚。大田螺一个，雄黄一钱，甘遂末一钱，麝香一分。药末、螺捣如泥。以麝香置脐上，以物覆之，束好，小便大通去之。

积聚门  ***************************
●积聚，为结块于腹内。陈酱茄。烧存性，入麝香、轻粉少许，猪油调贴。
●痞块。水红花，新鲜者，同老蒜打烂，量入皮硝一二两，捏成饼比痞块大。围放痞上，用袱扎紧，待乾再换。
●大人小儿癣块。甘草、甘遂各三钱，硇砂一钱，木鳖子四个（去壳），苋菜三钱，鳖肉一两，葱头七个。加蜜少许，捣成膏，以狗皮摊贴，药乾用葱蜜润之。
●大人小儿痞积。水红花细末，以面和，加麝一釐。放痞上，熨斗烙数次，愈。
●腹中痞块。皮硝一两，独蒜一个，大黄末八分。捣饼。贴患处，渐消。
又方：耆叶、穿山甲末、独蒜、食盐。同以好酢捣饼。量痞大小，贴，能化痞为脓，从大便出。
●腹中痞积。水红花或子。用桑柴文武火煎成膏，量痞大小摊贴，仍以酒调膏一匙服。忌腥荤、油腻。
●腹胁痞块。雄黄、白矾各一两。为末，面糊调膏。摊贴，效。
●小儿乳癖。白芥子。研成膏，摊纸花子上，贴痛硬处。

症瘕门  ***************************
●一切症瘕。大麦拌朱砂喂雄鸡，取其矢。澄清。熬膏。贴。
●病发症者，欲得饮油。用油一升。入香泽煎之，盛置病人头边，令气入口鼻，勿与饮，疲极眠睡，发当从口出，急以石灰粉手捉取，抽尽。
●痰凝气滞，在皮里膜外。臭椿根皮内肉。打碎，煎膏。贴患处，块即下行而消。
痞癖等与积聚相类，可参观。

虫门  ***************************
●寒症吐蛔。花椒、乌梅肉。捣饼。擦胸口。
●蛲蛔在胃中，渐渐羸人。楝实。醇苦酒中浸再宿，用棉裹。纳穀道中，频易。
●虫蚀下部，肚尽肠穿。长服虾蟆青背者一枚，鸡骨一分。烧为灰，和合。吹下部，令深入，效。

霍乱门  ***************************
●霍乱腹痛。炮盐一包，熨心腹，令气透。又以一包，熨背。
●搅肠痧痛，手足冷，身有红点。以灯草蘸油，点火，焠于点上。
●霍乱危急时。用盐斤许。炒热，包二包，更替熨肚，时即愈。
●乾霍乱。盐汤一碗。入皂角末少许，调服，探吐，效。
●霍乱，未得吐下。用蒜捣敷足心。
●霍乱转筋而肢冷。烧酒。摩搨患处，效。
●霍乱转筋，俗名吊脚痧，入腹即死。急用糟，烧一大碗汤，入斑蝥末搅。乘热熨四肢，数人用手连拍之，冷则易。至小便通，然后服药，不然无及。
●干、湿霍乱，转筋。大蒜。捣，涂足心，愈。
又方：皂角末。吹豆许入鼻，取嚏。
●霍乱转筋，入腹无可奈何。以酢煮青布。搽之，冷即易。
又方：小蒜、盐各一两。捣。敷脐中，灸七壮。
●霍乱转筋，欲死气绝，腹有暖气者。盐填脐中。灸七壮。
●霍乱转筋，身冷，心下微温者。朱砂（研）二两，蜡三两。和丸。著火笼中熏之，周围厚覆，勿令烟泄，兼床下著火，令腹暖，当汗出而苏。

痧气门  ***************************
●番痧，状如蚊咬，粒如㾦瘰。看头额及胸前两边，或腹上与肩膊处，照定红点，以纸捻条，或粗灯草微蘸香油，点著焠之。
●痧在肤里，发不出者。用青钱或瓷碗口蘸香油，自上向下刮。若背脊、颈骨及胸前、胁肋、两肘、臂、膝、腕以红紫色靛方止。
又方：于两臂弯、两腿弯蘸温水拍打，露出紫红，然后以针刺出毒血。
●搅肠痧。载霍乱门。

腰门  ***************************
●腰挫气。硼砂。研极细。点眼睛四角。
●闪腰。木香一钱，麝香三分。共研细末。右痛吹入左鼻，左痛吹入右鼻，令病人手上下动之。
●卒然腰痛。大豆六升。水拌湿，炒热，布裹熨之，冷则易。
●蛇缠疮。糯米。嚼烂，和盐敷。
又方：雄黄。研末。醋调涂，仍用酒调服。
又方：旧粪桶箍。煅，研。麻油调敷。
●腰疽。用糯米饭，乘热入盐块、葱管少许。杵烂如膏。贴患处，即消。
●腰脊胀痛。芥子末。酒调贴，效。
●腰脚锥痛，牵引支腿。猫屎。烧灰，唾津调涂。
●腰脚冷痛。草乌头三个。去皮脐，为末。醋调贴。
●男妇大小，腋、肋、臂、腿、腰间等处，忽如火热，肿硬如石，痛不可忍，伛偻跼蹐。急用糯米炊饭，少加食盐、葱管，捣、罨一二次，过宿即松，其渣务倾大水内。

饮食门  ***************************
●食伤生冷及难化之物。生姜或紫苏。煎汤。揉擦心胃肚腹，气通食即化。
●伤寒结胸停食。陈香糟六两，生姜四两，水菖根四两，盐二两。炒热，为饼。敷脐，胸前以火熨之，内向即去大便，利下恶物愈。
●食物入鼻，介介作痛不出。牛脂一枣大。纳鼻中，吸入，脂消则物随出。
●四肢难动，只进得食，好大言，说吃物是矢，说物望病。如说食鸡时便云，请你遂置鸡于病人前，却不与食，自睡中馋涎出而愈。
●解酒毒，大醉不醒。生熟汤浸其身，则汤化为酒，而人醒矣。
●解烧酒毒，大醉不醒。急以热豆腐遍体贴之，冷即易，以醒为度。
又方：用井水浸其发，并用故帛浸湿，贴于胸膈。
●饮酒齿痛。井水。频含嗽。
●饮酒成癖，无便叫呼，全不进食，日就羸弱。将其人缚住，置好酒一罈在前，令闻酒气，而不与饮，自有物出口中，弃之江湖。
●小儿乳停不化，膈下硬如有物。白芥子。研末。水调，摊膏贴。
●初生小儿，口撮不饮乳。载口门。
●断乳。山栀一个，辰砂、麝香、雄黄、雌黄各二分，轻粉一分。研末。择伏断日，待儿睡熟，麻油调，搽二眉毛上，即不思乳。

中蛊门  ***************************
畜刺蝟则蛊毒不入。

中毒门  ***************************
●烧酒醉死。井底泥。罨心胸。
●煤炭毒。房中置清水一盆则免。
●轻粉结毒，脓水淋漓，臭烂不可近。枫子肉四两，轻粉一钱，蓖麻仁二两，炉甘石二钱，杭粉二两，花椒五钱。为细末。捣，加麻油捶成膏，油纸摊贴疮上，先用花椒、甘草煎汤，洗净，三日一换。
●服霜粉牙烂，出血不止。贯众、黄连各五钱。为末。水一锺，煎四五沸，入冰片少许，搅匀，漱口，每日二次。忌猪腥油腻一月。
●砒霜沾身，痛溃。以湿泥频涂。设毒气入内而作吐泻，饮冷米醋，或生绿豆研末，麻油调服。
●巴豆贴肉溃烂。生黄连末。水调敷。
●仙鹤顶毒黏在草树间，人或不知，以手摸脚踏登时，赤肿疼痛异常。青松毛。和糯米饭捣，敷。

中恶门  ***************************
●中恶昏愦。丹雄鸡一只。安放病者心间，以鸡头向病人面，鸡伏而不动，待其飞下，病者亦苏。
●中恶卒死。葱心黄。刺入鼻中，男左女右，入七八寸，血出即愈，并刺入耳中五寸。
又方：韭汁。注鼻中。
又方：使人尿其面上。
●客忤中恶。铁器。烧红，更迭投醋中，就病人之鼻，熏之。
●鬼击病。吹酢少许入鼻中。

二便门  ***************************
●大小便闭。白矾末。填满脐中，以新汲水滴之觉冷透，腹内自通，脐平者，以纸围之。
又方：皂角末，葱白连须。加麝香二分，蜜少许，杵。贴脐下至毛际。再以韭地蚯蚓泥，捣和，水澄清，饮之，尤妙。
又方：甘遂末。面糊调，敷脐中及丹田，内服甘草汤。
●小儿初生，二便不通。皂角。烧，研细末，炼蜜为丸。纳穀道中。
●二便关格。皂荚。烧烟于桶内，坐上熏之。
●关格胀满，大小便不通。独头葱。烧熟，去皮，绵裹，纳下部，气即通。

前阴门  ***************************
●阴肿痛痒。荷叶、浮萍、蛇床。煎汤，日洗。
●阴肿如斗。生诸葛菜根。洗，春烂，封之。枯者，水浸，捣涂，亦可。
●阴肿大如升，核痛，久药无效。马鞭草。捣，涂。
●阴肿胀痛。蛇床子末。鸡子黄调敷。
●阴下湿汗。滑石一两，石膏半两，白矾少许。研。掺。
●阴湿诸疮。蛇床子二两，朴硝一两。煎水洗。
●下部湿疮，热痒而痛，寒热，大小便涩，食减，身面微肿，因多食鱼虾发风热物得之。用马齿苋四两。研烂，入青黛一两，再研匀。涂上，效。
●阴冷。椒。炒热，布裹包囊下，热气大通，日夜易之，以消为度。
又方：乾姜、牡蛎各一两。为末。火酒调稠涂两手上，揉外肾。
●阴冷痛闷，冷气入腹，肿胀杀人。酢和热灰，频熨。
又：酢。和面，熨。
●阴部生疮。鲫鱼胆。搽。
●阴部恶疮。蜜。煎甘草末，涂。
●阴疮烂痛。杏仁。炒黑，研膏。敷。
●妒精阴疮。铅粉二钱，银杏仁七个。铜铫内炒至杏黄，去杏取粉，出火毒，研。搽，效。
又：田螺二枚。连壳烧灰，稍入轻粉同研。敷，效。
●阴疮，因不忌月事行房，阴物溃烂。用室女血衲瓦上烧，研末。麻油调敷。
阴疮有二种：一者，阴蚀作白脓出，一者，生热疮。热疮用黄柏、黄芩等分。煎汤洗。仍另以二味研末，敷。
●小儿阴疮。人屎灰。敷。
●茎肿。羊屎、黄柏。煎汁洗。
又方：儿茶、冰片（研末）各三分。甘草汤洗过，搽。
●玉茎挺长痿肿。丝瓜汁。调五倍子，敷。
●山亭裸体卧，茎被飞丝缠绕，肿痛，茎头欲断。威灵仙。捣，浸水洗。
●玉茎湿痒。肥皂。捣烂敷，效。
又：烧灰。香油调搽。
●阴蚀疮。乌鲗鱼骨末。敷。
●阴蚀欲尽，疮痛甚者。虾蟆一枚，（烧灰），兔粪一两。同研细。每用少许，敷疮上，日三四次。
●阴头疳蚀。鸡内金。不落水，拭净，焙脆，研细。先以米泔洗净，搽之。
●阴头生疮，诸药不愈。鳖甲。煅，研，鸡子清调敷。
●玉茎下疳。鸡蛋壳。炒，研，油调敷。并分载各方于杨梅疮门。
●阴头生下疳疮。蜜。煎甘草，涂。
又方：橄榄。烧，研，麻油调敷。
●下疳疮及阴茎上疮。黄柏、蛤粉等分。为末。掺。
●下部疳疮。生白果。杵，涂之。
又：栀子。去穰，入明矾末，面糊封烧末。乾掺，效。
●泻浊疳半边烂，又名蜡烛疳，从内烂出。将人脚根上老皮，瓦上焙脆，为末，黄柏末、猪胆汁拌，晒乾，研。掺患处，乌金纸包头。
●妒精下疳。米泔水洗。再以诃子烧灰，入麝香少许，搽。虽茎烂一二寸亦效。
●下疳湿疮。蚕茧。盛头垢，再以一茧合定，煅红，出火毒，研。搽。
●下疳疮肿痛。凤凰衣（煅）、黄连各等分，轻粉、片脑各少许。为末。湿用乾掺，乾用鸭子清调搽。
●囊肿。葱白汁。调飞面，涂。
又方：水调牡蛎粉，涂。
●肾子肿如水晶，阴汗潮湿。灶心土三升。研碎，炒极热，加川椒、小茴香，将阴囊放在土面，冷即再炒。
●肾囊肿痒，内有疥虫。好花椒。烘脆，研细末。真柏油调涂。外以旧帛包之。
●阴囊肿痛。硼砂一分。水研，涂。
又方：煨葱。入盐，杵烂，涂。
又方：棉子仁。煎汤洗。
●小儿受蚯蚓，囊肿如起水泡。鸡血。涂。
●小儿阴囊肿痛。地龙粪。甘草汁调敷。或薄荷汁亦好。
●小儿外肾肿大。用牡蛎不拘多少。为末。鸡蛋调涂，即消。
●阴囊湿肿。紫苏、紫背浮萍各一两。水煎，熏洗。
●阴囊汗痒。龙骨、牡蛎粉。扑。
●阴囊湿痒。松毛。煎汤，频洗。
又：乌鲗骨、蒲黄末。扑。
●囊湿痒。先以葱、椒煎汤洗，再以五倍子、腊茶，研末，少加铅粉，搽。
●肾囊痒。葱三十根，胡椒、花椒各一两，蛇床子末一两。均作三服，煎汤洗。
又方：川椒、杏仁。研膏，涂。
●肾子烂。老杉木（烧灰）、苏叶（为末）等分。敷。仍以苏叶包之。
●阴囊溃烂，睾丸脱露，名为脱囊。真紫苏茎叶。为细末。干敷。如未破，香油调涂，青包叶包上。
●肾漏，阴囊先肿后穿，破出黄口，疮如鱼口，能致命。五倍子。同石灰炒黄色，去灰，摊地出火毒，砂盆内研细末。不犯铜铁，乾掺疮上。
●肾囊皮烂。龟板。炙存性，研。入冰片少许，麻油调涂，即愈。
●囊疮作烂。六一散四钱，赤石脂二钱，紫苏一钱半，儿茶一钱。共为末。掺之。
●肾囊上一孔流血。炒甲片细粉。罨之，以帕扎住。
●外肾生疮。绿豆粉、蚯蚓粪等分。研，涂。
●囊生疮。川椒七粒，葱头七个。煎汤洗。
又方：胡麻。嚼烂，敷，良。
又方：甘草汤洗后，腊茶为末糁，或油和涂。
●小儿阴囊及岐股间生疮，汁出，先痒后痛，自瘥或复发。将疮搔去痂，帛拭乾，蜜敷。更用面作烧饼，乘热以汤涂饼上，熨。
●寒症囊缩。吴茱萸同硫黄、大蒜调涂脐下。蛇床子炒，布包熨之。热症肝阴涸亦囊缩，忌用此法。
●伤寒阴症、阴缩。载伤寒门。
●阴毛生蝨。槟榔。煎汤，频洗。
又方：烧酒浸百部。擦。
又方：桃仁。杵烂，搽。
●男子阴痿囊湿。蛇床子。煎汤洗。
●阴囊或玉茎肿痛。葱白、乳香。捣。涂，即时愈。
●肾囊风，肾子肿大，一名绣球疯。鸡蛋。煮熟，去白留黄，炒出油，老杉木烧灰，调油搽之。
又方：胡椒。煎汤洗。
又方：皂矾。煎汤，频洗。
●新生小儿卵大，日后长成，恐变木疝。满月外俟端午日，午时以脚盆盛热水安于中堂，抱小儿将卵放水内一浸，再将小儿于中门槛上中间一搁，其卵上之水印痕于槛，将艾在槛上湿印处灸三壮，效。
●小儿脐突、囊肿。载脐门。

小便门  ***************************
●小便不通。猪胆连汁。笼住阴头一二时，汁入自通。
又方：葱白连叶。捣烂，入蜜。合外肾上。
又方：蚯蚓粪，朴硝各等分。水和敷脐下。
又方：皂角、半夏、麝香末。填脐内。再用田螺、葱白，捣饼，盖之。
又方：生白矾末五釐。入脐，以水滴之。
●妇女小便不通。皂角。煎汤，洗阴户。
●小儿不小便。盐。安脐中，熨。
●小儿初生，小便不通。葱白捣烂，麝香三釐，掺上，敷蛴。
●小便不通，转脬，危急者。葱管。吹盐入玉茎中。
●小便转胞不出。纳衣鱼一枚于茎中。
●小便不通，诸药不效者。麝香少许。和顶心头垢作条，入茎中，纸封马口，使气透进茎内，须臾即通。
又方：葱白。细切，炒热，包熨小腹，冷即易。仍以手擦掌心、足心。
●小便不通，腹胀如鼓。大田螺，盐半匙。生捣。敷脐下一寸三分。
●女子转胞，小便不通，腹胀如鼓，数日垂危，死。猪脬。吹胀，以鹅毛管安上，插入阴孔，捻脬，气吹入。
●小便闭，小腹痛。田螺。少加盐，生捣。敷脐下一寸三分，即通。
●小便虚秘。桃枝、柳枝、木通、川椒各一两，枯白矾三钱，葱白七个，灯心一握。水三十碗，煎至十五碗，用磁钵盛之，乘热熏外肾、小腹，以被围之，不令风入。若冷即易之，再烧再熏，良久便通，如赤小豆汁下，效。
●水肿溺闭。大蒜、田螺、车前子等分。杵，摊脐中。
●寒症，小便癃闭，肿胀。葱一把，麝香三釐。捣饼，贴脐。
●小儿溺床。龟溺，滴脐中。

淋门  ***************************
●急淋阴肿。泥葱半斤。煨熟，杵烂，贴脐上。

遗精门  ***************************
●遗精。文蛤。研细末。以女儿津调，贴脐内，立止。
●精滑善遗。牵转白牛法最妙。其法不拘布、帛，做一小兜，将外肾兜起，拴在腰后裤带之上，此病自免。
●梦遗。临睡以朴硝少许放手心。用唾和，将龟头一擦，效。

疝门  ***************************
●诸疝初起，发寒热疼痛，欲成囊痈。新鲜地骨皮、生姜各四两。捣如泥，绢包囊上，其痒异常，忍之。
●阴疝肿坠。木鳖子仁。醋磨，调芙蓉叶末，敷之。
●热疝，痛处如火，溲赤便艰，口乾畏热。芙蓉叶、黄柏各三钱。为末。以木鳖子仁一个磨醋调，涂囊上。
●湿疝，阴丸作痛。蕲艾、紫苏叶（烘）、川椒（炒熟）各三两。拌匀，乘热绢袋盛。夹囊下，勿泄气。
●寒疝引急，痛连小腹及睾丸偏缩者。以胡椒十馀粒。研细，糁膏药上，烘热。贴阴囊上，痛即已。偏缩者，贴小半边，盖缩即寒也。
●寒疝。吴茱萸。炒，布包，熨小腹。
又方：桂末。掺，贴脐内。
●睾丸肿痛，名木肾。用荆芥穗一两，朴硝，萝卜各三两，葱七茎。煎汤，淋洗。
●偏坠作痛。芙蓉叶，黄柏各三钱（为末），木鳖子仁一个。磨醋调，涂阴囊，自止。
●偏坠患久者。牡蛎灰、良姜末等分。唾津调，涂患处。
●疝气入腹。茴香。炒，作两包。更换熨。

后阴门  ***************************
●肠胃流热下注，粪门暴肿。带壳蜒蚰数个。捣，研。涂。
●肛门肿痛。木鳖子肉四五枚。研细，泡汤洗，另用少许涂。作痒者，杏仁杵烂敷。
又方：生苎根。捣烂，坐。
●穀道赤痛。熬杏仁，杵作膏。敷。
●肛䘌痒痛。杏仁。杵膏，频敷。
●便燥努挣，肛痛异常者。以冰片、硼砂研末。雄猪胆汁调，圊后搽。
●肛门生疮，肛门主肺，肺热即肛塞，肿缩生疮。白蜜一升，猪胆汁一枚。相和，微火煎，令可丸，二三寸长作挺。涂油，纳下部。
●穀道生疮，久不愈。鸡䏶胵。烧，研末。干贴之，效。
●臀痈。芙蓉叶（晒，研）、胡椒（焙，研）各二钱，野苎根一两，葱头七个，酒糟两许。共杵烂，加米醋和。敷，即消。
又方：葱白。杵烂，蜜和，敷。
又方：芙蓉叶。入盐、冰片各少许，杵烂，围。
●小儿月内，粪门上忽有疮孔，名秤勾疮。急閒白竭。烧灰。糁。
●脱肛。万年青连根。煎汤洗。川五倍子末，敷之。
又方：先以麻油润之，再用风菱壳煎汤洗之。
又方：枳壳、防风各一两，枯矾二钱。煎水，乘热熏洗。
又方：鳖头。煅存性，研，加冰片。掺之，立收。
又方：五倍子。煎汤洗。随以赤石脂末掺上，托入。
又方：五倍子三钱，白矾少许。为末。水一碗，煎汤洗。
又方：爬墙草。煎汤，温洗，浸肛，随浸随缩上。此草沿墙而上，大似丝瓜叶者不可用，须用小如茶匙样光亮者。
又方：蝉蜕。研末。菜油调敷。
又方：贯众、朴硝、橘皮等分。为末。每五钱，煎汤淋洗，后以木贼草烧，研，糁。
又方：东壁土。汤泡，先熏后洗。
又方：大田螺。井水养三四月，去泥，以鸡爪黄连研细末，入壳内，待化成水。以茶洗净，将鸡翎蘸扫之，以软帛托上。
●大肠脱肛。木贼草。烧灰，掺之，按入。或加龙骨。
又：蜣螂。烧，研末，入冰片。掺，托。
●脱肛不收。蒲黄。和猪脂。敷，日三五度。
●虚冷脱肛。石灰。炒热，故帛裹。坐，冷即易。
●痔、痢、脱肛。冷水调黄连末。涂。
●泻痢脱肛。石榴皮、陈壁土。少加明矾，煎洗。再用五倍子。炒，研末。敷托而上。
●久痢脱肛。用诃子、赤石脂，龙骨各二钱。研细末，以茶少许和药。掺肛上，绢帛揉入。
又方：苎麻根。煎汤。外以木贼研末，敷。
●产后脱肛。五倍子末。掺。
●小儿脱肛。荆芥、皂角等分。煎汤洗。
又方：螺蛳三升。铺桶内。坐其上，少顷愈。
●坐板疮生臀上，俗名臀支疮。八九月间西瓜皮，刮薄存一粒米厚者。日中晒脆，研细。疮有脓则乾掺，无脓将自巳。津涎调末，敷少顷，疮中流水即愈。
又方：松香五钱，雄黄一钱半。研细，和匀，以绵纸包。裹，捻成条，腊月猪脂浸透，点火烧著。取滴下油搽之，立效。
又方：芦荟一两，炙草五钱。研细末。先以豆腐泔水洗净，抹乾，将药敷之。
又方：滑石、生大黄、人中白、密陀僧。共研。掺。
又方：生芝麻。细嚼，敷。
又方：藤黄。捣碎，掺在雄猪网油之上，以青布一长条卷紧，线扎，浸菜油内一夜，取出火燃，取滴下油，以杯承之，埋土中一宿，去火气，涂上即愈。
又方：甘蔗皮。烧存性，研。麻油调搽。
又方：丝瓜皮。焙乾为末，烧酒调搽。
●坐板疮痒。先以砂仁壳煎汤洗净，再用茅厕坑沿上之扼，刮下晒燥，研细，麻油调搽三次。
●小儿初生，穀道无窍。以金刀或银刀割开外膜，即愈。

大便门  ***************************
●大便不通。葱一茎。去根，将葱头蘸草乌细末，纳肛门内。
又方：巴豆仁、乾姜、韭子、良姜、硫磺、甘遂、槟榔等分。研末，饭丸鸡子大。早最先以椒汤洗手，麻油涂手掌，男左女右，握药一丸，移时便通，欲止则开握去药，以。冷水洗手。
又方：生姜。削长二寸，涂盐。纳下部。
●大便不通，气奔欲死。乌梅十颗。浸，去核，丸如枣大。纳一部。
●实热症，便秘。枳实、麦皮。盐炒，熨。
●大便实结不下。烈火煮竹叶一锅，乘热倾桶内，撒绿矾一把。坐熏之。或用萝卜叶亦可。
●大肠虚秘。连须葱一根，姜一块，盐一捻，淡豉三七粒。捣作饼，烘。掩脐中，扎定，冷再易。
●小儿大便不通。以温水漱口，吸咂小儿前后心并手足心，得红赤色即通。

泄泻门  ***************************
●泄泻不止，诸药罔效。梧桐叶。煎汤，沐足。
●泄泻日夜无度。针砂、地龙、猪苓。共研末。生葱汁调，贴脐上，小便长而泻止。
●泄泻暴利。大蒜。捣，贴两足心，并贴脐中。

滞下门  ***************************
●痢疾，肛门肿胀如痔。冰片。研末。乳调搽。
又方：木鳖子、五倍子。共研。调乳敷。
●下痢，肛痛不可忍。熬盐。包，坐熨之。
●寒痢。桂末。填脐。
又方：吴茱萸末。敷脐。
●噤口痢。苍术、甘草、陈皮、厚朴等分。为粗末。布包在肚上熨之，逼药气入腹。
又方：大田螺二枚，捣烂，入麝香三分。作饼，烘热。贴脐间半日，热气下行，效。
又方：烧饼一个，切作两片，挖空，纳木鳖子净仁，研泥六个。烘热，覆脐，互换。
●毒痢噤口。水蛙一个。并肠肚捣碎，瓦烘热，入麝香五分，作饼。贴脐上。
●小儿噤口痢。大蒜。捣，贴两足心，或脐中。
●久痢脱肛。白龙骨粉。扑。
●痢频脱肛，黑色坚硬。巴豆壳。烧灰，芭蕉自然汁煮，入朴硝少许，洗软，用真麻油点火滴于上，以枯矾、龙骨末掺肛头上，芭蕉叶托入。

痔门  ***************************
●凡痔。鸡、鸭、鹅、牛胆不拘何种。频搽，有效。
又方：五倍子三四个，皮硝一撮。水二碗，煎浓奈先熏后洗。
又方：蜒蚰一条，冰片五釐，胆矾二釐。和，化蜒蚰水，点之即缩上。
●痔疮。槐根或桃根，或萝卜，或冬瓜，皆可。煎汤，频洗。
又方：每登圊后，取冷水沃，频沃愈。
又方：蜒蚰。杵烂，搽。
又方：田螺。入冰片，化水。点之。
又方：皂矾、矾红等分。为末。对肛门疮口，将药贴著，坐片刻，如痛即去，痛止再坐数次。
●痔疮有虫。蜣螂。生捣为丸。塞肛门中，引虫出。
●痔疮有虫作痒，或如脓血多。槐白皮。浓煮汁，先熏后洗，欲大便，当有虫出。仍以皮为末，绵裹，纳下部。
●痔漏。鲫鱼一条。去肠，入白矾令满，瓦上烧末。以鸡羽扫药，敷，效。
又方：啄木鸟。烧末。纳孔中，不过两三度，瘥。
●下部漏疮。苦参。煎汤，日日洗。
●痔漏疮痛。活鲤鱼鳞三五斤。绵裹，如枣形。纳入肛门，坐片时，痛止。
●痔漏退管。白鸽粪一升。放罐内，以滚水冲入罐中，乘热，病人坐罐口熏之，要坐久忍痛。
●治瘻。冬瓜藤。浓煎汤。熏洗，愈。
●内痔落下。大团鱼头一个。火煅为末。搽痔上，即刻收。
●外痔疼痛，坐卧不得。大田螺八九个。将针挑开靥盖，入冰片、白矾末少许在内，以田螺尖埋土中，令其盖仰上，经一宿。螺水以鸡毛搭痔上。
●外痔长寸。槐花。煎汤频洗，并服之。
●翻花痔疮。木瓜。为末，以蝉鱼身上涎调贴，以纸护住。
●鸡冠痔。黄连末。敷。加赤小豆末尤良。

女阴门  ***************************
●阴宽。肥皂子，浸，去黑皮，用其白肉，加白及、五倍子、蛇床子、石榴皮、甘松、山奈、龙骨。煎浓汤，日日熏洗。宽而冷者，加石硫黄煎。
●阴冷。乾姜、牡蛎各一两。为末，火酒调稠，搽两手上，揉两乳。
又方：母丁香末。纱囊盛，如指大，纳阴中。
又方：川椒、吴萸为末。炼蜜丸，弹子大。绵裹，纳阴中。
●阴痒。鸡肝或猪肝。炙熟。切一长条，插入阴户内，过一夜，次早取出，数次愈。
又方：桃仁。杵烂，绵裹塞。
又方：小蓟。煮汤，日洗三次。
又方：蛇床子一两，白矾二钱。煎汤，频洗。
●阴痒不可忍。杏仁。烧灰。乘热绵裹，纳阴中，日再易。
●阴户内生疮作痒。活蚌一个。剖开，将有肉半个，手拿对阴户一夜，次日又用一个。
●阴肿。羌活、防风。煎汤，熏洗。
又方：葱白。研膏，入乳香末，拌匀。敷患处。
又方：甘菊苗。捣烂，煎汤，先熏后洗。
●阴肿痛。生地、当归、川芎、白芍、乳香等分。捣成饼，纳阴中。
●阴肿或生疮。枸杞根。煎汤，频洗。
●女肿不下，小户嫁痛。冬青叶、小麦、甘草等分。水煎洗。
●产后阴肿。萝卜。煎汤洗，效。
又方：莲蓬壳。煎洗。
●凡产后女阴病。并载产后门。
阴痛。枯矾、甘草等分。为末。棉裹，纳阴中。
又方：青布裹炒青盐，熨。
●阴挺。用飞矾六两，桃仁一两，五味子、雄黄各五钱，铜绿四钱。共研细末，炼蜜为丸，每重四钱，即以方内雄黄为衣。坐入玉门内即愈，甚者不过二次。
又方：藜芦。为末。猪油调涂，日易。
又方：茄根。烧末。油调纸上，捲筒纳入，一日一易。
又方：冰片五钱，铁粉一钱。水调涂。
●妇人阴挺出，下脱。桂心、吴茱萸各一两，戎盐二两。并熬令色变，研末。绵裹如指大，纳阴中，日再易。
●茄子疾生。枳壳。为散。煎汤熏洗，仍用绵包枳壳渣，纳阴中。
●阴脱。蛇床子五两，乌梅十四枚。煎汤，日洗五六次。
●妇人阴下脱若肚。先以淡竹根煎汤洗。再用五倍子、白矾末掺，效。
●阴烂。煅牡蛎、飞滑石各三钱，陈蚌壳（煅）二钱，人中白（煅）一钱，龙骨（煅）钱半，冰片二分。共研末。掺之。
●阴户臭烂。熟乳香、冰片、珍珠末、象牙末、儿茶各三分。搽。面粉一两（煅），鹅黄色墙上白螺蛳壳（煅，净末）一两。共研细末。先用米泔水煎，入雄黄三钱，淋洗患处，然后上药，效。
●阴户虫痒。杏仁。烧存性。研烂，绵裹，纳入。
●阴中有虫，痒且痛，目肿身黄，欲得男子，漏血下白，少气思美食。一尺长鲤鱼。去头、肉，取骨，捣末，熬黄黑。以猪脂和，绢袋盛，纳阴中，抵痛处。
●阴蚀。猪肝。煮熟，削如梃，钻孔数十，纳阴中，良久取出，内有虫，另易一挺，虫出尽，愈。
又方：肥猪肉。煮汁，频洗。
●阴䘌。甘草、乾漆各三钱，黄芩、川芎、当归、生地各二钱，炙鳖甲五钱。煎汤，频洗。
又方：桃仁一钱，雄黄、苦参、青葙子、黄连各二钱半。研末，生艾汁丸，小指大。纳阴中。
●阴伤出血。五倍子。研末，掺之。或加血馀，黄连、白矾灰亦妙。或以青布烧灰、血馀等分。研，敷之。
又方：蛇床子。研未。绵裹，纳阴中，立效。
●女童交接，阳道违理，血出不止。烧发并青布末。为粉，涂。
又方：赤石脂末。掺。
●女人交接，阳物违理及他物所伤，致血流漓。釜底墨、断壶卢。涂药纳之。
●阴疮。陈蚌壳（煅），儿茶，轻粉，飞滑石，人中白（煅）三钱，枯矾、龙骨（煅）各一钱，冰片三分。共研。麻油调搽。
又方：桃叶。杵烂，棉裹，纳阴中。
●阴疮烂痛。杏仁。烧黑，研膏。敷。
●妇人阴户内生疮，痒痛难堪。鲜猪肝。切成条，于香油中微烫过，抹樟脑、川椒末，插入，引蛆虫，候一时辰，取出再换。
●女子初生无前阴者。以金刀或银刀割开外膜，即愈。
●女子初生前阴膜鞔如鼓，虽有小孔通溺，碍于人道，名曰鼓女，又名实女。幼时用铅作铤。日紝之，久久自开，无异常人。

求嗣门  ***************************
●无子者。虎鼻。悬门上一年，取熬作屑。与妇人饮，便生贵子，勿令妇知。知则不验。
又：已有子，悬于门上，令生男。
●始孕，转女为男。雄黄一两。绛囊盛，带妇人左臂，或繫腰下，百日去之。
又方：萱草，即宜男草。妊妇佩之。
又方：雄鸡长尾。拔三茎，置孕妇席下，勿令知之。

胎孕门  ***************************
●保胎法。井底泥。和入灶心土，敷脐下。或加青黛。
●胎前病热。未放荷叶（焙乾）五钱，蚌粉二钱半。新汲水入蜜调，涂腹上。
●胎前病寒，恐损胎。伏龙肝。研。水调，涂脐方寸，干再上。
●胎前患霍乱，胎不安者。井底泥。敷心下及丹田。
●妊娠转胞，尿闭胀急。令产婆香油涂手，自产门入，托起其胞，则尿出如注。
又方：葱白。细切，和盐，炒热。熨脐下，立通。
●母病欲下其胎。生附子末。醇酒和，涂右足心，胎下，速去之。
又方：独根土牛膝。涂麝香，插入牝户中。

临产门  ***************************
●将产前。井华水服半升，不作运。
●横生难产。两手各握滇南槟榔二枚，恶水自下。
●手足先出者。以盐半分，多则恐上冲心，涂儿手心或足心，仍抹油，轻轻送入，推上扶正，待儿身转即顺矣。
●逆生儿，脚先出。取其父名书儿足下，即顺生。
●盘肠生，子肠先出，产后不收者。以半夏末频搐鼻，即上。
●娩时肠出，伤名盘肠。生麻油润，大纸捻点火吹灭，以烟燻鼻。
又方：浓煎黄柏汤，浸其肠。
●胞衣不下。葱白。煎浓汤，熏洗下部。
又方：草纸。烧烟，熏母鼻。
又方：鲜荷叶。浓煎，洗下部。
又方：伏龙肝末。醋调，纳脐中。
●子死腹中及胎衣不下。本妇鞋底。炙热，熨腹上下二七次。
●生胎欲去。牛膝一握。捣，以无灰酒一盏，煎七分，空心服。仍以独根土牛膝涂麝香，插入牝户中。
●下胎。生附子。为末。醇酒和，涂右足心，胎下去之。
●死胎不下。蓖麻仁三粒，巴豆仁四粒，麝香二分。同研成饼。贴产门上交骨，其胎立下，即安。胎至足月，临盆久而不下之难产亦可贴，而即产但勿用之，稍早恐有揠苗之害也。
又方：牛屎。热涂产母腹上、脐下。

产后门  ***************************
●儿出即晕迷不语。急用银针刺眉心，得血即生。再为服药。
●产后血运，不省人事，极危殆者。韭菜。入有嘴磁瓶内，煎热，酢沃之，便密扎瓶口，以瓶嘴向产妇鼻孔，令酢气透入。
●产后晕绝。生半夏末。冷水和丸，如豆大。纳鼻中，灌以热童溺，熏以醋炭，效。
●产后血运。铁器。烧红，更迭淬醋中。就病人之鼻，熏之。
●产后肠出不收。枳壳。煎汤，浸之。
又方：大纸捻蘸香油点灯，吹灭，以烟燻鼻中。
又方：半夏末。搐鼻中，取嚏。
●产后阴脱。以温水洗软，用雄鼠粪烧烟，熏之。
又方：硫黄、海螵蛸各五钱，五倍子二钱半。研。敷。
●产后脬坠。黄连、狗脊、五倍子、泽兰、枯矾各一两。为末。煎汤洗，乘热轻托入。
●产后子宫坠。先用淡竹根煎汤，洗净；次用五倍子，青矾，为末，糁。
●产后舌出不收。丹砂。敷之。暗掷盆碎，堕地作声，惊之自收。
●产门不闭。石灰。炒热，淬汤，熏。
●产后阴肿痛。桃仁。细研。涂。
●又：产后阴肿。载女阴门。
●产门受风，红肿作痛。葱白。杵烂，入乳香末，烘热贴。勿洗去。
●产门受伤，由儿大，或收生不妥，或天时暑热，以致产下即肿而疼。蚌肉。湿草纸包，煅，研末。糁。
●产后腹中痒。箭竿及镞。安所卧床蓆下，勿令人知。
●产后肠中痒，不可忍。以针线袋安所卧褥下，勿令人知。
●产后燥热，阴翻，遂成翻花。泽兰四两。煎汤，熏洗二三次。再入枯矾煎洗。
●产后溺闭不通。橘红二钱。为末。空心温酒下。
●产后衄血，血崩。急取绯线一条，併产母顶心发两条，紧繫产母手中指节。

小儿初生门  ***************************
●小儿初生，断脐带。以艾绒为燃，麻油浸湿，熏洗脐带至焦，方断，束脐用厚绵软帛束紧，勿令沾湿，浴不宜早，浴汤中用猪胆汁一枚，可免众疮。
●小儿断脐。用清香油调发灰敷。湿者乾掺，可免惊风等症。勿误用灯中油。
●小儿生下。益母草。煎汤洗，一世少疮疥。
●小儿初生不能发声，不可断脐。将胞衣火炙令暖，送气入儿腹。另取猫，青布包裹，拿住在儿耳边，以齿隔布咬猫耳，猫大叫，儿即开口。
又方：以葱白茎鞭之。
●小儿初生，白膜裹舌，或遍舌根。可由指甲刮破令血出，以烧矾末半绿豆许，敷之。若不刮破，其儿必哑。
●小儿初生无皮。泥地上卧一宿即生。冬月以白米粉燥扑之，候皮生乃止。
●小儿胎毒。草房上青苔。焙乾，研末。麻油调敷。
●胎毒、胎疮。胭脂、胆矾、黄柏、东丹等分。研末。菜油调搽。
又方：水边桕树根白皮。晒，研。入雄黄末少许，生油调，搽。
●小儿初生，两目红肿，赤烂不开。以蚯蚓泥杵。涂囟门，干则易之，三次必愈。
又方：生南星、生大黄等分。为末，醋调，涂儿两足心。虽月外亦可用。
●小儿初生，惊风欲死。朱砂。磨新汲水，涂手足心。
●母有娠，乳儿有病，如疟痢，他日亦相继腹大，或发或瘥。以红纱袋盛夜明砂，与儿佩。

四肢门  ***************************
●手足心肿，乃风也。椒、盐末等分。酢和敷，良。
●四肢冷，曰厥逆，有寒厥，有热厥，寒症。用硫黄、白芥子末填脐。
●热毒攻手足，赤肿焮热，疼痛欲脱。煮马屎与羊屎汁，渍之，日三度。
●手足麻木，不知痛痒。霜后桑叶。煎汤频洗。
●手足筋吊以及麻木。以木瓜携握践踏，口中亦念木瓜二字，即愈。
●手足皱裂。生白果。杵烂，涂擦。
●手足骨节脱出。以韭菜一握（燥，炒半熟），盐少许。捣极烂，乘热遏患处，以布缚好，一夜即愈。
●手足冻疮痛者。橄榄核。烧末。用香油调涂。
又：老丝瓜。烧灰。和腊猪脂，涂。
●病后遗毒，四肢红肿。黄柏末。蜜调涂。
又方：田螺。同盐捣，敷。
又方：马齿苋。捣，敷。
又方：羊屎、马屎。煮汁，渍之。
●遗毒四肢，为热流注。醋湿纸贴。再炒盐，青布包，熨之。
●遗毒四肢，为冷流注，肿而不赤，寒湿未尽也。紫荆皮、独活、白芷末。葱调，热敷。

臂门  ***************************
●臂膊脱□。生地黄捣烂，摊纸上，掺木香末一层，再铺地黄泥一层。贴患处。
●臂窍如针孔，骤溅出血，昼夜常流，面色洁白，身倦无气。炒甲片。研细。罨之，以帕扎住。
●肩臂累累如赤豆者，为瘭疽。剥去疮痂，热酒和面，敷。
●男妇大小腋、肋、臂、腿、腰等处，忽如火热，肿硬如石，痛不可忍，伛偻跼蹐。急用糯米炊饭，少加食盐、葱管，共捣，罨一二次，过宿即松，其渣务倾河内。

手门  ***************************
●掌痛。椒、盐末等分。醋和，涂。
●手背皲裂。生白果。嚼烂，涂。
又方：萝卜。煮熟，敷。
●鹅掌风。艾汤。热洗。
又方：豆腐泔水洗。
又方：鸽屎、白雄鸡屎。炒，研。煎水，日洗。
●鹅掌风癣。雄黄、穿山甲片。火烧，熏数次。
●手掌心生毒，名拓盘，又名擎疽。烂溏鸡屎。涂，效。

指爪门  ***************************
●指麻，不知痛痒者。霜桑叶。煎浓汤，频洗。
●受水湿之气，毒聚不散，指痛木痒。蜒蚰。和银朱捣擦，效。
●手丫指痛苦无奈。通草屑。为末，鸡蛋清调涂。
●指肿痛防患毒。浆水。入盐，热渍之，冷即易。
●手指掣痛。酱清。和蜜。温热浸之，愈乃止。
●指缝搔痒成疮，血出不止。多年粪桶箍篾。烧灰。敷。
●人指咬烂，久欲脱者。鳖甲。烧灰，敷。
●刀剁手指。用真降香六分，荔枝核四分。烧灰存性，拌匀。将剁下指头用口含之，以唾津润之，将药敷上，用笔管或竹管两半个合捆直，外用布缚之，勿令摇动，七日可以全愈。如剁下三四日者，照此治之，亦妙。
●指上疔疮。雄黄细末。和蜒蚰，捣烂。敷。
●拍蟹毒，即手大指、食指间所生，俗名丫指。活蟹。打烂，涂。
●蛇眼。芙蓉花或叶。取盐卤浸烂，涂。
●蛇头疮。雄黄、蜈蚣、全蝎各一钱。共研。疮口开，入药在内，以小帛抹油拴住，干则频以油润。
●天蛇头。用萝卜一段，挖空，入雄黄末三分。蒸半熟，套指上。
又方：蒲公英。捣，盦患处，效。
●天蛇头，指痛，臭甚者。黑豆。（生）。研末，入蚕茧内，以指笼之。
●指甲软薄者。白殭蚕。烧烟。熏之则厚。
●妇人指甲内生疮，恶肉突出，日久不愈，名臭田螺。皂矾。日晒夜露，每以一两，煎汤浸洗。仍以皂矾末一两，雄黄二钱，硫黄、乳香、没药各一钱。研匀。搽。
●代指疼痛。蚯蚓。杵。敷之。
●代指，俗名⿸疒贡爪。乌梅。入醋，研。浸患处。
又方：生鸡子。开一孔，将指浸之，浸三个，愈。
又方：忍冬藤、蒲公英。煎浓汁浸。

腿膝门  ***************************
●男妇大小腋、肋、臂、腿、腰间等处，忽如火热，肿硬如石，痛不可忍，伛偻跼蹐。急用糯米炊饭，少加食盐、葱管。共捣。罨一二次，过宿即松，其渣务倾鱼池或河内。
●脚腿红肿，热如火炙。铁锈水。涂。
●环跳穴及两膝，附骨等处，感受风寒湿气，皮上不热，色不变，漫肿无头，微觉痛，挛拘，不即治，变生贴骨等痈，难以收功。紫荆皮五两（炒），赤芍二两（炒），香白芷一两（晒燥，勿经火），石菖蒲一两五钱（晒燥，勿经火），独活一两五钱（炒，磨末）。好酒和葱五茎煎滚，调，搽。不必留顶，一日一换，肿消不痛为度。
●流火。以大张海蜇皮包之，干则易。
又方：生煤炭。研极细末。醋调，涂之。
又方：朴硝、大黄、寒水石、牙皂。为末。鸡子清调敷。
又方：人中黄。研细。芭蕉根汁调涂。
又方：萝卜。煎汤洗之。仍以萝卜晒乾，为末。铺袜内。
又方：马前子一个。以粗碗底磨水，用鸡毛扫遍，日扫五七次，立效。
又方：鲜紫苏、鲜凤仙花。洗净，连根叶捣烂，放木盆内，滚水冲入，将脚架盆上，熏至可洗，以软帛洗之，立愈。虽数十年者，不过三四次，亦不发矣。
●湿气烂腿。松香。入水，慢火煮一炷香，入冷水，候凝，换水再煮，如此八次，其毒已尽。研细末，猪脂捣烂，调匀，隔纸膏摊之。以有孔一面纸向患处贴。有脂流出。
●足臁烂疮。韭地蚯蚓泥。乾研，入轻粉，清油调敷。
●脚胫烂疮，臭秽不可近。蜒蚰十条。瓦焙，研末。油调敷，效。
●湿毒臁疮。炉甘石。童便制八九次。猪油调搽，效。
●臁疮。马齿苋。煎，人黄蜡熬膏，涂。
又方：豆腐泔水熬成膏，涂。
又方：棉子。炒脆，取末。填满疮内，扎好，不可开，看自然痂愈。
又方：柿叶（烧灰），川椒（研末）。搽之。
又方：先以盐汤淋洗，用帛拭乾。后以白糖霜、津唾涂敷。
又方：生豆腐渣。捏成饼。如疮之大小，先用清茶洗净，绢帛拭乾，然后贴上，以帛束之，一日一换，疮渐小，肉渐平而愈。但勿落水。
又方：龟板（炙），炉甘石（煅）各三钱，轻粉二钱，冰片一二分。共研细末，麻油半杯，铜铫内熬滚，入白蜡、黄蜡各二钱，溶化，离火，将凝入前药末，搅匀。摊油纸，贴患处，以葱椒甘草汤洗，一日一换。
又方：黄牛矢（晒燥，煅黑）四两，烟胶末一两。共研细末。少加冰片，香油调搽。
又方：香油一两。铁杓煎，入黄蜡五钱，化开，用铜绿三钱，研细末，徐徐入杓内，作五十馀次人。将铜钱锉末，另放碗内，将药倾入，冷定。将疮洗净，用毡一块如疮大，摊药于上，扎患处，一日一换，换时须洗净。
●臁疮，用清凉药不效者。改用鹿角灰、乳香末。研匀，清油调敷。
●臁疮不敛。葱、盐汤洗净，拭乾，马屁勃末敷，愈。
●臁疮生虫。小虾三十只。去头、足、壳，同糯米饭研烂。隔纱贴疮上，别以纱罩之，一夜解下，挂看有小赤虫，以葱椒汤洗净，再用旧茶笼内白竹叶，随大小剪贴，一日两换，待汁出尽，逐日煎苦楝根汤洗之。
●臁疮溃烂。以盐汤洗净，用左草鞋洗净，烧为末，加轻粉五分，敷。
●腿脚烂。鸭掌。烧，麻油调，抹。
●臁疮，久不收口。鲜桑根皮一斤，生猪板油四两。捣作饼。将一饼贴之，每日一换，五六日后换生肌药。用赤石脂、乳香、没药、冰片、炒黄轻粉、煅过狗胫骨，麻油调涂。
●多年臁疮。驴蹄，剔下足皮。或旧烂鞋底、牛皮末。麻油调。搽湿处，燥掺，验。或人脚下剔落皮，更妙。
●HF骽肚疮。人乳、桐油等分。和，扫。
又方：贯众。煎洗。再用百药煎，研末，唾和围之。
●腿肚生疮，初起如粟，搔之渐开，黄水浸淫，痒痛溃烂，遂致绕胫。酸榴皮。煎浓汁，冷定。频扫。
●胫骨生碎孔，髓流出。载足门两足心凸肿条。

足趾门  ***************************
●脚暴软。赤蓼。烧灰，淋汁，浸之。再以桑叶。蒸，罯，愈。
●脚冷难行，白酒或酒脚。盛大口甏中，灰火温之，渍脚至膝时，加灰火，勿令冷，三日止。
●麻脚寒痧。两人各持姜渣一团。擦两手足心，两臂腿弯，前胸后背。
●脚底木硬。牛皮胶。生姜汁化开，调南星末，涂，烘物熨之。
●两足痛，如刀割，不红肿者。生姜。蘸香油擦，随用生姜烧热，捣烂敷。
●脚底疼痛。用何首乌为末。以醋调和，敷在脚底，以熨斗烙之。
●两足湿气作痛。用艾叶二两，葱头一握，（捣烂），生姜一两半。用布共为一包，蘸极热烧酒擦患处，以痛止为度。
●脚跟肿痛，不能著地。黄牛粪。入盐，烘热罨之。
●湿气脚肿。葱汤。日浸三五次。
●毒热足肿。酒煮苦参汤。渍，痛即止。
●脚肿痛。樟脑二两，乌头三两。为末，醋糊丸，弹子大。每置一丸于足心下，微火烘之，衣被围盖，出汗。
●脚肿冷痛。草乌头三个。去皮脐，为末。醋调，贴。
●水乡农人多患脚气，一肿不消，与寻常脚气发过肿消者迥异。杉木刨花。煎浓汤，人朴硝一两，频洗。又以蓝布浸盐卤束。
●病后足肿。狗脊草。煎汤浸洗。
●夏月趾肿，不能行走。九月收茄根。悬檐下，夏日煎汤洗。
●脚心肿痛，因久行久立所致者。水和蚯蚓粪，厚敷，过夜愈。
●脚气，不论男女。濯足宜频，濯时水中宜加入盐卤一盏。终身用之，可免一切足疾。以卤能去一切风火、湿热、垢浊，而润皮肤，舒筋骨，真妙法也。
●脚气。甘遂末。水调敷。内服甘草汤。常以杉木或萝卜煎汤洗，可除根。
●脚气疼痛。每夜盐擦腿膝至足甲，淹少时，以热汤泡洗，验。
●脚气肿痛。黄豆、茄树根。煎水洗。
●脚气上冲。大田螺。杵烂，敷两腿上。
●脚气冲心。白槟榔十二个。为末。分二次，热童便下。外用附子末。盐、卤调。涂涌泉穴。
又方：白矾三两。水斗半，煎沸，浸洗。或加杉木片二两。
●脚气并寒湿。用老杉木油节。煮汤，入水桶内，先熏后洗，即愈。
●脚气筋挛。以木瓜切片。囊盛。日践踏之。
●足上转筋。故绵浸酢中，甑蒸。热裹，冷即易，勿停。
●脚气脚汗。用萝卜煎汤洗。
●脚多湿汗。杨花。著鞋袜内。
●尸脚坼裂。鸡屎。煮汤，渍半日，瘥，止。冬夏皆须此法。
●脚坼裂破，凡冬月患此，行步疼痛。用汤洗净，拭乾，将黄蜡一两，溶化，入松香末三分。用少许安刀上，滴入坼中，即愈。
●足烂如蚁窝。鹅掌皮。煅末，掺之。
●脚跟孔深半寸许，有水流出，其痛异常。人中白。煅，研。掺之。
●女人脚踝臁上受湿气，起白泡，痛腐。乌桕树嫩叶。水浸软。抹，燥贴。
●足跟疮。盐浆水温洗，后以白术研细。糁。
●脚面生疮不收口。松香、枯矾、杉木灰各一钱。为末。麻油调敷。
●脚上臭疮。熟鸡子黄一个，黄蜡一钱。煎油，涂。
●脚肚生疮，初起如粟，搔之渐开，黄水浸淫，痒痛溃烂，遂致绕胫，而成痼疾。酸榴皮。煎汤，冷定。日日扫之，愈乃止。
●两足心凸肿，上生黑头疮，硬如钉，胫骨生碎孔，髓流出，身发寒颤，惟思饮酒。此是肝肾两经，冷热相吞。炮川乌头末敷。内服韭子汤。
●脚背生虫。草纸。烧烟，久熏，虫自出。
●脚蛀。生豆腐渣。捏成饼。先用清茶洗，然后贴上，一日一换则愈。
●瓷锋嵌脚。白果肉。浸菜油中，年久愈佳，捣敷患处。
●钉鞋打伤足跟。载跌仆伤门。
●脚茧，切勿刀剃。以荸荠去皮。生擦茧处，久之自愈。
●远行足研。日草鞋。浸溺桶内半日，以新砖烧红，取草鞋放红砖上，以脚蹈之，令以火逼溺气入内，即消。
又方：水调半夏末。涂过夜。
●远行足趼起疱者。水调生面。涂一夕。
●行远路足底起泡。萝卜子。炒，研末。和白矾末，铺鞋底，行远路永不作痛。
●远行人息足时。宜浸足于溺桶中，可免诸患。
●脚发背初起。甘草、盐、卤。煎汤洗即消。
●农家粪浇地上烈日晒，逼足行于此，受热气之毒，足趾肿痛，似溃非溃，俗谓惹肥，又名乌茄疔。鸭毛。煎汤，和皂矾，洗。
●穿窄履而生肉刺，足指碍痛。以大枣肉。杵。贴，候烂剔之。
●嵌甲。胡桃肉皮。烧灰。贴其肿痛者。知母。烧末。掺。
●嵌甲，痛不能行。橘皮。煎浓汤。浸良久，甲肉自离，轻手剪去，以虎骨末敷。
●足指甲入肉作疮，不可履。矾石。烧灰。敷。蚀恶肉，生好肉，细割甲角，效。
●甲疽。陈皮。嚼烂。贴，干即易。
又方：黄柏、乌头尖等分。研。洗净，敷，贴。
●鸡眼肉刺。卤汤浸濯，刮去一层，木耳浸软，贴，消烂不疼。
●鸡眼。荸荠半个。贴患处过夜。次晚再贴，五六夜，其患连根脱出。
又方：葱。剖开，将有汁沫一边，贴其上，包好，数次自消。
●脚趾脱疽，渐上至膝，色黑内陷，痛甚，逐节脱落。土蜂房。煅，研末。醋调搽，愈。
●脱脚伤寒。载伤寒门。
●脚趾缝丫感受潮湿水气，红赤肿痒，搔之疼痛，烂腐难行。乌桕树嫩叶。水浸软，抹，燥嵌，贴脚丫内。
●脚指缝痒烂。用铜绿末敷。
又：白烂者。鹅掌黄皮。烧，研细末。敷。
●脚指湿烂。蚌蛤粉。干搽。
●脚桠烂。用荆芥叶捣烂。敷。
又方：以干茶叶。嚼细，敷，松萝更佳。
●脚缝搔痒成疮。以多年尿桶烧灰。敷。
●趾溃。芒硝。煎汤，洗净。以乌梅核中仁为末，醋调，涂。
又方：猪脂。调蚯蚓粪，敷。

风门  ***************************
●重伤风。鹅不食草。研，吹鼻，涕泪出即清爽。
●风寒作痛。橘叶，老姜、葱头不拘多少。和酒炒热，布包，频熨患处。
●风热发热。前胡、牛蒡、桑叶等分，煎，熏之。

中风门  ***************************
●中风牙噤。白梅肉、南星末。擦。
●暴中风，卒倒，痰涎壅盛，牙关紧闭。巴豆。纸裹皂角末为捻，熏鼻，吐痰即醒。
●中风昏厥。皂荚末，或半夏末，或细辛末。吹鼻。
又方：生姜。擦头，即醒。
●凡中风昏迷，口噤。用皂荚末。吹入鼻中。
●中风，口眼喎斜。取大蝉鱼。以针刺头上出血，左斜涂右，右斜涂左，正即洗去。
又方：皂荚。去皮，为末，醋和。右歪涂左，左歪涂右。
又方：南星末、皂荚末。加醋，鸡冠血调和，贴。
●半身不遂。蚕砂二石。蒸熟，装三袋，以一袋炒热，著患处，冷即轮流易之。

寒门  ***************************
●感冒寒邪。令两人各持姜渣一团。擦两手足心、两臂弯、前胸后背，得汗解。
●发散寒邪。胡椒、丁香各七粒。碾碎，以葱白杵膏，和涂两手心，合掌握定，夹于大腿内，侧卧，温覆取汗。
●寒湿气。白芥子。研烂，陈醋调，摊双皮纸上，做夹纸膏，以针刺密孔。先将新棉花薄铺一层放患处，后将夹膏贴棉上，片时即似火燃，热过揭去。
●中寒，腹痛吐利，唇青面黑，身背强，四肢冷，脉沉细，咽喉不利。食盐一斤。炒焦大热，布绢两重作囊包盛。熨阴脐闻，冷即易。

伤寒门  ***************************
●伤寒阳毒热症。癞团。破腹，覆胸。
●伤寒阴毒寒症。剖鸡。烧酒喷之，以覆胸口。
●伤寒不汗。胡椒、丁香、葱白。捣，涂两手心，夹两腿内侧，卧勿动，取汗。
●伤寒直中三阴经，初无头疼发热，而面㿠白，肢冷，小腹绞痛者。吴茱萸二两五钱。酒拌蒸，绢包熨脐下，足心。
●夹色伤寒，即阴症，由房后感寒食冷而得，肚痛面青者。滚水冲鸽粪一升。熏被盖，睡。
又方：雄鼠屎两头尖者。醋丸。纳脐中。
●阴证伤寒，腹痛厥逆。芥菜子。研末。调贴脐上。
●伤寒舌出。巴豆霜少许。纸捻卷。纳鼻中。
又方：梅花片脑半分。为末。糁。
●阴症阴缩。露蜂房。烧，研末，葱丸。包于阴口。热症、肝热亦能阴缩，此方审用。
●发狂。炭火一盆。将酢一碗沃火内，使烟气冲入病入鼻中，又以凉水噀面。
●脱脚伤寒。溺捅砂、樟木屑、陈小粉。醋调。敷热痛处，效。
●大病瘥后多虚汗。龙骨、牡蛎、麻黄根等分。为末。粉身。

暑门  ***************************
●热行道路，自觉头目闷昏，不能支持。速伏道上，口鼻向上，效。
●中热暴昏。大蒜。捣烂，调冷水，以匙挑灌鼻中。
●又：中暍、热暍。分载暴死门。
●中暑挟虚昏绝。沉香、檀香。烧，熏，令气满室，达窍即醒。

湿门  ***************************
●寒湿气。载寒门。
●凡湿，以尿赤口渴为湿热，尿清不渴、身体冷痛为寒湿。如湿热凝结，头面滞重。赤小豆。搐鼻，出水
●湿热凝结，肚腹肿胀。赤小豆。敷脐，行水。

温热门  ***************************
●热病神昏。铁器。烧红，更迭淬醋中，就病人之鼻，熏之。

瘟疫门  ***************************
●辟疫邪。用皂荚，苍术。焚烟。
●天行瘟疫。取初病人衣，甑上蒸过，则一家不染。
●凡人慾近病者。明雄黄或苍术。口中细嚼，涂擦鼻内，常有药气，自然不染。
●鼠疫生核。用病人床上臭虫十馀枚。加紫苏、砂糖同捣如胶，以银针在覈上刮出红色，敷上即消。他床上臭虫亦可用。
●鼠疫结核。用山慈菇三钱，青黛一钱，生黄柏钱半，浙贝钱半，赤小豆二钱。共研细末。调麻油，涂。
又方：劈旧旱菸杆内烟油。涂核。
又方：莲鬚、葱头。捣烂，加雄黄、冰片调涂。

虚劳门  ***************************
●传尸、伏尸皆有虫。令病人仰手掌，以帛覆其上。烧乳香，熏手背，良久手背上出毛，长寸许，白而黄者可治，红者稍难，青黑者即死。

诸疳门  ***************************
●小儿疳疮。嚼芝麻。敷。
又方：铅粉末。猪油调搽。
又方：生嚼栗子，敷。
●小儿诸疳，遍身及面上生疮，烂成臼，如大人杨梅疮状。蒸糯米甑蓬四边滴下气水，以盘承取，扫疮上，效。
●小儿口疳。蔗皮。烧，研。掺。
又方：鸡内金。烧灰，敷，效。
●牙疳。铜绿、杏仁、滑石等分。为末。擦。
又方：芦荟、青黛、黄柏、雄黄等分。为末，加麝香少许。糁。贴。
又方：五倍子。开一孔，去穰，以芦荟末填满，更入生蟾酥少许。厚纸面糊好，煅，放泥地，去火气，以雄黄、麝香各少许，共研末。每用少许糁，咽津无妨。
●牙疳。以象牙屑、廉珠各三分，飞青黛六分，梅花冰片三釐，土墙上蟢子窠二一个，西牛黄、人手指甲各五釐。共研细粉。吹患处，虽濒死者可救。
●走马牙疳。尿桶中白。焙乾，为末，入冰片少许。揩牙，效。
又：鸡肫皮不落水者五枚，枯矾五钱。研。搽，愈。

邪祟门  ***************************
●客忤。以绵渍好酒中。须臾置病入鼻间，挤汁入鼻中。
●小儿犯客忤，发作有时。以母月衣覆儿身上。
又方：菖蒲汁。纳口中。
●中恶。葱心黄。刺鼻孔，出血，愈。又使人尿其面上可愈。
●鬼击病。吹酢少许入鼻中。
●鬼靥不寤。伏龙肝末。吹鼻中。
●女人与邪物交通，独言笑，悲思恍惚。雄黄、松脂，虎爪末。火笼中熏，令病人坐其上，以被蒙盖，惟出头目。

五绝门  ***************************
●压、缢、溺、冻、魇五绝。两人以竹管吹耳。
又方：生半夏末。吹鼻及耳。
●自缢。勿断绳放下，用皂角末、细辛末吹鼻。
又方：葱心。刺鼻出血，男左女右。
●冻死及落水冻死者，但胸前有微热，即可救活。急须脱去湿衣，换好人贴身热衣包之，不可令其近火，须用布袋盛炒热炉灰放在心口，如冷即换热者，待开眼，以温酒姜汤灌之。如不醒，以艾灸门牙缝，声喊即活。若不先温其心口，急用火烘，必死无救。
又方：炒灶灰。布包，敷心上，可以急救。
●溺死。灶中灰两石余。以埋入至足，留头，水出七孔即活。
●溺死一宿者，尚可救。捣皂荚，帛裹。纳下部。须臾出水即活。
●卒堕颠压倒打死，心头温者可救。将本人如僧打坐，令一人将其头发控放低，用半夏末吹入鼻内，如活，却以生姜汁，香油打匀。灌之。
●卒魇不醒。韭汁。灌鼻孔中。剧者，并灌两耳。又分载暴死门。
●鬼魇不醒。皂荚。为末。如大豆许吹鼻中，得嚏气通，起死回生。
●卧忽不寤，勿以火照之，杀人。但痛啮大拇指际，而唾其面则活。再取韭汁吹鼻孔，冬用韭根汁灌口中。
又：雄黄。捣细末。吹入鼻中。

痈疽门  ***************************
●痈疡初起，焮赤肿痛。花粉、赤豆等分。醋词，围之。
又方：木芙蓉花叶根皆可用。杵烂，乾者研末，蜜调。围之，中间留头，干则频易。初起即消，已成即脓聚而溃。已溃者易敛生肌。或加赤豆末同围，功更大。
●痈疽、发背，初起未成者。苎根。熟捣，敷，日夜数易。
●肿毒初起。醋或猪胆汁磨墨。厚涂。
又方：灶心土。捣蒜和，敷。
又方：捣大蒜。加麻油，厚敷，干则易。
又方：马齿苋。捣敷。
又方：木芙蓉花或叶或皮。捣，敷。
●初起敷肿拔毒。金银藤（大者，烧存性）、叶（焙乾为末）各三钱，大黄（焙为末）四钱。以水酒调，搽四围。
●毒生要害。以雄黄（飞面）、蚯蚓屎。共研细。醋调。涂，渐渐逼近，毒即移过要害处。
又方：以藤黄、银朱等分。醋和。敷毒之半圈，即移他处出毒。
●痈肿。豌豆。研末。涂。
又方：未成脓者。耳垢封之，即散。
●痈疽未肿。米酢和蚌蛤灰。涂，干即易。
●一切痈疡。麦粉陈久者。炒焦，醋熬成膏。涂。
又方：浸胖大黄豆。研，涂。
又方：赤小豆。生，研，入苎根杵匀。鸡子清调敷。
又方：蓴菜。捣，敷。未成即消，已成即毒散。
又方：赤小豆四十九粒。为末。和鸡蛋白、野苎根，敷。
●痈疽发背。生地、与归各一两。麻油二两，煎至枯黑，去滓，白蜡溶化，搅匀，贴。
●无名肿毒。小粉。铜锅炒淡红，勿使焦黄，随摊地下，去火毒，收入瓶，勿泄气。麻油调敷，已破者乾掺。
又方：鲜桑枝火热向患处，熏。
又方：葱白。和生蜜，捣烂，涂。此二物相反，勿入口。
又方：用生豆腐渣。于砂锅内焙热，看红肿大小，量作饼子。贴之，冷即易，以愈为度。
又方：烟管中油。涂之，立散。
又方：野苎根捣汁。醇酒和服，渣敷，患处露，盖被出汗，即出脓水而愈。虽发背、对口亦可治。
又方：大芋头。生，杵烂。敷之。
又方：龙眼核。为末，水调，涂之。
●一切奇疡恶毒。生肥皂。去子弦及筋，捣烂，入醋和，敷。
●无名恶疮，不识名者。用死蜣螂。杵汁，涂。
●多年恶疮。铅粉、朱砂等分。为末。蜜和，涂。
又方：诸药不效。马齿苋。捣烂，敷。
●疮肿焮热大痛。以大黄末醋调，敷之。燥即易，验。
●痈疡，不论已成未成。牛皮胶。水渍软，当头开孔，贴之。未脓自消，已脓溃出。
●痈成不溃。雀屎坚硬者。酒调，涂之，即破。
●疽毒深远，脓难直取，或患人畏用刀针者。脓熟时，以驴蹄皮（炒），荞麦面各一两，草乌（去皮）四钱。共研匀，加食盐五钱，水调和成薄饼，瓦上炙微黄，再研细，醋调，摊纸上。贴患处，脓即从毛孔出，或从涂药旁另溃一孔而出。
●疮久不愈。枣膏三升。煎水，频洗。
●积年恶疮、反花疮、漏疮不瘥者。牛蒡根。捣，和腊月猪脂，日日封之。
又方：多年石灰。研末，鸡子清和成块，煅过，再研，姜汁调，敷。
●温毒外肿。水仙花根。剥去老赤皮与根鬚，入石臼捣如膏。敷肿处，留孔出气，干即易。以肌肤上生黍米大小黄疮为度。过敷则痛甚而烂，以大黄、黄连、黄柏各一两，乳香、没药各五钱。为末。细茶汁调敷。
●诸疮肿痛。杏仁。去皮，研，滤取膏，入轻粉、麻油调搽，效。
●湿毒成疮。梧桐子。烧灰，和菜油涂。
●疽毒自脏发，外不焮赤肿，阴症也。独蒜。杵烂，麻油和，厚敷之。
●疽毒不起。极细铁屑。将好醋煎二三沸，捞醋中铁屑铺于患处，将上好活磁石一大块，频频吸之。
●阴疽。艾叶一斤，硫黄、雄黄各五钱。煮半沸，捣烂，候温敷，冷再易，知痛可生。
●诸疮溃烂不愈。木耳（焙乾，研末）、白砂糖等分。用温水调敷。
●疮烂成孔。糯米甑上气水。以瓷盘承滴，频搽。
●痈疸、发背大如盘，具不可近。桐叶。酢蒸，贴上。退热止痛，渐渐生肉，极验。
●溃痈作痒。以盐摩其四围，即止。
●一切痈疽、金疮，破烂生蛆，诸药不效者。用海参切片，焙乾，研。敷。蛆皆化黄水流出，再用生肌药收口即愈。
●诸疮生蛆。绿矾。研末，掺，生麻油渣贴之，绵裹，当有虫出。
●诸疮成管。大蒜梗。烧灰。搽，即脱。
●痈疮胬肉。乌梅肉。烧，研。敷恶肉上，一夜可消大一半。
●胬肉不退。硫黄。研细末。敷上即退。再用泡过茶叶五两，乌梅三个。烧存性，共研。敷之，即收口。
●挤脓用力太过，致胬肉如梅如慄，久不缩入，乃损伤气脉使然。大熟地（炒枯）一两，乌梅肉（炒炭）三钱。研细，掺膏药上。贴之，再用粉霜收口。
●疽疮骨出。黄连、牡蛎等分。研末。先以盐酒洗过，敷。
●疮久败坏成骨疽。剥鼠皮一块。贴肿上，即脓出。
●附骨疽漏。蜣螂七枚。同大麦捣，敷。
●骨疽脓出黑色。鲫鱼一个。去肠，入白盐令满，扎定，以水一盏，石器内煮至乾焦，为末。猪油调搽，作痛忍之。
●疮口乾燥。以醋淬自然铜、白芷名二钱，黄连、白蔹各一钱，麝香少许。再以自死竹蘸豆油点著，以碗承取滴下油沥，调前药末。鸡羽蘸涂，脓汁自止。
●长肉收口生肌。血竭、象皮、蚌壳灰、大贝母、龙骨各一钱，赤石脂、熟石膏各二钱，儿茶八分，乳香六分。研末。掺。
●脓净不合。先以槐枝、葱白。煎汤洗。后用瓦松阴乾，为末敷。
又方：浓煎枣汤。洗。再以鳖甲，煅，研，掺。
●疮口不敛。丝瓜藤根。煎水。涂。
又方：鲫鱼。烧灰。和酱涂。
又方：石膏（烧，研）二两，黄丹五钱。掺。
又方：秦艽。为末。掺。
又方：经霜桑叶。研末。敷。
●痈疽不敛，疮口太深。丝瓜。捣汁，频抹。
又方：敛疮生肌。黄柏末。面糊调涂。
●痈疽不敛，不拘发背，一切疮。鳖甲。烧存性，研。掺，甚效。
●眉疽。载眉门。
●对口。活鲫鱼一尾。去肠、鳞，捣烂，加发垢四两，白蜜少许，搅匀，从疮外圈入，敷，须极厚，留孔出气。
又方：雄猪眼梢肉三钱。剁烂，加滑石末四钱，和匀，敷患处，顶上似膏药盖之，拔去僵肉，出黄水，愈。兼分载颈项门。
●肺风疮。酒磨鹿角尖。浓涂，久之自愈。
●肠痈。马蹄灰。以鸡子白和，涂腹上，拔气。
●老鼠疮。用死猫头。烧灰，棉油调搽。
●绕指毒疮，生手足指上。以活田螺一枚。生用，捣碎。敷，愈。
●疮如人面。以小苇撬其口，煎贝母灌之。
●误服附桂，必生痈疽，名曰附毒。勿取败毒凉药，任其腐溃。止用六一散，掺之，自腐去收功。
●石痈如石，坚硬不作脓者。生商陆根。捣，擦之。燥即易，取软为度。
●天行斑疮，头面及身须臾周匝，状如火疮，皆戴白头，浆水逐次随生，不急治必死。蜜水，通搽疮上。再以蜜煎升麻，拭之。内以芦根汤煮粥食。

疔门  ***************************
●疔肿初起。多年土内锈钉。火煅，酢淬，刮下锈末，入乳和。挑破，敷之。
又方：生煤一块。冷水磨少许。新墨蘸涂疔上。
●治疔。用患者耳垢、齿垢、手足指甲屑。和匀，如豆大，放茶匙内，灯火上炙。少顷取作丸。将银簪脚挑开疔头，抹入。外用棉纸一层浸湿，覆之。
●疔肿。丝瓜叶。援贴。
●疔毒。嚼生黄豆，涂。或烟管中烟油，厚敷四围，头留出，少刻，疔破出水而愈。
●疔疮恶肿。田螺。入冰片化水。点疮上。
又方：黑牛耳垢。敷。
●疔肿恶毒。刺四边及中心，以雄黄末敷，验。
又方：紫花地丁。捣汁，服，神效。
●疔毒肿，不破则入腹。蝉蜕、殭蚕等分。为末，酢调，涂四围，候根出，拔去，再涂。
●疔疮中风肿痛。驴屎或马屎。炒，熨疮上数十遍，效。
●疔肿垂死。刺破疮头。入粪封之，干即易，一日除根。
●鱼脐疔，四面赤，中央黑凹。腊猪头。烧灰。鸡子清调敷，日数易。
又方：葱白。蜂蜜杵，涂四围。
●水疔色黄，麻木不痛，暗疔疮凸色红，使人昏狂。并以金或银三稜针，忌铁针，刺患处四畔，后用银杏去壳，浸油中，年久者，杵烂，罨。
●面上生疔肿。大活虾蟆一只。划开胸前，取肝下，贴疔上。
●疔生唇上。在大腿弯紫筋上委中穴，用银针刺出血。
又方：蛔虫。捣烂，涂，效。
●手足间有黄泡，即起红丝一条，走人心腹，令人闷乱，名红丝疔，因大喜怒气血逆行。急用针于红丝所到处刺之，挤出恶血。再细嚼浮萍草根，敷之。
●又方：此疔多生臂肘间。先用针挑断红丝，随将多年粪坑上碎木板煅灰，研细，饴糖和，涂红丝并疔四围，中间留头，疔即破出。
又方：烟杆中烟油。离丝三分敷，丝即不走。
●羊毛疔。用猫尿灌耳，猫屎涂鼻尖。
●鱼睛疔疮。枯矾末。寒食面糊，调贴，消肿无脓。
●拔疔根。用银针挑开疔头，以苍耳草虫研末，掺膏药中心，对疔头贴，有水流出，疔根自拨，效。
又方：黄蟾酥。以面丸，梧子大。每用一丸，安舌下，黄即出。
又方：时鱼靥。用手括下，不可见水，阴乾收贮。用时以银针拨开疔头，将一片，银花汤浸软，贴上，清凉膏盖之，一宿揭开。其疔连根拔去。
又方：将银簪刺破疔头，用多年露天铁锈，研极细。三四釐，搽入孔内，膏药盖之。
●疔走黄。松香、栗子。同嚼烂，以渣涂。
又方：看大眼角红筋，刺破见血，愈。

赤游门  ***************************
●赤游火丹。芭蕉根。捣烂，涂。
又方：新生荷叶。杵烂，入盐，涂。
又方：蜒蚰。捣烂，磨好京墨汁和，涂。
又方：冬青树叶。捣烂，和入鸡子清，敷患处，以绢缚一周时。
又方：生麻油。涂，浸，并饮之。
又方：水调芒硝末。涂。
又方：蓝靛。涂，效。
●白游风肿。螺蛳肉。入盐少许，捣泥，贴，效。
●白游肿，簇上白。自臭死蚕。捣，涂。赤游肿用赤者。
●小儿黑丹。青羊脂。熟摩病上，日三五度。如无青羊，白羊亦可。
●赤黑丹疥，或痒或燥，遍身即死者。白瓷末。猪油和。涂。
●五色丹毒，俗名游肿，犯者多死。以榆白皮末。鸡子白和，涂。
●小儿两足赤游流火，如至小腹胸膛，多危。用马兰头汁。冬季无叶，取根，捣绞汁。鸡毛蘸搽，燥则再换。如颈、项、腿、肋缝中溃烂，以此汁调飞净六一散。
●小儿火丹发足趺，起正赤者。寒水石、硝石各半两，莽草一两。水调涂。
●火灶丹毒从脚起，如火烧。五茄皮根叶（烧灰），五两。取煅铁家槽中水和涂。
又方：乳香末。羊脂调涂。
●小儿火丹，发从两股起，及脐，走阴头。李树根半斤。烧灰，为末。取田中流水调涂。
又方：桑白皮（切）一斗。水二斗，煮一斗，浴。
●小儿丹发两膀里，尻间正赤，流至阴头，赤肿血出。荠叶三两，赤小豆一合（煅），炉门上灰一两，青羊脂三两，葱白二茎（切）。和，捣膏，摩。燥则加水摩。
又方：蚕沙一升。水煮，去滓，洗。
●丹从脐起。槟榔末。油调敷。
●腋腰丹毒，青紫者。羚羊角。煅，研。鸡子清和，涂。
●小儿丹初发两胁及腋下、腿上，谓之殃火丹。山栀子仁四两，生鲫鱼半斤。同杵如泥。每酢化少许，涂丹上。
●丹发赤斑如梅子，遍背腹，名野火丹。雄黄、戎盐各半两。为末。鸡白调，频涂。
●丹从背起，一宿成疮，名茱萸丹。赤小豆。为粉。粉之。如未成疮，鸡子白调敷。
●小儿天火丹，从背起赤点。麻油五合，生鲫鱼半斤。同杵烂。涂丹上，干再易。
●野火丹毒，从背上两胁起者。殭蚕二七枚。慎火草同捣。涂，效。
●丹毒浸淫，走串皮中，名火丹。蛴螬。捣烂，涂。
●火焰丹，毒从头起者。生葱汁，涂。
●两颊赤痒，其状如疿，名头面风。杏仁。频频揩之。
●遍身赤丹。羚羊角。烧灰。鸡子清和，涂，效。
●身面丹肿，如蛇状者。以雨滴阶上苔痕水花涂在蛇头上，愈。
●丹痒。韭汁。捣，入盐与香油少许，手摩热，于丹上揩。
●小儿丹瘤。白芷、寒水石。为末。生葱汁调涂。
又方：水调地龙屎或青黛，涂。
●小儿烂皮火丹。莲蓬（煅灰）、面粉、伏龙肝、柏末等分。研末。匀掺。

癜癞门  ***************************
●遍身风癞。浓煮浮萍汤，频浴。再以苦参片五两，好酒三斗浸，饮。
●白驳，俗名癞花风，又名蛇皮癣。先以布擦透，后用醋磨石硫黄、附子。涂之。或硫黄、白矾。擦。
又方：皂角汤洗后，煎茵陈汤洗，洗毕，以醋调蛇蜕灰搽。若头面先起，渐长如癣。急用穿山甲片刮令痛，以炙热猪脂频擦。
●白玷风。驴屎、姜汁等分。和匀，频洗。
●蛇皮疮。柿子油。擦。
●赤癜。醋磨知母。擦，日三。
●赤白癜风。生姜。频擦之，良。
又方：胆矾、牡蛎粉各半两。生研。酢调，摩之。
又方：萝卜汁。调生矾末三钱。先以布擦损，涂之。
●疠风，眉毛脱落。蔓菁子四两。炒，研。酢和，涂。

癣疥门  ***************************
●诸癣。五倍子（去虫）、白矾（烧过）等分。研末。湿者掺之，乾者油调。
又方：生白果仁或姜黄。频擦。
又方：龙眼核。醋磨。涂之。
●乾湿二癣。东壁土。敷，效。
●五种疮癣。韭根。炒存性，捣末。猪脂调敷，三五度瘥。
●疮癣痛疼，初生者。嚼盐。频擦，妙。
●虫癣。清晨採露水丝瓜叶七片。逐片擦七下。忌鸡、鱼、发物，效。
●疥癣有虫。石灰。淋汁，洗。
又方：硫黄末。以鸡子煎香油，调搽，效。
又方：海桐皮、蛇床子等分。为末。腊猪脂调搽。
●颈面花癣。真象皮。切片，醋蒸烊，搽之。
●身面顽癣。铁锈。磨醋，擦。
●牛皮癣。用旧牛皮鞋底。烧灰，存性，加轻粉少许，麻油调搽。
又方：醋炒椒角。抹搽。
又方：生驴皮一块。以朴硝醃过，烧灰。油搽。
又方：藜芦末。生猪油和。涂之。
●鹅掌风癣。雄黄、甲片。火烧，熏之数次。
又方：豆腐泔水洗手一月。
●小儿头疮，爬即延生为胎癣。葱盐汤洗净，后以桑中木蛀屑，烧，研，油和。敷。
●癣蔓延成湿疮。芦荟一两，炙草半两。研末。先以温浆水洗癣，拭净，敷之，瘥。
●干瘸、湿瘸、疥癣。鸡冠血。和黄连末，涂。
●疥疮。猪胆、苦参。煎汤，常洗。
●赤黑丹疥，或燥或痒，遍延即死。白磁末。猪油和，涂。

反花门  ***************************
●反花疮毒，初生恶肉，如米粒，破之血出，肉随生，反出于外。鹁鸽屎三两。炒黄，为末。温浆水洗后，敷。
●反花恶疮，破之反出。马齿苋一斤。烧，研。猪脂和敷。
●翻花疮。柳枝叶三斤。水五升，煎半，熬如饧。日涂三次。
又方：苍耳叶。捣汁，涂。

杨梅疮门  ***************************
●杨梅疮烂。古墙上螺蛳壳、辰砂等分，片脑少许。为末。擦。
●便痈，俗谓左鱼口、右便毒，又统名曰骑马痈。牛皮胶。醋煮烊，涂。
又方：雄黄、乳香各二钱，黄柏一钱。共研。新汲水调涂。
又方：瓦松。研。鸡子清调涂。
●鱼口便毒。鸡子清调腊肉油，涂。
●阴头生下疳。先以大小蓟、地骨皮煎汤，洗净；再用黄柏、黄芩、宫粉、珍珠、冰片研细，敷之效。或鲜小蓟、地骨皮各五两，煎浓汁，浸之。极痛者，数日而愈。

瘿瘤门  ***************************
●血瘤初起。以薄棉花剪如瘤大一块，在鸡子清内浸湿，贴之，略干，仍以笔蘸鸡子清润之，勿断，四五日内即消尽。
●腋下瘿瘤。长柄壶卢。烧存性，研末。搽，以消为度。
●赘疣。生南星。研烂，醋调。先以针刺令气透，而涂贴。蜘蛛网缠赘疣，疣日消烂，验。
●点痣。石灰一两。熬桑柴灰淋汁，熬成膏。刺破，点。
●痣破出血。陈京墨（煅）、百草霜等分。罨。
●血痣溃血，涓涓不绝，诸药不能止。用五灵脂为末。掺上，即愈。

疿疮天泡门  ***************************
●暑月疿疮。绿豆粉，滑石。和匀，扑。
又方：腊雪。收上瓶内，端午日放黄瓜在瓶内浸之，敷疿子，效。
●热疿疮，遍身如蚕子。慈姑叶。阴乾，为末。敷。
又方：黄瓜。切断。拂疿子上，即安。
●两颊赤痒，其状如疿。杏仁。频揩。
●身面赤肿，痒痛。茵陈。煎浓汁，洗。
又方：铁锈。磨水，涂。
●身面热疮。榆白皮。研末。油和，涂。
●遍体火疮，初起似疿，渐如水泡，热似火烧，疮色紫赤，不治杀人。芸薹菜，即油菜。捣汁，调大黄、芒硝、生铁锈等分，涂。
●小儿热疮。养麦面。醋调涂。
●一切热疖。芙蓉叶、菊花叶。煎水，频洗。或捣烂敷，效。
●鬓边热疖。猫头上毛、猪头上毛各一把，鼠屎一粒。烧，研。油调敷。
●天泡疮。蚕豆壳。烧灰。水调敷。
又方：青黛、滑石等分。为末。马兰汁调敷。
●天泡热疮。蓝叶。捣，敷。
●天泡湿疮。花粉、滑石等分。为末。调搽。
又方：生百合。捣，涂。
又方：丝瓜汁。调蛤粉，频搽。
又方：荷花。贴之。鲜干并可。
又方：莲蓬壳。烧灰，研末。井泥调涂，效。
●浸淫疮，不即治杀人。刺鸡冠血。涂，日四五次。
又方：生鲫鱼。切片，盐捣，贴，频易。
●又：遍体者。新羊粪。绞汁，涂。
又方：胡燕窠中泥。研末。水和，敷。
●湿疮浸淫。芦荟一两，炙草五钱。研末。先以豆腐泔水洗净，抹乾，将末敷之。
●浸淫疮，痛难忍，发寒热。刺蓟末。水调敷，干即易。
又方：鲫鱼。和豆豉杵膏。涂。

金刃伤门  ***************************
●金刃伤。龙眼核。剥去光皮，研细。掺疮口，定痛出血。
又方：荷叶。煅，研。敷。
又方：金疮流血者。陈石灰四两。拌大黄片二两，同炒至石灰银红色为度，去大黄，将石灰碾细。掺罨，即止血生肌。
又方：石膏。煅，研。敷。
又方：韭菜。石灰杵和，贴墙上，晒乾，研末。掺。
又方：葱白。砂糖捣烂，封。
又方：鲜桑叶。杵烂，封。冬用桑根白皮。
又方：老蚕豆。磨粉，同白蜡调和成膏。贴。
又方：白殭蚕。炒黄，研末。敷。
●刀斧伤。用苎叶末。掺。先于端午夏至日各採等分，晒乾，霜降日磨末，备用。
又方：砖墙上陈石灰。研末。敷。
又方：白梅。捣，敷，血即止。
●金刃伤，血出不止，必渴。宜忍之，或啖肥脂以解之。若饮必血溢。又忌冷水。金疮血出不止，冷水浸之即止。
又方：飞面。和白砂糖，罨。
又方：寒水石、沥青等分。为末。乾掺。勿见水。
●刀械杀伤，气闷绝。炒葱。遍敷，自醒。
●破伤风。鱼鳔。煅，研细。每一钱，温酒下，外以自己小便频洗。
又方：南星、防风等分。为末。温酒下一钱。重者，童便灌二钱，外亦以此药敷。已死心口尚温者，亦可活。
又方：新宰猎肉。乘热，片贴，频易。
又方：鸽屎。研末。茶调涂。
●金疮出血。紫苏。杵烂，敷。
又方：旧絮。烧灰。掩之，止血。
又方：白檀末。敷。并止痛。
●破伤中风欲死。蜈蚣。研末。擦牙，迫去涎沫，瘥。
●疮伤风水，痛剧欲死者。牛屎。烧烟，熏令汗出，愈。
●金疮内烂生蛆。皂矾。飞过。干贴其中。
●刀伤久烂。生糯米。于清明前一日一换水，浸至穀雨日，晒乾，研末。敷。
●刀斧断指。真苏木末。敷之，外以蚕茧包缚完固，数日如故。
●筋骨伤破。热白马屎。敷，无瘢。
又：其筋断者。枫香末。敷。
●金疮肠出。小麦五升。水九升，煮取四升，绵滤取汁，待极冷，令病人卧席上，含汁唾噀之，肠渐入。噀其背，并勿令病人知及多见人，旁人语肠即不入，乃抬席四角，轻摇使肠自人，十日中勿惊动，但食乾物。
又方：大麦粥汁。洗肠推入，饮米糜百日，乃可。
●枪子入肉。南瓜瓤。敷之即出。晚收南瓜，浸盐卤中，备用亦良。
●箭镝在咽，或刀刃在咽膈诸隐处。杵杏仁，敷。
●瘢痕凸起。热瓦。频熨之。

竹木伤门  ***************************
●打伤青肿。炙猪肉。拓之。
●杖疮已破。鸡子黄。熬油，涂，效。
●竹木入肉。白梅。捣烂，罨。
又方：头垢。罨。
●又针拨不尽者。人齿垢。封之，即不烂。
●竹木入肉不出者。鹿角。烧灰，研末。水和，涂不过一夕，即出。

跌扑伤门  ***************************
●打扑损伤。绿豆粉。炒紫色，新汲水调敷，以杉木皮缚定。
又方：酒糟。罨。
又方：韭菜。捣烂，敷。
又方：黑砂糖。熬膏，涂，用布包过夜，效。
又方：老蚕豆。磨粉，同白蜡调和成膏，贴。
●跌打挫肭。白面。同栀子捣匀。水调，涂。
●打伤青肿。生栀子末。白面同捣，涂之，拔出青毒即消。
又方：炙猪肉。拓之。
●手足肩背被打伤，青肿紫赤，血痕疼痛。苏木。煎汁，磨真降香，勿落水。涂。
●跌扑擦伤。广东金皮纸。看患处大小，剪刀剪取，将金面贴，过宿，效。
●跌扑皮破。陈矿石灰四两。拌大黄片二两，同炒至石灰银红色为度，去大黄，将石灰碾细。掺，罨，即止血生肌。
●跌打出血。海螵蛸末。敷。
又方：紫苏。柞烂。敷。
●头面跌扑青紫。生半夏末。醋调敷，效。
●跌打头晕呕吐，其头左右偏，大脑偏也。急将人头扶正，搀起立直，用细带一条圈头，所馀须三四尺长，系柱上，将人身扶直，以棍敲带之中间，即正。
●脑骨破者。葱白。和蜜，杵匀，厚封。
●跌打眼伤，青紫肿痛者。用大黄。为末。生姜汁调敷。
●擦落耳鼻。急将落下耳鼻蘸发灰缀定，用软帛缚定。
●闪拗于足。当归、葱白，荆芥。煎汤，洗。
又方：生姜、葱白。捣烂，和面炒热，罨。
●跌打痛肿。葱。和蜜捣，敷。
●囊破睾丸坠出。宜缓缓托入，多取壁钱，厚贴伤处。
●肠出。急以麻油润疮口，轻手纳入，搐鼻取嚏。或冷水噀面，肠自收，随以桑白皮缝合，外掺血竭末或百草霜末。
●跌打伤筋。生蟹一只。捣，绞汁。微熬，涂。
又方：韭菜。捣烂，敷之。
●跌打筋断。丝瓜开花时，清晨採肥厚之叶，阴乾，掺。
●跌打伤骨。南星、木鳖各四两，乳香、没药、官桂各一两。研末，生姜一斤，去皮，捣汁，入醋少许，加白面调糊，摊纸上贴，外用帛缠杉木夹缚。
又方：糯米一升，皂角（切碎）半升，青钱百枚。同炒焦，去钱，研末。酒调，贴。
●筋骨伤破。以热白马屎。敷，效。
●打伤诸恶疮，脓水久不瘥。黄葵花，作末。敷之，即愈。
●坠马䃈伤，　用桑白皮五斤。为末。水一升。煮膏。敷之，即愈。后无宿血，亦不发。

汤火伤门  ***************************
●汤火伤。麦粉陈久者。炒焦，醋熬成膏。涂。
又方：猪胆汁。调黄柏末，涂。
又方：脂麻。生，研。涂。
又方：生大黄。研末蜜调涂，止痛，无瘢。
又方：醋。淋洗。
又方：绿豆。捣浓浆，涂。
又方：丝瓜叶。捣，敷。无生叶，用乾者研末，蜜调涂。
又方：醋调黄土。涂。
●汤火伤朱起泡者。溺。渍洗。
●汤火伤成疮。死老鼠。以腊月猪油煎，令消尽，敷，不作瘢，效。
●已起泡者。龙眼壳。焙灰，研。桐油和，敷。
又方：生萝卜或梨。杵，罨。
又方：生大黄、地榆等分。研。油调涂。
●泡破。西瓜皮。入瓷瓶内，埋土中，化水涂。
又方：猪油。杵米粉，或杵飞面，涂。
又方：白蜜、鸡子清、生豆浆。皆可涂。
●汤火伤起泡。柏树叶。研末。鸡子清调敷。
●遍体伤者。缸注酒浸，并内饮麻油。切勿注入水内。
●汤火伤，遍身渍烂。秋葵花。浸麻油，同涂。
●烂见骨。百草霜二两，轻粉一两。研匀，麻油调搽。
又方：铁锈。磨水，搽。
●滚油泼伤。陈面糊。
又方：麸皮。炒黑，敷。
又方：蟹壳。煅灰，麻油调涂，并饮童便。
●油伤火灼，痛不可忍。石膏末。敷，良。
●火烧热油所损，至肌肉脱。生寒水石不计多少。为极细末。油调涂。
●火烧。以好酒洗之。
又：以盐敷其上。如皮塌者，以酒熬牛皮胶，敷。
●火烧成疮。菜子油。调蚯蚓屎，涂。
又方：饴糖。烧灰，敷。
●火烧伤。鸡子（煮熟，去白取黄）、猪油（去膜），二味等分。捣匀，抹。
●火药伤。石炭，即煤炭。烧红，研末。醋和，涂。
又方：生南瓜。杵烂，涂。
●爆竹炸伤。鲜柏枝。捣烂，麻油和，敷。

冻漆疮门  ***************************
●冻瘃。黄柏、皮硝。研末。已破者，柏七硝三；未破红肿者，柏硝各半；初起者，硝七柏三，用冷水调，俟干，以熟水去，再搽。如此三次，效。
●冻耳成疮。生姜自然汁。熬膏，涂。
又方：橄榄核。烧，研末。油调，涂。
●冻指欲堕。马粪。煎汤，渍半日。
●手足冻疮。山药半截。磨泥，敷。
又方：老丝瓜。烧存性。和腊猪脂，涂。
●脚上冻瘃。以醋洗足，研藕，敷。或蒸熟藕。捣烂，涂。
又方：桐油一碗，发一握。熬化，瓶收。每热汤洗后，涂。
又方：鹅掌黄皮。焙末。油调，涂。
又方：浓煎黄蜡。涂。
●冻疮，足跟肿烂，流水。广东皮金纸。看患处大小剪取，将金面贴，过宿，效。
●冻瘃溃烂。蚶子壳。煅，研细，麻油调，搽湿处，掺。
又方：大黄末。水调，涂。
●向患冻瘃。初夏取极熟樱桃。入瓦罐，端午午时涂向患各处，永不发矣。
●漆疮。杉木、紫苏、苋菜、白矾、乾荷叶、川椒。皆可洗。
又方：螃蟹。捣烂，涂。
●漆疮搔痒。磨刀石下滓泥。涂，以瘥为度。
又方：鸡子黄。涂疮上，干则易。
●漆疮肿腐。新铁钉一斤。浸水一宿，以此水搽。
又方：白果叶。煎汤，洗。
●免患漆疮。嚼川椒，涂口鼻。

杂伤门  ***************************
●人咬伤痛。荔枝核。焙，研。掺，外用荔枝肉盖贴。
●人咬伤疮。龟板骨、鳖肚骨各一片。烧，研。敷。

虫兽伤门  ***************************
●各种虫咬。生芝麻。嚼，敷。
又方：靛青叶。捣汁，敷。花亦可。
又方：南星末。醋和，涂。
●蚁鳖。梳垢。封。
●蜂螫。嚼青蒿、头垢。封。
又方：石上青苔。擦患处。
又方：芋梗。擦。
●蜈蚣咬。菖蒲或桑皮。擦。
又方：嚼胡椒。封。
又方：旧毛竹筋。将圆头寸许烧焦，取下研末，敷。
又方：雄鸡冠血，或蚯蚓粪，或头垢。皆可搽。
又方：蜒蚰。捣，涂。
又方：桑叶。捣烂，和醋，敷。
又方：竹沥或薄荷汁。涂。
●壁镜，即壁蟢，咬人致死。槟榔。烧灰。先以醋淋洗，以醋调贴。
又方：醋磨大黄或雄黄。涂。
又方：桑柴灰。水煎三四滚，滤汁。调白矾敷。或单用矾末。
●蜘蛛咬。雄黄。研。擦。
又方：靛青叶或花。捣汁，敷。
●蜘蛛咬疮。葱一枚。去头，入蚯蚓其内，勿令泄气，频摇即化为水。以点之，效。
●壁虎咬。青苔。涂。
又方：矾末。敷。
●蝎有雌雄。雄者，螯痛在一处，井泥敷。雌者，痛牵诸处，瓦□上泥敷。无雨时以水从屋淋下泥用。
又方：冷水渍，即不痛，水微暖，复痛，易新水。
又方：以木碗合螫痛，验。
●蝎螫。麻油。涂。
又方：白砂糖。按揉。
又方：芋头或荷梗。擦。
●蝎虿螫人。半夏末。水调涂，立止。
又方：蟹壳。烧，研末。蜜调涂。
●蠼螋二须多足，状如小蜈蚣，色青黑，长足，隐于壁间，以尿射人影，遍身生疮如疿，出黄水，作寒热，甚于汤火，统身匝即死。乌鸡翎。烧灰。鸡子清调，涂。
●小儿蠼螋咬。速捣蒺藜叶或子。敷。
又方：燕窝中土。猪脂和敷，干即易。
●蚯蚓咬人，其毒如大风，眉须皆落。石灰水。浸，良。
又方：浓煎盐汤。浸，洗。
●小儿阴被蚯蚓呵肿。令妇人以吹火筒吹其肿处，即消
●戴毛刺。甘草。煎浓汤，浸，洗，砂糖搽之。
又方：菜油。涂。忌用热汤洗。
●狐尿刺疮。杏仁。研烂，煮一两沸。及热浸之，冷即易。
●蚕咬伤。苎汁。涂，又饮之。
●蛇咬。莴苣叶或子。浸胖，和雄黄末，捣，敷。
又方：人中白。唾涎调，擦。稻草或茭白。烧灰，菜油调涂。
又方：妇人尿或暖酒。淋洗。随用扁豆叶或大蒜，捣烂，涂。
●蛇骨刺人。铁精粉一豆许。吹入疮内
●蛇伤发肿。生蚕蛾。研，敷。
●蛇咬久溃成疮。小茴香。捣末。敷。
●蛇绕不解。热汤淋，即解。
●蛇人口不得出。用刀破蛇尾，纳生椒二三粒，裹定，须臾即自退出。
●蛇入七孔。割母猪尾血。滴入，即出。
●毒蛇咬螫。闭口椒及叶。捣，封之，良。
●鼠咬。麝香。罨。
●又：成疮者。猫头毛。烧灰。油调敷，以瘥为度。
●为猫所伤。薄荷叶。细嚼，敷。
又：成疮者。雄鼠屎。烧灰，油和敷，效。
●寻常犬咬。黄牛屎。涂。
又方：木鳖。烧灰。敷。
又方：蚯蚓泥。以盐研，敷，出犬毛，效。
●猘犬咬。先以水洗净犬牙之垢，挤出毒血，随用蚕豆叶，捣，涂。
又方：于患人顶心中有一红发，即拔去。再服药，效。
又方：妇人溺。淋洗。
又方：以酱涂之。
●犬咬伤，溃久不收。真虎骨。煅细末。掺之。
又方：咬伤成疮。烂嚼杏仁。涂。
●猪咬。松香。熬，贴。
●又：成疮者。龟板。烧，研末。香油调，搽。
●马咬。猪肉。同饭自嚼，敷。
又方：皂角子。烧灰。麻油和，涂。
●马咬成疮，肿痛。鸡冠血。涂。驳马用雌鸡，牡马用雄鸡。
●马咬伤溃烂。马齿苋。煎汤，日日服。疮口以马鞭子或笼头索，烧灰。掺之，效。
●牛触肠出不损者。急送入，以桑白皮尖或生白麻为线缝合，缝上，掺血竭末或百草霜末，血止立活。
●又方：胁破肠出臭秽。急以香油摸肠，用手送入，煎人参地骨皮汤淋洗，其皮自能合。吃羊肉羹十日。
●猢狲抓伤溃烂。金毛狗脊。焙，研。掺之。或麻油调搽。
●虎咬。嚼慄。涂。并恣饮酒。
又方：真麻油。洗，并灌。
●虎爪伤人。刺蝟脂。日日敷。内服香油。
●被虎咬瓜伤。蚕豆叶。捣，敷。如无，蚕豆水浸软，连皮捣，敷。
●虎、熊、狼爪伤。生铁。煮汁，洗。再嚼小米，涂。或乾姜末，敷。
●夏月杂色毛虫极毒，触人生疮，痒痛，骨肉皆烂。豉一碗，清油半盏。同捣，厚敷伤处，经宿，豉中有毛虫，弃埋土中。白芷汤洗后，乌鲗骨末敷。
