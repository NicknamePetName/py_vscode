
序  ***************************
医之道大矣。可以养生，可以全身，可以尽年，可以利天下与来世，是非浅识者所能为也。苟精此道者，通神明，夺造化，擅回生起死之功。则精神之运，必有默相于冥冥之中者，岂可谓之艺与技术为等耶？窃疑上古之时，如岐伯辅黄帝，伊尹相商王，皆有方书，以瘳民瘼。迨及后世。周有和、缓，秦有扁鹊，汉有仓公，魏有华佗，宋有徐文伯，唐有孙思邈，又皆神奇出人意表，背望踵蹑，代不乏人。自兹以往，其妙不传。间有能者，仅可一、二数，何古人精巧如是，而今人之不逮也。予尝思之，古人以此救人，故天畀其道，使普惠含灵；后人以此射利，故天啬其术而不轻畀予，予无足疑者。予年十一，连遭家祸，父以时疫，母以气中。百日之间，并失怙恃。痛念里无良医，束手待尽，及长成人，刻意方书，誓欲以救物为心。杳冥之中，似有所警。年运而往，今逼桑榆。漫集已试之方及所得新意，录以传远，题为《普济本事方》。孟棨有《本事诗》，杨元素有《本事曲》，皆有当时事实，庶几观之，见其曲折也。予既以救物为心，予而不求其报，则是方也，乌得不与众共之。

卷一·治中风肝胆筋骨诸风病  ——————————————————————————————————————————————————————————————————————————————————————————

真珠母圆  ***************************
治肝经因虚，内受风邪，卧则魂散而不守，状若惊悸。
真珠母（三分，研细，同碾）　熟干地黄　酸枣仁　当归（各一两半）　人参　茯神　柏子仁　犀角（各一两）　沉香　龙齿（各半钱）
上为细末。炼蜜丸，如梧子大。辰砂为衣。每服四五十丸。金银、薄荷汤下，日午、夜卧服。
独活汤  ***************************
治同上。
独活　羌活　人参　防风　前胡　华阴细辛　五味子　沙参　白茯苓　半夏　酸枣仁　甘草（各一两）
上为粗末。每服四大钱，水一盏半，生姜三片，乌梅半个，同煎至七分，去滓，不拘时服。
绍兴癸丑，予待次四明，有董生者，患神气不宁，每卧则魂飞扬，觉身在床而神魂离体。惊悸多魇，通夕无寐，更数医而不效。予为诊视，询之曰：医作何病治？董曰：众皆以为心病。予曰：以脉言之，肝经受邪，非心病也。肝经因虚，邪气袭之，肝脏魂者也，游魂为变。平人肝不受邪，卧则魂归于肝，神静而得寐。今肝有邪，魂不得归，是以卧则魂飞扬，若离体也。肝主怒，故小怒则剧。董生欣然曰：前此未之闻，虽未服药，已觉沉疴去体矣，愿求药法。予曰：公且持此说，与众医议所治之方，而徐质之。阅旬日，复至，云：医遍议古今方书，无与病相对者。故予处此二方以赠服。一月而病除。此方大抵以真珠母为君，龙齿佐之。真珠母入肝经为第一，龙齿与肝同类故也。龙齿虎睛，今人例以为镇心药，殊不知龙齿安魂，虎睛定魄，盖言类也。东方苍龙，木也，属肝而藏魂；西方白虎，金也，属肺而藏魄。龙能变化，故魂游而不定；虎能专静，故魄止而有守。予谓治魄不宁者，宜以虎睛；治魂飞扬者，宜以龙齿。万物有成理而不失，亦在夫人达之而已。
星附散  ***************************
治中风虽能言，口不喎斜，而手足亸曳。脉虚浮而数，风中腑也。盖风中血脉，则口眼喎斜，风中腑则肢体废，风中脏则性命危。凡风中腑，宜汗而解。
天南星　半夏　白僵蚕　没药　白附子　川乌　黑附子　人参　白茯苓（以上各等分）
上为粗末。每服二钱，水、酒各一盏同煎至八分，去滓，热服，二三服汗出瘥。顷在桐芦，有人患此症，三投此药，得汗，手足能举。
二生散  ***************************
治体虚有风，外受寒湿，身如在空中。
生附子（去皮脐）　生天南星（各等分）
上二味，㕮咀。每服四大钱，水一盏半，生姜十片，慢火煎至八分，去滓服。戊午年，予在新安有此疾。张医博子发授此方，三服愈。
（煎不熟有大毒，令人发肿增病。）
急救稀涎散  ***************************
治中风，忽然昏倒若醉，形体昏闷，四肢不收，风涎潮于上，膈气闭不通。
猪牙皂角（四挺，肥实不蛀者，去黑皮）　晋矾（光明者，一两）
上为细末，和匀。轻者半钱，重者三字匕，温水调，灌下。不大呕吐，但微微冷涎出，一二升便得□。次缓而调治，不可便大服，亦恐过伤人。（孙兆方）
胜金圆  ***************************
治中风，同前症。
生薄荷（半两）　猪牙皂角（二两，搥碎。水一升，二味一处浸，杵汁，慢火熬成膏）　瓜蒂末　藜芦末（各一两）　朱砂（半两，研）
上将朱砂末一分，与二味研匀，用膏子搜和丸如龙眼大，以余砂为衣。温酒化下一丸，甚者二丸。以吐为度，得吐即醒，不醒者不可治。《必用方》论中风无吐法，引金虎碧霞为戒。且如卒暴涎生，声如引锯，牙关紧急，气闭不行，汤药不能入，命在须臾者，执以无吐法，可乎？但不当用银粉药，恐伤脾，坏人四肢尔。予每用此二方，屡屡有验。
拒风丹  ***************************
治一切风。
川芎（四两）　防风（一两半）　天麻　甘草（各一两）　细辛（三钱半）　荜茇（半两）
上为细末。炼蜜和杵，每服作三十丸。每服一粒，细嚼，荆芥汤或温酒下。寻常些小伤风，头痛鼻塞，项强筋急，皆可服。予家常合，老幼所须之药，此其一也。
苏合香丸  ***************************
治气中暴厥。
白术　青木香　乌犀角（屑）　香附子（炒去毛）　朱砂（研，水飞）　诃梨勒（煨，取皮）　白檀香　安息香（另末，无灰酒一升，熬膏）　沉香　麝香（研）　丁香　荜茇（各二两）　龙脑（研）　苏合香油（各一两。入安息香膏内）　熏陆香（一两，别研）
上为细末，入研药匀，用安息香膏，并炼白蜜和剂。每服，旋丸如梧子大。早取井花水，温冷任意，化服四丸。老人、小儿化服一丸，温酒服亦得，并空心服之。蜡纸裹一丸如弹子大，绯绢袋当心带之，一切邪神不敢近。
世言气中者，虽不见于方书，然暴喜伤阳，暴怒伤阴，忧愁失意，气多厥逆，往往多得此疾。便觉涎潮昏塞，牙关紧急，若概作中风，服风药，非止不相当，多致杀人。元佑庚午，母氏亲遭此祸，至今饮恨。母氏平时食素，气血羸弱，因先子捐馆忧忷，忽一日气厥，牙噤涎潮，有一里医便作中风，以大通丸三粒下之，大下数行，一夕而去。予常痛恨。每见此症，急化苏合香丸四五粒，灌之便醒，然后随其虚实寒热而调治之，无不愈者。《经》云“无故而喑，脉不至，不治自已”，谓气暴逆也，气复则已，审如是，虽不服药亦可。
范子默记崇宁中，凡两中风，始则口眼喎邪，次则涎潮闭塞，左右共灸十二穴，得气通。十二穴者，谓听会、颊车、地仓、百会、肩隅、曲池、风市、足三里、绝骨、发际、大椎、风池也。依而用之，无不立效。
元符中，一宗人得疾，逾年不瘥，谒医于王思和。思和具脉状云：“病因惊恐，肝脏为邪，邪来乘阳明之经，即胃是也。邪盛，不畏胜我者，又来乘肺，肺缘久病，气弱全无，复受肝凌侮。其病时复头眩，瘈疭搐掣，心胞伏涎，久之，则害脾气。要当平肝气，使归经，则脾不受克。脾为中州，主四肢一体之事，脾气旺则土生金，金旺则肺安矣。今疾欲作时，觉气上冲者，是肝侮肺，肺不受侮，故有此上冲，肝胜则复受金克，故搐搦也。以热药治之则风愈甚，以冷药治之则气已虚。肺属金，金为清化，便觉脏时不调，今用中和温药抑肝补脾，渐可安愈。今心忪，非心忪也。胃之大络，名曰虚里。络胸膈及两乳间，虚而有痰则动，须臾时发一阵热者，是其候也。”服下三方，一月而愈。思和名医，寓仪真时，人少知者，后至都下，声名籍甚，为医官，政和中度为黄冠，终蕊珠侍晨。
续断汤  ***************************
续断　杜仲　肉桂　防风　牛膝　白茯苓　细辛　人参　甘草　当归　白芍药（各一两）　川芎　秦艽　川独活　熟干地黄（各三两）
上为细末，每服二钱，水一盏，生姜三片，枣一个，同煎至八分，空心，食前，稍热服。
薯蓣圆  ***************************
薯蓣　人参　沙参　远志　防风　真珠母　紫石英　茯神　虎骨（各一两）　虎睛（一对，二味须真者）　龙齿　华阴细辛　石菖蒲　五味子　丹砂（各一分）
上为细末。炼蜜为丸，梧子大。每服三十丸至五十丸，金银、薄荷汤下，食后临卧服。
独活散  ***************************
川独活　白术　白茯苓　葳蕤　秦艽　柏子仁　甘草（各一两）　犀角　川椒　熟地黄　枳实　白芷　官桂（各半两）　人参（一分）
上为细末。每服二钱，水一盏，生姜三片，枣一个，同煎至七分，不拘时候服。
地黄酒  ***************************
治风在肝脾，语蹇脚弱，大便多秘。
熟干地黄（四两）　附子　茵芋　羌活　防风　芎藭（各一两）　石斛（二两）　丹参　牛蒡根（各二两半）　牛膝　杜仲　桂枝（各一两半）　大麻子（一升）
上细剉，入绢袋盛宽贮之。用无灰酒一斗九升，封渍七日，逐日空心食前饮一杯，常醺，勿令吐。
防风汤  ***************************
治中风内虚，脚弱语蹇。
石斛（一两半）　干地黄　杜仲　丹参（各一两一分）　防风　川芎　桂心　麦冬　川独活（各一两）
上为粗末。每服五钱，水一大盏半，枣二枚，同煎至八分，去滓温服。
竹沥汤  ***************************
治中风，邪入肝脾，经年四肢不遂，舌强语蹇。
威灵仙　附子　桔梗　防风　蔓荆子　枳壳　川芎　当归（等分）
上为粗末。每服四钱，水一盏，竹沥半盏，生姜三片，同煎至八分，去滓，温服，日三四。忌茗。
防己汤  ***************************
治久风邪，入肝脾二经，言语不转。
汉防己　防风　桂心　附子　威灵仙　麻黄（各半两）
上为粗末。每服四钱，水一盏，引子半盏，煎至七分，去渣，温服，日三四。引子用竹沥、荆沥、地黄汁各一盏，生姜汁半盏，和匀用之。以上四方庞先生传，审而用之良验。
木瓜煎  ***************************
治筋急项强，不可转侧。
宣州木瓜（二个，取盖去穣）　没药　乳香（一分）
上二味，纳木瓜中，用盖子合了，竹签定之，饭上蒸三四次，烂研成膏子。每服四五匙，地黄酒化下，生地黄汁半盏，无灰上酿二盏和之，用八分一盏，热暖化膏。有人患此病，自午后发，黄昏时定。予曰：此必先从足起。《经》言：十二经络各有筋，惟足少阳之筋，自足至项，大抵筋者肝之合也。日中至黄昏，天之阳，阳中之阴也。又曰：阳中之阴，肺也，自离至兑，阴旺阳弱之时。故《灵宝毕法》云：离至乾，肾气绝而肝气弱，肝肾二脏受阴气，故发于是时。予授此方，三日而愈。
同官歙丞张德操，常言其内子昔患筋挛，脚不得屈伸者逾年，动则令人持抱，求医于泗水杨吉老，吉老云：此筋病，宜服下之三方。服一年而愈。
养血地黄圆  ***************************
治筋极（春夏服之）。
熟地黄（十分）　顽荆（一分）　山茱萸（五分）　黑狗脊（炙）　地肤子　白术　干漆　蛴螬（干炙）　天雄　车前子（各三分）　萆薢　山芋　泽泻　牛膝（各一两）
上为细末，炼蜜和，杵丸如梧子大。每服五十丸，温酒下，空心夜卧服。
羚羊角汤  ***************************
治筋痹，肢节束痛（秋服之）。
羚羊角　桂枝　附子　独活（各一两二钱半）　白芍药　防风（炙）　川芎（各一两）
上为粗末，每服三大钱，水一盏半，生姜三片，同煎至八分，取清汁，日可二三服。
乌头汤  ***************************
治寒冷湿痹，留于筋脉，挛缩不得转侧（冬服之）。
大乌头　细辛　川椒　甘草　秦艽　附子　官桂　白芍（各七分）　干姜　白茯苓　防风（炙）　当归（各一两）　川独活（一两二钱半）
上为粗末，每服三钱，水一盏半，枣二枚，同煎至七分，去渣，空心温服。
凡中风用续命、排风、风引、竹沥诸汤，及神精丹、茵芋酒之类，更加以灸，无不愈者。然此疾积习之久，非一日所能攻，皆大剂久服而取效。《唐书》载王太后中风，喑默不语，医者蒸黄芪数斛以熏之得瘥，盖此类也。今人服三五盏，求效责医也，亦速矣。孟子曰：七年之病，三年之艾。久而后知尔。
铁弹丸  ***************************
治一切瘫痪风。
乳香　没药（各一两）　五灵脂（四两）　川乌（一两半）
上先将乳香、没药于阴凉处，当风细研，更用研了麝香一钱，另将下二味为细末，然后同前二味再碾、再研，滴水为丸如弹子大。瓷合收，每服一粒，薄荷汤磨下，日三服。
黑神丸  ***************************
草乌头（不去皮，生用）　五灵脂（各等分）
上为末，六月六日，滴水为丸，如弹子大。四十岁以下分六服，病甚，一丸分二服，薄荷汤磨下，觉微麻为度。
定风饼子  ***************************
治风客阳经，邪伤腠理，腰脊强直，口眼喎斜，体热恶寒，痰厥头痛，肉瞤筋惕，辛頞鼻渊，及饮酒过多，呕吐涎沫，头目眩晕，如坐车舡。常服解风邪伤寒，辟雾露瘴气，爽神志，诸风不生。
天麻　川乌　南星　半夏　川姜　川芎　白茯苓　甘草（各等分，并生）
上细末，生姜汁为丸如龙眼大，作饼子，朱砂为衣。每服一饼，细嚼，热生姜汤下，不拘时候，熙、丰间王丞相常服，预防风疾神验。
茯神散  ***************************
治胆虚冷，目眩头疼，心神恐畏，不能独处，胸中满闷。
茯神（一两）　远志　防风　细辛　白术　前胡　人参　桂心　熟干地黄　甘菊花（各三分）　枳壳（半两）
上为细末。每服三钱，水一盏，生姜三片，同煎至六分，温服。不拘老幼皆宜服。
鳖甲丸  ***************************
治胆虚不得眠，四肢无力。
鳖甲　酸枣仁　羌活　黄芪　牛膝　人参　五味子（各等分）
上为细末，炼蜜杵，丸如梧子大。每服三四十丸，温酒下。
补胆防风汤  ***************************
治胆虚目暗，喉痛，数唾，眼目眩冒，五色所障，梦见被人斗讼，恐惧，面色变青。
防风（十分）　人参　细辛（五分）　芎藭　甘草　茯神　独活　前胡（各八分）
上为粗末。每服四大钱，水一盏半，枣二枚，同煎至八分，去滓，食前服。
人参散  ***************************
治胆虚常多恐畏，不能独卧，如人捕状，头目不利。
人参　枳壳　五味子　桂心（各三分）　柏子仁　熟干地黄（各一两）　山萸肉　甘菊花　茯神　枸杞子（各三分）
上为细末。每服二钱，温酒调服。
治肝厥方  ***************************
状如痫疾，不醒，呕吐，醒后头虚晕，发热。
麻黄　钩藤（取勾）　石膏　干葛　半夏　柴胡　甘草　枳壳　甘菊（各等分）
上为粗末。每服四钱，水一盏半，生姜三片，同煎至八分，去渣，温服。

卷二·治心小肠脾胃病  ——————————————————————————————————————————————————————————————————————————————————————————

远志丸  ***************************
治因惊，言语颠错，不能服温药。
朱砂（半两，入麝少许同研）　金箔（四片）　远志　南星　白附子　白茯苓　酸枣仁　人参（各半两）
上为细末。炼蜜丸如梧子大，朱砂为衣，每服三十丸，薄荷汤下，食后临卧服。
茯神散  ***************************
治证同前。
茯神　熟干地黄　白芍药　川芎　当归　桔梗　白茯苓　远志　人参（各等分）
上为细末。每服二钱，水一盏、灯心、枣同煎至七分，不拘时服。宋明远教授母，七十四岁，因戎马惊疾如上症，服此二方得力。
宁志膏  ***************************
人参　酸枣仁（各一两）　辰砂（半两）　乳香（一分）
上为细末。炼蜜和杵，丸如弹子大。每服一丸，薄荷汤化下。予族弟妇，因兵火失心，制此方与之服，二十丸愈。亲旧多传去，服之皆验。
惊气圆  ***************************
治惊忧积气，心受风邪，发则牙关紧急，涎潮昏塞，醒则精神若痴。
附子　南木香　白僵蚕　白花蛇　橘红　天麻　麻黄（各半两）　干蝎（一分）　苏子（一两）　天南星（半两，洗浸，薄切片，姜汁浸一夕）　朱砂（一钱，留少许作衣）
上为末。入脑、麝少许，同研极匀，炼蜜杵丸如龙眼大。每服一粒，金银、薄荷汤下，温酒亦佳。
此予家秘方也。戊午年，军中一人犯法，褫衣将受刃，得释，神失如痴，予与一粒，服讫而寐，及觉，病已失矣。江东提辖张载扬，其妻因避寇失心已数年，予授此方，不终剂而愈。又黄山沃廵简彦，其妻狂厥者踰年，更十余医而不验，予授此方去附子加铁粉，亦不终剂而愈。铁粉非但化涎镇心，至如摧抑肝邪特异。若多恚怒，肝邪太甚，铁粉能制伏之。《素问》云：阳厥狂怒，治以铁落饮。金制木之义也。此亦前人未尝论及。
辰砂远志丸  ***************************
安神镇心，治惊悸，消风痰，止头眩。
石菖蒲　远志　人参　茯神　川芎　山药　铁粉　麦冬　天麻　半夏曲　南星（剉骰子大，面炒黄）　白附子（生。各一两）　细辛　辰砂（各半两）
上为细末。生姜五两，取汁，入水煮，和丸如绿豆大。别以朱砂为衣。干之，每服二十粒。夜卧，生姜汤下。小儿减半服。
茯苓圆  ***************************
辰砂　石菖蒲　人参　远志　茯神　白茯苓　真铁粉　半夏曲　胆南星（各等分）
上为细末。生姜四两，取汁，和水煮，和丸如梧子大。别用朱砂为衣。干之，每服十粒加至二十粒。夜卧，生姜汤下。上二方，医官都君予常用以疗心疾，良验。
火府丹  ***************************
治心经热，小便涩，及治五淋。
生干地黄（二两）　木通　黄芩（各一两）
上为细末。炼蜜杵，丸如梧子大。每服三十粒。木通煎汤下。此药治淋涩，脐下满痛。
壬戌年一卒病渴，日饮斗水，不食者三月，心中烦闷。时已十月，予谓必心经有伏热，与此药数服，五十粒温水下，越二日不觉，来谢。云：当日二服。渴止，又次日三服，饮食如故。此本治淋，用以治渴，信知用药要在变通也。
七珍散  ***************************
开胃，养气，进食。
人参　白术　黄芪（蜜水涂炙）　山药　白茯苓　粟米（微炒）　甘草（各等分）
上为细末。每服二钱，水一盏。姜、枣同煎至七分。如故不思饮食，加白扁豆一两，蒸用。名八珍散。
予制此方，温平不热，每有伤寒、疟疾、中暑得瘥之后，用此以调脾胃。日三四服，十日外，饮食倍常。
曲术丸  ***************************
治脾气久虚，不进食，停饮，胁痛。
神曲（十两，微炒）　白术（五两）　干姜　官桂（各三两）　吴茱萸　川椒（各二两）
上为细末。薄荷汤丸如梧子大。每服三五十丸，生姜汤下。食前稍空服。有饮加半夏曲二两。癸亥年，予作数剂自服，饮食倍进。
白术汤  ***************************
和气，调中，进食。
白术　厚朴　桂心　桔梗　干姜　人参　当归　茯苓　甘草（各等分）
上为粗末。每服四钱，水一盏半，枣二枚，同煎至八分，去渣。不拘时服。
二神丸  ***************************
治脾肾虚弱，全不进食。
破故纸（四两，炒）　肉豆蔻（二两，生）
上为细末。用大肥枣四十丸枚、生姜四两，切片，同煎。枣烂去姜，取枣剥去皮核，用肉，研为膏。入药和杵，丸如梧子大。每服三十丸，盐汤下。有人全不进食，服补脾药皆不效，予授此方，服之顿然能食。此病不可全作脾虚，盖肾气衰弱，真元衰劣，自是不能消化饮食。譬如釡鼎之中，置诸米谷，下无火力，终日米不熟，其何能化？黄鲁直尝记服菟丝子，淘浄，酒浸，曝干，日抄数匙饮酒下，十日外，饮啖，如汤沃雪，亦知此理也。
温脾散  ***************************
舶上茴香（炒）　青皮　陈皮　缩砂仁　桔梗　香白芷　厚朴（各一两）　木香　白术　香附子（各半两）　红豆　甘草　良姜　麦芽　干葛（各三分）
上为细末。每服一钱，水一盏，枣一枚，煎七分。食前服。

卷二·治肺肾经病  ——————————————————————————————————————————————————————————————————————————————————————————

枣膏丸  ***************************
肺之积，名曰息贲，在右胁下，大如杯，令人洒淅寒热，喘嗽，发痈疽。
葶苈　陈皮　桔梗（各等分）
上先以下二味为末，入葶苈，研匀。煮肥枣肉和丸，如梧子大，每服五七丸，饮下。予尝患停饮，久积肺经，食已必嗽，渐喘，觉肺系急，服此，良验。
五味子丸  ***************************
平肺气，补虚，消饮。
五味子　桂心　大杏仁（北来者）　青皮　细辛　人参　槟榔（煨。各一两）　干姜（炮）　附子（各半两）
上为细末。炼蜜丸如梧子大。每服三四十丸，酒或汤下。空心食前，日三服。
葶苈丸  ***************************
定喘急，肺积。
苦葶苈（一两一分）　当归　肉桂　白蒺藜　川乌头　干姜　吴茱萸　鳖甲　大杏仁　茯苓　人参（各半两）　槟榔（一两）
上为细末。煮枣肉和杵，丸如梧子大。每服二三十丸，姜、枣汤下。日三服，不拘时。
紫金丹  ***************************
治多年肺气喘急。
信砒（半钱，飞如面）　豆豉（略润，研成膏）
上用膏子和砒同研极匀，丸如麻子大。每服十五丸，小儿量大小与之。并用腊茶清极冷吞下，临卧，以知为度。有一亲戚患者十年，而医皆不效，忽有一道人货此药，漫赎一服，病即减半，数服顿愈。遂多金丐得此方。予屡用以救人，特为神异。
细辛汤  ***************************
治肺虚实不调，鼻塞多涕，咽中有涎而喘，项强筋急或痛。
细辛　半夏曲　茯苓　桔梗（各四钱）　桂枝（三钱）　甘草（二钱）
为粗末。每服四钱，水二盏，生姜四片，蜜半匙，同煎至七分，温服。日三服。
升麻汤  ***************************
治肺痈，吐脓血，作臭气，胸乳间皆痛。
川升麻　桔梗　薏苡仁　子芩　地榆　丹皮　芍药（各半两）　甘草（三分）
上剉末。每服一两，水一升半，煎五合，去渣，日三服。
五灵脂丸  ***************************
治肺喘久，息贲。
五灵脂（二两半）　木香（半两）　马兜铃（去壳，炒，一分）　葶苈（一分）
上为细末。枣肉和丸，如梧子大。每服二十丸，生姜汤下。日三服。
肺恶湿，肾恶燥，如硫黄、附子、钟乳、炼丹之类，皆刚剂，用之以助阳补接真气则可，若云补肾，则正肾所恶者。古人制方益肾，皆用滋润之药。故仲景八味丸，本谓之肾气丸，以地黄为主，又如肾沥汤之类，皆正补肾经也。近世盛行香茸丸，可补肾经，亦有效，方具后。
香茸丸  ***************************
蔡太师所服。
鹿茸　熟干地黄（各二两）　附子　肉苁蓉　破故纸　当归（各一两）　沉香（半两）　麝香（一钱）
上为细末。入麝，研匀。炼蜜杵，丸如梧子大。每服三五十丸，空心，用盐汤下。
又二方  ***************************
又方
鹿茸（二两）　沉香　人参　白芍　生干地黄　肉苁蓉　牛膝　泽泻　大附子　当归（各一两）　麝香（一钱）
上为细末。酒和丸如梧子大。每服五十丸，盐汤或酒下。
又方
熟干地黄（五两）　菟丝子（四两，另末）　鹿茸（三两）　附子（二两）　沉香（一两）
上为细末。入麝半钱，炼蜜杵，丸如梧子大。每服三十丸至五十丸，盐酒、盐汤任下。
椒附圆  ***************************
治肾气上攻，项背不能转移。
大附子（一枚，六钱以上者，炮去皮脐，末之）
上每末二大钱，好川椒二十粒，用白面填满，水一盏半，生姜七片，同煎至七分。去椒入盐。通口空心服。
一亲患项筋痛，连及背髀不可转，服诸风药皆不效。予尝忆《千金髓》有“肾气攻背，椒附子丸”，予按症与之顿瘥，自后与人皆有验。盖肾气自腰夹脊至曹谿，然后入泥丸宫。曹谿一穴，非精于搬运者不能透。今逆行至此不得通，用椒以引归经，则安矣。肾气上达，椒下达。《诗》云：“椒聊且，贻我握椒。”皆是此意也。
麋茸圆  ***************************
治肾经虚，腰痛不能转侧。
麋茸（一两，治如鹿茸，如无麋茸以鹿茸代）　菟丝子（取末，一两）　舶上茴香（半两）
上为末。以羊肾二对，陈酒煮烂，去膜，研如泥，和丸如梧子大，阴干。如肾膏少，入酒和佐之。每服三五十丸，温酒、盐汤下。
戊午年八月，淮南大水，城下浸灌者连月。予忽脏府不调，腹中如有水吼者数日，调治得愈。自此腰痛不可屈伸，虽颈面亦相妨，服遍药不效，如是凡三月。后思之，此必水气阴盛，肾经感此而得。乃灸肾俞三七壮，服此药，遂瘥。
地黄丸  ***************************
治肾经虚，或时脚肿，兼治脾虚。
熟地黄（二两半）　肉苁蓉　白茯苓　泽泻（各三两）　桂枝　附子（各半两）　五味子（三钱）　黄芪（独茎者，一两）
上为细末。炼蜜杵丸，如梧子大。每服四五十丸，空心酒下。食前再服。
青盐丸  ***************************
治肾虚及足膝无力。
茴香（三两）　菟丝子（末，四两）　山药（一两）　青盐（一两）
上先将菟丝洗淘，无灰酒浸，日中曝七日。冬天近火煨之。曝干，别末，将余药末和匀。酒和丸如梧子大，每服三五十丸，盐酒、盐汤下。予常服数年，壮力进食。有一妇人常病足亸曳，用服此药，久之，履地如故。

卷二·补虚益劳方  ——————————————————————————————————————————————————————————————————————————————————————————

五味子丸  ***************************
治肝肾俱虚，收敛精气，补戢真阳，充悦肌肤，善进饮食。
五味子　川巴戟　肉苁蓉　人参　菟丝子　熟地黄　覆盆子　白术　益智仁　舶上茴香　骨碎补（洗去毛）　白龙骨　牡蛎（各等分）
上为细末。炼蜜杵，丸如梧子大。每服三十丸，空心食前米饮下。日二三服。此药补精气，止汗。
人参丸  ***************************
平补五脏虚羸，六腑怯弱，充肌肤，进饮食。
人参　山芋　白术　石斛　白茯苓　黄芪　五味子（各一两）
上为细末。炼蜜丸如梧子大。每服四五十丸，空心酒下。久服不热，尤宜少年。
双和汤  ***************************
补虚益气，治虚劳少力。
黄芪　熟地黄　当归　川芎（各一两）　白芍（二两半）　官桂　甘草（各三分）
上为粗末。每服四大钱，水一盏半，生姜三片，肥枣一枚，煎至八分，去滓服。予制此方，止是建中、四物二方而已。每伤寒、疟疾、中暑、大病之后，虚劳气乏者，以此调治皆验。不热不冷，温而且补。
黑锡圆  ***************************
此丹阳慈济真方。
黑铅　硫黄（各三两，结砂子）　舶上茴香　附子　胡芦巴　破故纸　川楝肉　肉蔻（各一两）　巴戟　木香　沉香（各半两）
上将砂子研细，余药末研匀，入碾，自朝至暮，以黑光色为度，酒和丸如梧子大，阴干，布袋内擦令光莹。如丈夫元脏虚冷，真阳不固，三焦不和，上热下冷，夜梦鬼交，觉来盗汗，面无精光，肌体燥涩，耳内虚鸣，腰脊疼痛，心气虚乏，精神不宁，饮食无味，日渐瘦悴，膀胱久冷，夜多小便。妇人月事愆期，血海久冷，恶露不止，赤白带下。及阴毒伤寒，面青舌卷，囊缩难言，四肢厥冷，不省人事。急用枣汤吞一二百丸，即便回阳，命无不活。若是一切冷症，盐酒、盐汤空心吞下三四十丸。妇人，艾、醋汤下。此药大能调治荣卫，升降阴阳，安和五脏，洒陈六府，补损益虚，回阳返阴，功验神圣。
卫真汤  ***************************
治丈夫、妇人元气衰惫，荣卫怯弱，真阳不固，三焦不和，上盛下虚，夜梦鬼交，觉来盗汗，面无精光，唇口舌燥，耳内蝉鸣，腰痛背倦，心气虚乏，精神不宁，惊悸健忘，饮食无味，日渐瘦悴，外肾湿痒，夜多小便，肿重冷痛，牵引小便，足膝缓弱，行步艰难。妇人血海久冷，经侯不调，或过期不至，或一月两来，赤白带下，漏分五色，子宫感寒，久不成孕，并皆治之。此药大能生气血，遇夜半子时，肾水旺极之际，补肾实脏。男子摄血化精，诸病未萌之前，皆能制治，使不复为梗。
人参（一两半）　当归（酒浸一宿）　青皮（去白）　丁香（各一两）　川牛膝（童便、酒各半盏，浸一宿）　生地黄（各二两）　白茯苓　木香　肉豆蔻　熟地黄（温水洗）　山药（各三两）　金钗石斛（五两）
上为细末。每三大钱，酒调下，盐汤亦得。空心食前一服。妇人诸病，童便同酒调，空心服。
石斛散  ***************************
治虚劳羸瘦，乏力不食，倦怠，多惊畏。
石斛（四钱）　牛膝　柏子仁　五味子　远志　木香　肉苁蓉　杏仁　诃子　陈皮　柴胡（炒）　人参　熟地黄（各三钱）　白茯苓（四钱）　甘草（二钱）　干姜（一钱五分）　神曲　麦芽（各六钱）
上为细末。每服二钱，米饮调下。食前，日三服。
鳖甲圆  ***************************
治劳嗽虚症，及鼻流清涕，耳作蝉鸣，眼见黑花，一切虚症。丈夫、妇人皆可服。
五味子（二两）　鳖甲　地骨皮（各三两）
上为末。炼蜜丸如梧子大。空心食前，温酒或盐汤任意服三五十丸。妇人，醋汤下。此方乃曲江人家秘方，服效者众，且处方有理。
八仙丹  ***************************
治虚损，补精髓，壮筋骨，益心志，安魂魄，令入悦泽，驻颜轻身，延年益寿，闭固天癸。
伏火朱砂　真磁石　赤石脂　代赭石　石中黄　禹余粮（五味并用醋淬）　乳香　没药（各一两）
上研细末。糯米浓饮丸，如梧子大，或如豆大。每服一粒，空心，盐汤下。有人年几七旬，梦泄羸弱，气掇掇然，虚损，得此方服之，顿尔强壮，精气闭固，饮食如故。予常制自服，良验。

卷二·治头痛头晕方  ——————————————————————————————————————————————————————————————————————————————————————————

川芎散  ***************************
治风眩头晕。
山茱萸（一两）　山药　甘菊花　人参　茯神　小川芎（各半两）
上为细末。每服二钱，酒调下，不拘时候。日三服。不可误用野菊。庞先生方。
钩藤散  ***************************
治肝厥头晕，清头目。
钩藤　陈皮　半夏　麦冬　茯苓　茯神　人参　甘菊　防风（各半两）　甘草（一分）　石膏（一两）
上为粗末。每服四钱，水一盏半，生姜七片，煎八分，去滓，温服。
玉真丸  ***************************
治肾气不足，气逆上行，头痛不可忍，谓之肾厥，其脉举之则弦，按之则坚。
硫黄（二两）　石膏（煅通赤，研）　半夏（汤七洗。各一两）　硝石（一分，研）
上为细末，研匀，生姜汁和丸，如梧子大，阴干。每服二十丸，姜汤或米饮下。更灸关元穴百壮。
《良方》中黄丸子亦佳。《素问》云：头痛巅疾，下虚上实，过在足少阴、巨阳，甚则入肾，徇蒙招揺，目瞑耳聋；下实上虚，过在手少阳、厥阴，甚则入肝。下虚者，肾虚也，故肾厥则头痛。上虚者，肝虚也，故肝虚则头晕。徇蒙者，如以物蒙蔽其首，招揺不定，目眩耳聋，皆晕之状也。故肝厥头晕，肾厥巅痛，不同如此，治肝厥，钩藤散在前。
气虚头疼方  ***************************
大附子一枚，剜去心，全蝎二个入在内，以取出附子末，同钟乳粉二钱半，面少许，水和裹，炮熟，都研为末。以焦黄为度，葱、茶调下一钱或半钱，甚效。
又二方  ***************************
又方
大川芎（一个，剉作四片）　附子（一个，和皮生，为末）
上以水和附子末如面，裹川芎作四处。如附子末少，入少面，裹毕，以针穿数孔子，用真脑麝熏有穴处，内香，再捻合穴子。如未觉内有香，即再熏一注。细罗灰，用铫子内热灰炮熟，末之。每服半钱，葱茶调下，不拘时候。上泗医杨吉老传二方，神良。
又方
治肾虚头痛。
硫黄　食盐（等分）
为末，水调生面和丸，梧子大。每薄荷茶下五丸。
一物川芎散  ***************************
好川芎半两，为末，每服二钱，腊茶清调下，甚捷。曾有妇人产后头痛，一服而愈。
白芷圆  ***************************
治气虚头晕。
白芷　石斛　干姜（各一两半）　细辛　五味子　厚朴　肉桂　防风　茯苓　甘草　陈皮（各一两）　白术（一两一分）
上为细末。炼蜜丸如梧子大，每服三十丸，清米饮下，不饥不饱服。乡人邵致远年八十有三，有此疾，得此方，数服即愈。渠云杨吉老传。
白附子散  ***************************
治风寒客于头中，偏痛无时，牵引两目，遂致失明。
白附子（一两）　麻黄（不去节）　川乌（一本作川芎）　南星（各半两）　全蝎（五个）　干姜　朱砂　麝香（各一分）
上为细末。酒和一字，服之。去枕少时，此方见《必用方》。庚寅年，一族人患头痛不可忍，一服即瘥。
又方  ***************************
治偏正头风。
白附子　白芷　猪牙皂荚（去皮。等分）
为末，食后，茶清服，仰卧少顷。
羚羊角散  ***************************
治一切头旋，本因体虚，风邪乘于阳明经，上注头面，遂入脑，亦因痰水在胸膈之上，犯大寒，使阳气不行，痰水结聚，上冲于头目，故令头旋。
羚羊角　茯神（各一两）　芎藭　防风　半夏（汤七洗）　甘草（各半两）　枳壳　附子（各一分）
上为粗末。每服四钱，水一盏半，生姜半分，慢火煎至七分，去渣。不拘时，温服。
荆芥散  ***************************
治头风。
荆芥　石膏（煅存性。等分）
上为细末。每服二钱，姜三片，葱白三寸和须，使水一盏，煎至七分，食后服。
透顶散  ***************************
治偏正头风，夹脑风，并一切头风，不问年深日近。
细辛（表白者，三茎）　瓜蒂（七个）　丁香（三粒）　糯米（七粒）　脑子　麝香（各一黑豆大）
上将脑、麝乳钵内研极细，却将前四味研匀，另自治为末，然后入乳钵内，荡起脑、麝令匀，用瓦罐子盛之，谨闭罐口。患人随左右，搐之一大豆许，良久出涎一升许，则安。
又方  ***************************
女人头运，天地转动，名曰心眩，非血风也。胆子矾一两，细研，用胡饼剂子一个，按平，一指厚，以蓖子勒成骰子大块，勿界断，于瓦上焙干，每服，一骰子为末，灯心、竹茹汤调下。
养正丹  ***************************
治虚风头旋，吐涎不已。
黑铅　水银　硫黄　朱砂（各一两）
上用建盏一只，火上溶铅成汁，次下水银，用柳杖子打匀，取下放少时，下二味末，打匀令冷，取下研为粉，用米饮丸或枣肉丸，如梧子大。每服三十粒，盐汤下。此药升降阴阳，补接真气，非止头旋而已。
黑龙丸  ***************************
治一切中风头疼。
天南星（洗）　川乌（各半斤。黑豆蒸三次）　京黑（一两五钱）　石膏（半斤）　麻黄　干薄荷（四两）　藁本　白芷（各二两）
上为末，蜜丸如弹子大。每服一丸，薄荷汤嚼下。
又二方  ***************************
又方
治八般头风。
草乌尖　细辛（等分）　黄丹（少许）
上为细末。用苇管搐入鼻中。
又方
头风白屑，痒甚。藜芦末沐头，擦之，紧包二日，夜避风，效。

卷三·治风寒湿痹白虎历节走注诸病  ——————————————————————————————————————————————————————————————————————————————————————————

续断丸  ***************************
治风湿，四肢浮肿，肌肉麻痹，甚则手足无力，筋脉缓急。（都君予方）
川续断　川萆薢　当归（切，微炒）　附子　防风　天麻（各一两）　乳香　没药（各半两）　川芎（三分）
上为细末。炼蜜丸如梧子大。每服三四十丸，或酒或饮下。空心、食前服。
增损续断丸  ***************************
治营卫涩少，寒湿从之，痹滞关节，不利而痛者。（王吉老方）
川续断　薏苡仁　牡丹皮　桂心　山芋　白茯苓　山茱萸　黄芪　石斛　麦冬（各一两）　干地黄（三两）　人参　防风（炙）　白术　鹿角胶（各七钱）
上为细末。炼蜜丸如梧子大。每服三四十丸，温酒下。空心、食前服。
川乌粥法  ***************************
治风寒湿痹，麻木不仁。
川乌（生，为末）
用香熟白米作粥半碗，药末四钱，同米用慢火熬熟，用稀薄，不要稠，下姜汁一茶匙许，蜜三大匙，搅匀。空心啜之为佳。如若中湿，更入薏苡仁末二钱，增米作一中碗，服。
此粥大治手足四肢不遂，肿痛不能举者。有此症，预服防之。左氏云：风淫末疾。谓四肢为四末也。脾主四肢，风邪客于肝则淫脾，脾为肝克，故疾在四末。谷气引风湿之药径入脾经，故四肢得安。此汤剂极有力。予常制此方以授人，服者良验。
薏苡仁散  ***************************
治湿伤肾，肾不养肝，肝自生风，遂成风湿，流注四肢筋骨，或入左肩髃，肌肉疼痛，渐入左指中。
薏苡仁（一两）　当归　小川芎　干姜　甘草　官桂　川乌（一方无此）　防风　茵芋　人参　羌活　白术　麻黄　独活（各半两）
上为细末。每服二钱。空心临卧，酒调下。日三服。
芎附散  ***************************
治五种痹。腿并臂间发作不定。此脾胃虚，卫气不温分肉，为风寒湿所着。
小川芎　防风　黄芪　白术　附子　熟干地黄　当归　桂心　柴胡　甘草（各等分）
上为粗末。每服四钱，水一盏半，生姜三片，枣一枚，同煎至七分，去渣。食前，日三服。常服不生壅热，兼消积冷。
麝香圆  ***************************
治白虎历节，诸风疼痛，游走无定状，如虫啮，昼静夜剧，及一切手足不测疼痛。
大川乌（八角者，三个）　全蝎（二十一个，生）　黑豆（二十一个，生用）　地龙（半两，生）
上为细末，入麝半字，同研匀。糯米糊为丸，如绿豆大。每服七丸，甚者十丸，夜卧令膈空，温酒下。微出冷汗一身，便瘥。
予得此方，凡是历节及不测疼痛，一二服便瘥。在歙州日，有一贵家妇人，遍身走注疼痛，至夜则发，如虫啮其肌，多作鬼邪治，予曰：此正历节痛也。三服愈。
麻黄散  ***************************
历节，宜发汗。
麻黄（一两一分）　羌活（一两）　华阴细辛　黄芪（各半两）　黄芩（三分）
上为粗末。每服五钱，水二盏，煎至八分，去渣。温服，接续三四服，有汗，慎风。
茵芋圆  ***************************
治历节，肿满疼痛。
茵芋　朱砂　薏苡仁（各一分）　郁李仁（半两）　牵牛子（一两半）
上为细末。炼蜜丸如桐子大，轻粉滚为衣。每服十丸，至十五及二十五丸。五更初，温水下，到晚未利，再服二三服。快利为度，白粥将息。
牛蒡子散  ***************************
治风热成历节，攻手指，作赤肿麻木，甚则攻肩背两膝。遇暑热或大便秘，即发作。
牛蒡子（三两）　新豆豉（炒）　羌活（各一两）　黄芪（一两半）　生地黄（二两半）
上为细末。汤调二钱，服。空心食前，服，日三服。此病多胸膈生痰，久则赤肿，附着肢节，久久不退，遂成厉风。此孙真人所预戒也。宜早治之。
蓖麻法  ***************************
治厉风，手指挛曲，节间疼不可忍，渐至断落。
蓖麻（去皮）　黄连（剉如豆。各二两）
上以小瓶子，入水一升，同浸，春夏三日，秋冬五日。后用蓖麻子一粒，劈破面东，以浸药水吞下，平旦服，渐加至四五粒，微利不妨，水少更添。忌动风物。累用得效，神良。
柏叶散  ***************************
治厉风。
柏叶　麻黄　山栀子　枳壳　羌活　羊肝石　白蒺藜　升麻　子芩　防风　牛蒡子　荆芥　充蔚子　大黄（各半两）　苦参（一两）　乌蛇（一条）
上为细末。每服二钱，温水调下，日七八服（庞老方）。
绿灵散  ***************************
治风毒疮，如大风疾。
用桑叶洗，蒸熟，日干，为末。水调二钱服，日四五服，无时，出《经验》。
趁痛丸  ***************************
治走注历节，诸风软痛，卒中倒地，跌扑损伤。
草乌头（三两，不去皮尖）　熟地黄　南星　半夏曲　白僵蚕　乌药（各半两，并日干）
上为细末。酒和丸如梧子大，日干。每服五七粒。空心夜卧，温酒下。如跌扑，用姜枣汁和酒，研十数粒，搽之；如卒中倒地，姜汁、茶清，研五六丸，灌下，立醒。（大智禅师方）
乌头丸  ***************************
治宿患风癣，遍身黑色，肌体如木，皮肤粗涩，及四肢麻痹。
草乌头一斤，入竹箩子内，以水浸，用瓦子于箩内，就水中泷洗，如打菱角法。直候泷洗去大皮及尖，取起，令干。用麻油四两，盐四两，入铫内炒，令深黄色。倾出油，只留盐并乌头。再炒令黑色，烟出为度。取一枚劈破，心内如米一点白则恰好，如白多再炒。趁热杵罗为末。用醋和丸如梧子大，干之。每服三十丸，空心晚食前，温酒下。
真州资福庵文雅白老，元佑间有此疾，服数年，肌体黑䵟顿除，脚力强健，视听不衰。有一宗人，遍身紫癜风，身如墨，服逾年，肢体悦泽。教予服之，亦得一年许，诸风疹疮皆除。然性差热，虽制去毒，要之五七日作乌头粥，啜之为佳。粥法用《豫章集》中者。

卷三·治风痰停饮痰癖嗽  ——————————————————————————————————————————————————————————————————————————————————————————

化痰圆  ***************************
治停痰宿饮。
半夏（汤洗七次，别末）　人参　白茯苓　白术　桔梗（切作小片，姜汁浸。各一两）　枳实　香附　前胡　甘草（各半两）
上为细末。用姜、枣、半夏末煮，和丸如梧子大。每服三四十丸，姜汤下。
三生丸  ***************************
治中脘风痰涎饮，眩瞑，呕吐酸水，头疼恶心。
半夏（二两）　南星　白附子（各一两）
上俱生为末，滴水丸如桐子大，以生面滚为衣，阴干。每服十丸至二十丸，生姜汤下。
旋覆花汤  ***************************
治心腹、中脘痰水冷气，心下汪洋嘈杂，肠鸣多唾，口中清水自出，胁肋急胀，痛不欲食，此胃气虚冷所致，其脉沉弦迟细。
旋覆花　细辛　橘皮　桂心　人参　甘草　桔梗　白芍　半夏（各半两）　赤茯苓（三分）
上为粗末。每服四钱，水一盏半，生姜七片，煎八分，去滓，温服。
槟榔丸  ***************************
治心下停饮冷痰，头目眩运，睡卧口中多涎。
槟榔（三分）　丁香　半夏（一两）　细辛　干姜　人参（各半两）
上为细末。姜汁煮，和丸如桐子大。每服二三十丸，姜汤下。日三服。
干姜丸  ***************************
治酒癖停饮，吐酸水（圣惠方）。
干姜　葛根　枳壳　橘红　前胡（各半两）　白术　半夏曲（各一两）　茱萸　甘草（各一分）
上为细末。炼蜜丸如梧子大。每服三十丸，用饮下。甲寅年，予服上二方，有效。
芫花丸  ***************************
治积聚停饮，痰水生虫，久则成反胃，变为胃痈。其说在《灵枢》及《巢氏病源》。
芫花（醋制干，秤一两）　干漆　狼牙根　桔梗（炒黄）　藜芦（炒）　槟榔（各半两）　巴豆（十个，炒微黑黄）
上为细末。醋和丸如赤豆大。每服二三十丸，加至五十丸。食前，姜汤下。此方常服化痰、消坚、杀虫。予患饮癖三十年，暮年多嘈杂，痰饮来潮即吐，有时急饮半杯酒即止，盖合此症也。因读《巢氏病源·论酒瘕》云：饮酒多而食谷少，积久渐瘦，其病常思酒，不得酒则吐，多睡不复能食，是胃中有虫使然，名为酒瘕。此药治之。要之，须禁酒则易治，不禁无益也。
予生平有二疾：一则脏府下血，二则膈中停饮。下血有时而止，停饮则无时。始因年少时夜坐为文，左向伏几案，是以饮食多坠向左边，中夜以后稍困乏，必饮两三杯，既卧就枕，又向左边侧睡。气壮盛时，殊不觉，三五年后，觉酒止从左边下，漉漉有声，胁痛，饮食殊减，十数日必呕吐数升酸水。暑月止是右边身有汗，漐漐常润，左边病处绝燥。遍访名医及海上方，服之，少有验，间或中病，止得月余，复作。其补则如天雄、附子、礜石，其利则如牵牛、大戟、甘遂，备尝之矣。予后揣度之，已成癖囊，如潦水之科臼，不盈科不行，水盈科而行者也，清者可行，浊者依然停滀，盖下无路以决之也，是以积之五七日必呕而去，稍宽数日复作。脾，土也，恶湿，而水则流湿，莫若燥脾以胜湿，崇土以填科臼，则疾当去矣。于是悉屏诸药，一味服苍术，三月而疾愈。自此一向服数年，不吐不呕，胸膈宽，饮啖如故，暑月汗周体而身凉，饮亦当中下。前此饮渍于肝，目亦多昏眩，其后灯下能书细字，皆苍术之力也。其法苍术一斤，去皮，末之，用生油麻半两，水二盏，研，滤取汁，大枣十五枚，煮烂去皮核，同前，以麻汁匀研成稀膏，搜和，入臼熟杵，丸如梧子大，干之。每日空腹，用温汤吞下五十丸，加至一百丸、二百丸。忌桃李雀鸽。初服时必膈微燥，且以茅术制之，觉燥甚，进山栀散一服，久之不燥矣。予服半年后，止用燥烈味极辛者，削去皮，不浸，极有力，要亦自然不燥也。山栀散，用山栀一味，干之为末，沸汤点服。故知久坐不可伏向一边，时或运动，亦消息之法。
川芎圆  ***************************
治膈上痰。
川芎（二两，细剉，慢火熬熟）　川大黄（二两，蒸令干）
上件焙干，为末。用不蛀皂角五七挺，温水揉汁，绢滤出渣，瓦罐中熬成膏，和前二味为丸，如桐子大。每服十五丸，小儿三丸。姜汤下。
紫苏散  ***************************
治肺感风寒作嗽。
紫苏　桑白皮　青皮　五味子　杏仁　麻黄　甘草（各等分）
上为末。每服二钱，水一盏，煎至七分，温服。
诃子汤  ***************************
利膈去涎，思饮食，止嗽。
诃子（煨，去核）　青皮　麦冬（各半两）　槟榔（四个）　半夏（三分）　甘草（一分）
上为粗末。每服四钱，水二盏，生姜七片，同煎至七分，去滓。温服。
贝母汤  ***************************
治诸嗽久不瘥。
贝母（去心，姜制半日，焙，一两）　黄芩（生用）　干姜（生。各一两）　陈皮　五味子　桑白皮　半夏　柴胡　桂心（各半两）　木香　甘草（各一分）
上为粗末。每服五钱，水一盏半，杏仁七个，去皮、尖，碎之，生姜七片，同煎至七分，去滓。热服。黄师文云：戊申冬，有姓蒋者，其妻积年嗽。制此方授之，一服瘥。以此治诸嗽，悉皆瘥。

卷三·治积聚凝滞五噎膈气  ——————————————————————————————————————————————————————————————————————————————————————————

序  ***************************
大抵治积，或以所恶者攻之，所喜者诱之，则易愈也。如硇砂、水银治肉积；神曲、麦芽、治酒积；水蛭、虻虫、治血积；木香、槟榔、治气积；牵牛、甘遂治水积；雄黄、腻粉、治涎积；礞石、巴豆治食积。各从其类也。若用群队之药分其势，则难取效。似宗所谓猎不知兔，广络原野，冀一人获之，术亦疏矣。须是认得分明，是何积聚，然后增加用药。不尔，反有所损。似宗自谓不必著书，在临时变通也。
缠金丹  ***************************
治五种积气及五噎，胸膈不快，停痰宿饮。
丁香　木香　沉香　槟榔　官桂　胡椒　硇砂（研）　白丁香（各一分）　肉豆蔻　飞矾（各一分）　马兜铃（炒）　南星　五灵脂　瓜蒌根　半夏（各半两）　朱砂（三分，留半为衣）
上为细末。入二味，研药和匀。生姜汁煮和丸，如梧子大。每服三丸，生姜汤下，或干嚼萝卜下。
枳壳散  ***************************
治心下蓄积痞闷，或作痛，多噫，败卵气。
枳壳　白术（各半两）　香附（一两）　槟榔（二钱）
上为细末。每服二钱，米饮调下。日三服，不拘时候（庞老方）。
诃子丸  ***************************
治伏积注气，发则喘闷。
诃子　白茯苓　桃仁　枳壳　桂心　槟榔　鳖甲　桔梗　白芍　川芎　川乌　人参　橘红（各等分）
上为细末。炼蜜丸如梧子大，酒下二十丸，熟水亦可。
硇砂丸  ***************************
治一切积聚，痰饮心痛。
硇砂　荆三棱（别末）　干姜　香白芷　巴豆（去油。各半两）　大黄（另末）　干漆（各一两）　木香　青皮　胡椒（各一分）　槟榔　肉豆蔻（各一个）
上为细末。酽醋二升，煎巴豆五七沸，后下三棱、大黄末，同煎五七沸。入硇砂同煎成稀膏，稠稀得所。入诸药和匀杵，丸如绿豆大。年深气块，生姜汤下四五丸。食积，熟水下。白痢，干姜汤下。赤痢，甘草汤。血痢，当归汤，葱酒亦得。
紫金丹  ***************************
治男子妇人食劳、气劳，遍身黄肿，欲变成水，及久患痃癖，小肠、膀胱气，面目悉黄。
胆矾（三两）　黄腊（一两）　青州枣（五十个）
上于瓷合内，用头醋五升，先下矾枣，慢火熬半日，以手取出枣，去皮、核，次下腊，一处再煮半日如膏。入好腊茶末二两，同和丸如梧子大。每服二三十丸。茶酒任下。如久患肠风痔漏，陈米饮下。
宗室赵彦才下血，面如腊，不进食，盖酒病也。授此服之，终剂而血止，面色鲜润，食亦倍常。新安有一兵士亦如是，与三百粒作十服，亦愈。
感应丸  ***************************
治沉积。
丁香　木香（各半两）　干姜（一两）　百草霜（二两，研）　肉豆蔻（二十个）　巴豆（七十个，取霜）　杏仁（百四十粒）　酒煮腊（四两）　麻油（一两，秋冬增半两，春夏减半两）
上以二香、姜、蔻为细末，并三味研极匀，炼油腊和成剂，油纸裹丸如绿豆大。熟水下五七丸。此药近年盛行于世，有数方，惟此真。予得之于王景长，用之的有准。
枳壳散  ***************************
治五种积气，三焦痞塞，胸膈满闷，背膂引疼，心腹膨胀，胁肋刺痛，食饮不下，噎塞不通，呕吐痰逆，口苦吞酸，羸瘦少力，短气烦闷。常服顺气宽中，消痰癖积聚，惊忧恚气。
枳壳　荆三棱　橘皮　益智仁　蓬莪术　槟榔　肉桂（各一两）　干姜　厚朴　甘草　青皮　肉豆蔻　木香（各半两）
上为细末。每服三钱，水盏半，生姜三片，枣一枚，同煎至七分。热服，盐点亦得。不拘时候。
膈气丸  ***************************
治气食，忧劳思虑，五噎。
半夏　桔梗（各二两）　肉桂　枳壳（各一两半）
上为细末。姜汁和丸如梧子大。姜汤下三十丸。食后临卧服。
熏膈丸  ***************************
治胸膈闷塞作噎。
麦冬　甘草（各半两）　人参　桂心　细辛　川椒　远志肉（炒）　附子　干姜（各二钱）
上为细末。炼蜜丸如鸡豆大。绵裹一丸含化。食后日夜三服。

卷三·治膀胱疝气小肠精漏  ——————————————————————————————————————————————————————————————————————————————————————————

念珠丸  ***************************
治膀胱疝气，外肾肿胀，痛不可忍。
乳香　硇砂（各三钱，飞）　黄腊（一两）
上乳香研细，硇砂同研匀，镕腊和丸，分作一百单八粒，以线穿之。露一夕，次日用蛤粉为衣，旋取一粒，用乳香汤吞之。
顷年有人货疝气药，肩上担人我二字，以为招。每日货数千钱，有一国医多金得之，用之良验。
硇砂丸  ***************************
木香　沉香　巴豆肉（各一两。全者）　青皮（二两）　铜青（半两，研）　硇砂（一分，研）
上前二香、青皮三味细剉，同巴豆炒，令紫色为度，去巴豆，为末，入青、砂二味研匀。蒸饼和丸如梧子大。每服七丸至十丸，盐汤吞下。空心食前，日三服。
金铃子丸  ***************************
治膀胱肿硬，牵引疼痛，及治小肠气，阴囊肿，毛间水出。
金铃肉（五两）　茴香（炒）　马蔺花　菟丝子　海蛤　破故纸　海带（各三两）　木香　丁香（各一两）
上为细末。糊丸如梧子大。每服二三十丸，温酒、盐汤下。空心食前服。
葱熨法  ***************************
治小便难，小肠胀，不急治，杀人。
上用葱白三斤，细剉，炒令热。以帕子裹，分作两处，更替熨脐下，即通。
茴香散  ***************************
治膀胱气痛。
茴香　金铃肉　蓬莪术　荆三棱　甘草（各一两）
上为细末。每服二钱，热酒调下。强幼安云：每发痛甚连日，只二三服，立定。
顷在徽城日，歙尉宋省甫，膀胱气作疼不可忍。医者以刚剂与之，疼愈甚，小便不通三日矣，脐下虚胀，心闷。予因候之，见其面赤色，脉洪大，予曰：投热药太过，阴阳痞塞，气不得通，为之奈何？宋尚手持四神丹数粒，云：医者谓痛不止，更服此。予曰：若服此定毙。须无悔，渠恳求治。予适有五苓散一两许，分三服，易其名，用连须葱一根，茴香一撮，盐一钱，水一盏半煎，令接续三服。中夜下小便如墨汁者一二升，脐下宽，得睡。翌日诊之，脉已平矣。续用硇砂丸与之，数日瘥。
大抵此疾因虚得之，不可以虚而骤补。《经》云：邪之所凑，其气必虚，留而不去，其病则实。故必先涤所蓄之邪，然后补之。是以诸方多借巴豆气者，盖谓此也。
金锁丹  ***************************
治遗精梦漏，关锁不固。
舶上茴香　胡芦巴　破故纸　龙骨（各一两）　木香（一两半）　胡桃肉（三十个，研）　羊石子（三对，切开，盐半两擦，炙熟，研膏）
上五味为末，下二味同研成膏。和酒浸，蒸饼杵熟，丸如梧子大。每服三五十丸，空心温酒下。
清心圆  ***************************
治经络热，梦漏，心忪恍惚，膈热。
好黄柏皮一两，为细末，生脑子一钱，同研匀。炼蜜丸如梧子大。每服十丸至十五丸。浓煎麦冬汤下。大智禅师方。梦遗不可全作虚冷，亦有经络热而得之。
猪苓圆  ***************************
用半夏一两，破如豆大。用猪苓四两，先将一半炒半夏黄色，不令焦，地上出火毒半日。取半夏为末，和丸如梧子大，候干，更用前猪苓末二两，炒微焦，同研。用不泄气沙瓶养之。空心，温酒、盐汤下三四十丸。常服于申、酉间，冷酒下。
凡药治梦遗，有数种：下部虚惫，精不禁者，宜服茴香丸；年壮气盛，久节淫欲，经络壅滞者，宜服清心丸；有情欲动中，《经》所谓“所愿不得，名曰白淫”耳，宜《良方》茯苓散。此如瓶中煎汤，气盛盈溢者，如瓶中沸汤而溢。欲动心邪者，如瓶之倾侧而出。虚惫不禁者，如瓶中有罅而漏。不可一概用药也。又有一说，《经》曰：肾气闭即精泄。《素问》云：肾者作强之官，伎巧出焉。又曰：肾气藏精，盖肾能摄气以生育，人伦者也。或敛或散，皆主于肾。今也肾气闭，则一身之精气无所管摄，故妄行而出不时也。猪苓丸一方正谓此设，此古方也，今盛行于时，而人多莫测其用药之意。盖半夏有利性，而猪苓导水，盖导肾气使通之意也。予药囊中常贮此药，每缓急与人三五服，皆随手而验。林监丞病此，亦数服而愈。

卷四·治反胃呕吐  ——————————————————————————————————————————————————————————————————————————————————————————

附子散  ***************************
治反胃。
川附子一枚，极大者，坐于砖上，四面着火，渐渐逼热，淬入生姜自然汁中，再用火逼，再淬，约尽姜汁半碗，焙干，末之。每服二钱，水一盏，粟米少许，同煎七分。不过三服。
鲫鱼散  ***************************
治同上。
大鲫鱼一个，去肠留胆。纳绿矾末，填满缝口，以炭火炙令干黄，为末。每服一钱，陈米饮调下。日三服。
枇杷叶散  ***************************
定呕吐，利膈。
枇杷叶（去毛）　人参（各一钱）　茯苓（半两）　茅根（二两，切）　半夏（一钱）
上细剉。每服四钱，水一盏半，生姜七片，同煎至七分，去渣，入槟榔末半钱，和匀服之（庞老方）。
白术散  ***************************
食后多吐，欲作反胃。
白术　泽泻　茯苓（各等分）
上为细末。每服一钱，汤调，温服。
竹茹汤  ***************************
治胃热，呕吐。
干葛（三两）　甘草（二钱）　半夏（三钱，姜汁半盏，浆水一升，煮耗一半）
上为粗末。每服五钱，水二盏，姜三片，大枣一枚，竹茹一弹大，煎至一盏，去滓。温服。
有热者，手足心热。政和中一宗人病伤寒，得汗身凉。数日忽呕吐，药与饮食俱不下。医者皆进丁香、藿香、滑石等药，下咽即吐。予曰：此正汗后，余热留胃脘。孙兆竹茹汤正相当尔，亟治药与之。实时愈。《良方》槐花散，亦相类。
青金丹  ***************************
治霍乱吐泻不止，及转筋诸，药不效者，一粒治一人。
硫黄（一两，研）　水银（八钱）
上二味，铫子内炒，柳木蓖子不住搅匀，更以柳枝蘸冷醋频频洒，候如铁色，凝如青金块方成，刮下再研如粉，留小半为散。余以粽子尖三个，醋约半盏，研稀稠得所，成膏和丸，如鸡豆大，朱砂为衣。每服一丸，煎丁香汤磨化，热服。如服散，丁香汤调下一钱。伤寒阴阳乘伏，用龙脑冷水磨下，日二三服。
香灵圆  ***************************
治呕吐不止。
丁香　辰砂（研。各六钱）　五灵脂（四钱）
上香、灵先为细末，后入砂，再研匀。狗胆或猪胆为丸，如鸡豆大。每服一丸，生姜、橘皮汤磨下。

卷四·治脏腑泄清或诸痢  ——————————————————————————————————————————————————————————————————————————————————————————

诃子圆  ***************************
治脾胃不和，泄泻不止，诸药不效。
诃子皮　川姜　肉豆蔻　龙骨　木香　赤石脂　附子（各等分）
上为细末，米糊丸如梧子大，每服四十丸，米饮下。
芎藭圆  ***************************
治脾胃中风湿，脏府泄滑。
芎藭　神曲　白术　附子（各等分）
上为细末，水和丸如梧子大。每服三五十丸，米饮下。左氏述楚子围萧，萧将还无社，与司马贸言，号申叔展，叔展曰：有麦曲乎？有山鞠KT乎？鞠KT，芎藭也，意欲令逃水中以避祸。是知芎藭能除湿。予加术、附以制方，治脾湿而泄者，万无不中。此药亦治飱泄。《素问》曰：春伤于风，夏必飱泄。飱泄者，食谷不化。盖春木旺时，肝生风邪，淫于脾经，至夏饮冷当风，故多飱泄。此药尤宜。
陈曲丸  ***************************
磨积，止泄痢，治心腹疼痛。
陈曲（一两半）　干姜　官桂　白术　当归　厚朴　人参　甘草（各半两）
上为细末，炼蜜丸如梧子大。每服三四十丸，酒或淡醋汤下。空心食前，日二服，发时不拘，增数。
木香圆  ***************************
治冷气下泻。
木香（半两）　川乌（一两，生）
上为细末。醋和丸如梧子大，陈皮、醋汤下三五十丸。
温脾汤  ***************************
治痼冷在肠胃间，连年腹痛泄泻，休作无时，诸药不效。宜先取去，然后调治，易瘥不可畏，虚以养病也。
厚朴　干姜　甘草　桂心　附子（生。各二两）　大黄（生，四钱，碎切，汤一盏，浸半日，摅去渣，煎汤时，和滓下）
上细剉。水二升半，煎八合，后下大黄汁，再煎六合，去渣澄脚不要。晚食，分三服，自夜至晓令尽。不受食，前更以干姜丸佐之。
干姜丸  ***************************
干姜　巴豆（去心，炒黄）　大黄　人参（各一两）
上除巴豆，余为末，同研，炼蜜和丸如梧子大。服前汤时，用汤吞下一丸，米饮亦可。
有人因忧愁中伤，食结积在肠胃，故发吐利，自后至暑月，稍伤则发，暴下数日不已。《玉函》云：下痢至隔年月日不期而发者，此为有积。宜下之。止用温脾汤尤佳。如难取，可佐以干姜丸，后服白术散。
白术散  ***************************
白术　木香　附子　人参（各等分）
上为细末。每服二钱，水一盏，生姜三片，枣一枚，煎六分，温服。
五味子散  ***************************
治肾泄。
五味子（二两）　吴茱萸（半两，细粒、绿色者）
上二味同炒，香熟为度，细末。每服二钱，陈米饮下。顷年有一亲戚，每五更初晓时，必溏痢一次，如是数月。人云：此名肾泄，肾感阴气而然。服此方而愈。
木香散  ***************************
治隔年痢不止，并治血痢，尤捷。
木香（剉，用黄连半两同炒）　罂粟壳（剉，用生姜半两同炒）　甘草（炙。各一两）
上为细末，入麝香少许。每服一钱，陈米饮下。
灵砂丹  ***************************
治一切积痢。
用硇砂、朱砂各二钱半为末。用黄蜡半两，巴豆仁三七粒，去膜，同入石器内重汤煮一伏时，候豆紫色为度，去二七粒，只将一七粒同二砂研匀，溶蜡和收，每旋丸绿豆大。或三丸五丸，淡姜汤下。水泻，生姜汤下。白痢，艾汤、赤白乌梅汤。服时，须极空腹，服毕一时不可吃食，临卧尤佳。次食淡粥一日。疟疾，乳香汤，面东服，不发日晚间，服此药。不动气，服之能使泻者止，痢者断，疼者愈，有积者内化，亦不动脏府，大凡痢有沉积者，不先去其积，虽暂安，后必为害。尝记陈侍郎泾仲，庚戌秋，过仪真求诊。初不觉有疾，及诊视则肝脉沉弦，附骨取则牢。予曰：病在左胁有血积，必发痛。陈曰：诚如是，前此守九江被召，冒暑涉长江。暨抵行朝，血痢已数日矣。急欲登对，医者以刚剂燥之，虽得止，数日脐下一块大如杯，不旬日如碗大，发则不可忍，故急请公祠以归，为之奈何？予曰：积痢不可强止，故血结于脐下，非抵当丸不可。渠疑而不肯服，次年竟以此终。
又方  ***************************
治热毒赤痢。
黄连二两切，瓦焙令焦。当归一两，焙为末，入麝香少许。每服二钱，陈米饮下。佛智和尚在闽，以此济人。

卷四·治虚热风壅喉闭头目诸病  ——————————————————————————————————————————————————————————————————————————————————————————

利膈散  ***************************
治虚烦上盛，脾肺有热，咽喉生疮。
鸡苏叶　荆芥穗　防风　桔梗　人参　牛蒡子（隔纸炒）　甘草（各一两）
上为细末。每服一钱，沸汤调服。如咽痛口疮甚者，加僵蚕一两。（都君予方）
川芎散  ***************************
治风盛膈壅，鼻塞清涕，热气攻眼，下泪多眵，齿间紧急，作偏头疼。
川芎　柴胡（各一两）　半夏　甘草（炙）　甘菊　细辛　人参　前胡　防风（各半两）
上为粗末。每服四钱，水一盏，生姜四片，薄荷五叶，同煎至七分，去渣。温服。
芎辛圆  ***************************
治头痛面赤，烦闷咽干，上膈风痰，头目晕昏，百节疼痛，背项拘急。
川芎　防风　僵蚕　独活（各一两）　桔梗（三两）　天麻　细辛　白附子　羌活　甘草（各半两）　薄荷　荆芥（各一两）
上为细末。炼蜜丸如梧子大。每服一粒，茶酒吞下。食后服。
通膈丸  ***************************
治上焦虚热，肺脘咽隔有气如烟抢上。
黄连　茯苓　人参（各三两）　朱砂（一分）　真脑子（少许）
上为细末，研匀，炼蜜丸如梧子大。熟水下，三五丸。日二三服。
门冬丸  ***************************
治心经有热。
麦冬（一两）　川黄连（半两）
上为细末。炼蜜丸如梧子大。食后，熟水下二三十丸。
千金地黄丸  ***************************
治心热。
川黄连（四两，粗末）　生地黄（半斤，研取汁，连渣二味拌匀，日干）
上为细末。炼蜜和丸如梧子大。每服三十丸，食后，麦冬汤下。
人参散  ***************************
治邪热客于经络，肌热痰嗽，五心烦燥，头目昏痛，夜多盗汗。此药补和真气，解劳倦。妇人血热，虚劳骨蒸，并皆治。
人参　白术　茯苓　甘草　柴胡　半夏曲　当归　赤芍　干葛（各一两）　子芩（半两）
上为细末。每服三钱，水一盏，姜四片，枣二枚，煎至八分，不拘时，热服。但是有劳热症，皆可服，热退即止。大抵透肌解热，干葛第一，柴胡次之。所以升麻葛根汤为解肌之冠也。
清气散  ***************************
调荣卫，顺三焦，治风壅，消痰涎，退烦热。
前胡　柴胡　川芎　枳壳　白术　青皮　羌活　独活　甘草　茯苓　人参（各等分）
上为粗末。每服二钱，水一盏，荆芥一穗，煎七分服。此方即败毒散中去桔梗，加白术、青皮，增损亦有理，用之良验。
柴胡散  ***************************
治邪入经络，体瘦肌热。推陈致新，解利伤寒时疾，中暑伏暑。
柴胡（四两）　甘草（一两）
上为细末。每服二钱，水一盏，同煎至八分。食后，热服。此药冬月可以润心肺，止咳嗽，除壅热；春夏可御伤寒，辟时气，解暑毒。居常不可缺，兼不论长幼，皆可服之，仓猝可以便得。
地仙散  ***************************
治骨蒸肌热，一切虚烦，生津液。
地骨皮（洗）　防风（各一两）　甘草（一分）
上为末。每服二钱，水一盏，姜三片，竹叶七片，煎至七分，服。《信效方》增人参半两，鸡苏一两，甘草添一分。
寒热疟疾方  ***************************
人言（一钱）　绿豆根
为末。无根井水丸绿豆大，黄丹为衣，阴干。发日五更，冷水下五七丸。

卷四·治肿满水气蛊胀  ——————————————————————————————————————————————————————————————————————————————————————————

葶苈丸  ***************************
治腹中有湿热气，目下作肿，如新卧起之状，两足胫微肿。病在肾，肾者，少阴也，标在肺，肺者，太阴也。故中满气急，咳嗽喘息有音。每就卧则上胁有气上冲，肩腋与缺盆相牵引不快，少思饮食。
甜葶苈（半两）　郁李仁（汤浸，去皮，熬紫色，秤三分，二味别研如膏，令极匀）　泽泻（三分）　汉防己　羌活　桑白皮　陈橘皮　赤茯苓（各三分）　牵牛子（一半生，一半熟）　白术（各半两）
上为细末，与上二味同研，炼蜜丸如梧子大。初服十丸，空心晚食前。日二服，生姜、橘皮汤下。不知，渐加至二三十丸，以知为度。
实脾散  ***************************
治脾虚浮肿。
大附子（一个）　木瓜（一个，去穣，切）　甘草（一两）　大腹皮（连皮，六个）　草果　干姜（各二两）
上用水于砂器内，同煮去水一半，以劈开干姜心内不白为度，不得全令水干，恐近底焦。取出，剉，焙为末。每空心日午，沸汤点服一二钱。
羌活散  ***************************
治水气。
羌活　萝卜子（各等分）
上同炒香熟，去萝卜子不用，末之。温酒调下二钱。一日一服，二日二服，三日三服，取效。嘉兴主簿张昌时传。
白术散  ***************************
治四肢肿满。
白术（三两）
㕮咀。每服半两，水一盏半，大枣三枚，劈破，同煎至九分，去渣，温。日三四服，不拘时。
茯苓散  ***************************
治肿满，小便不利。
郁李仁（四钱）　槟榔（二个）　赤茯苓　甘遂（切片，炒。各一钱）　橘皮（一钱半）　白术（一钱）
上为细末。每服一钱，姜、枣汤调下。
又方  ***************************
厚朴（半两）　牵牛子（炒，取末，二两）
上为细末。每服二钱，姜、枣汤调下。
知母汤  ***************************
治游风，攻头面或四肢，作肿块。
知母（一两）　麻黄　黄芪　甘草　羌活　枳壳（各半两）
上为粗末。每服四钱，水一盏半，牛蒡子百粒，研碎，煎至七分。温。日三四服。觉冷，不用牛蒡子。
有一达官，其母年七十，中风，手拘挛。平日止是附子之类扶养。一日，面浮肿手背亦肿，寻常有一国医供药，诊之是水病，欲下大戟、牵牛以导之，其家大惊忧惶，召予议之。予曰：《素问》称面肿曰风，足胫肿曰水。此服附子太过，正虚风生热之症，咽必噎塞，膈中不利，语言蹇涩。予乃进升麻牛蒡玄参汤，继以知母汤，三日即便愈矣。
尝见一医书中论水蛊二病：脐腹、四肢悉肿者，为水；但腹胀，四肢不甚肿者，为蛊。有中表一妇人患蛊病，予谓不可下，当实脾。不然之，卒后入棺木，腹与棺盖平。治蛊，宜石中黄丸。

卷四·治肾脏风及足膝腰腿脚气等疾  ——————————————————————————————————————————————————————————————————————————————————————————

肾脏风攻注脚膝方  ***************************
连珠甘遂（一两）　木鳖子（一个雄，一个雌，去壳）
上为末。豮猪腰子二个，破开，药末一钱掺匀，湿纸裹数重，慢火煨熟，放温。五更初细吞，米饮下。积水多则利多，少则少也。宜软饭将息。若患一脚，却看左右，如左脚用左边腰子，右用右边者。药末止一钱余。在毗陵有马姓，宿患肾脏风，一足发肿如瓠，自腰以下巨细通为一律，痛不可忍，如欲转侧，必两人扶持方可动，或者欲以铍刃决之。予曰：不可，予有药，当合以赠。如上法服之，辰巳间下脓如水晶者数升，实时痛止肿退，一月后拄拐而行。予再以赤乌散涂贴其膝，方愈。后十年过毗陵，率其子以拜谢云：向脚疾至今不复作，虽积年肾脏风并已失去，今健步自若矣。
乌头丸  ***************************
治肾脏风上攻下注，生疮并癣。
川乌（二两）　草乌（一两，以黑豆半升煮透软，去皮脐，日干）　天麻　地龙（去土秤）　白附子（各半两）
上为细末。酒和丸如梧子大。每服二三十丸。空心食前，盐酒、盐汤任下。
虎骨酒  ***************************
去风，补血，益气，壮筋骨，强脚力。
真虎骨胫　萆薢　仙灵脾　薏苡仁　熟地黄　牛膝（各二两）
上细剉。绢袋浸酒二斗。饮了一盏入一盏，可得百日。妇人，去牛膝。
又方  ***************************
治腰脚疼痛挛急，不得屈伸，及腿膝冷麻。
虎骨一具及胫骨二茎，用酥涂炙黄，搥碎，同无灰酒三斗，密封七日。空心晚食，温之，随意饮。
槟榔汤  ***************************
治脚气。
槟榔末（三钱）　生姜（三片）　紫苏（七叶）　陈橘皮（三枚）
上以水一大盏，煎九分，去渣，稍热服。少府监韩正彦暴得疾，手足不举，诸医以为风，针灸臂腿不知痛，孙兆作脚气，与此药乃愈。
地黄丸  ***************************
益气血，补肝肾，祛风湿，壮脚膝。
熟干地黄（一两）　牛膝　石斛（各三分）　肉苁蓉　五味子　茵芋　防风　川芎　桂心　附子　薏苡仁（各半两）
上为末。炼蜜丸如梧子大。每服三四十丸，酒吞下。空心食前服。
思仙续断丸  ***************************
治肝肾风虚气弱，脚不可践地，腰脊疼痛，风毒流注下部，行止艰难，小便余沥。此药补五脏内伤，调中益精，凉血，坚强筋骨，益智，轻身耐老。
思仙术（五两，即杜仲）　五加皮　防风　薏苡仁　羌活　川续断　牛膝（各三两）　萆薢（四两）　生地黄（五两）
上为细末。好酒三升，化青盐三两，用大木瓜半斤，去皮子，以盐、酒煮木瓜成膏，和丸如梧子大。每服三四十丸，空心食前，温酒、盐汤下。膏子少，益以酒和。
续骨丹  ***************************
治两足软弱，虚羸无力，及小儿不能行。
天麻（明净者，酒浸一日）　白附子　牛膝　木鳖子（各半两）　乌头（一钱，炮，一本作一分）　川羌活（半两）　朱砂（一钱，别末）　地龙（去土，秤一分）　滴乳香　真没药（各二钱）
上为末。以生南星一两，无灰酒煮糊为丸，如鸡豆大，朱砂为衣，薄荷汤磨一粒，食前服。
茵芋丸  ***************************
治风气积滞成脚气，常觉微肿，发则或痛。
郁李仁（一两）　牵牛子（三两，生，取末一两半）　茵芋　薏苡仁（各半两）
上为末。炼蜜丸如梧子大。每服二十丸，五更，姜、枣汤下。未利，加至三十丸，日三，以快利为度。白粥补佳。
薏苡仁丸  ***************************
治腰脚走注疼痛，此是脚气。
薏苡仁　茵芋　白芍　牛膝　川芎　丹参　防风　独活（各半两）　熟干地黄　侧子（一个）　桂心　橘红（各一两）
上为末。炼蜜丸如梧子大。每服三四十丸，酒下。食前，日三服。木瓜汤下亦得。
今人谓之脚气者，黄帝所谓缓风湿痹也。《千金》云：顽弱为缓风，疼痛为湿痹。大抵此疾不可以三五服便效，须久服得效。唐·张文仲云：风有一百二十四种，气有八十种，惟脚气头风上气，常须服药不绝，其余则随其发动，临时消息。但有风气之人，春末夏初及秋暮得通泄，则不困剧。所谓通泄者，如麻黄、牵丑、郁李仁之类是已。不必苦快利药也。
鹿茸丸  ***************************
治肾虚腰痛。
鹿茸不拘多少，切作片子，酥炙黄，末之，酒和丸如梧子大。空心食前，盐汤下三五十丸。
酒浸牛膝丸  ***************************
治腰脚筋骨酸无力。
牛膝（三两，炙黄）　川椒（半两，去目并合口者）　附子（一个，炮去皮脐）　虎胫骨（真者，半两，醋炙黄）
上㕮咀，用生绢作袋，入药扎口，用煮酒一斗，春秋浸十日，夏浸七日，冬浸十四日，每空心饮一大盏酒。尽出药为末，醋糊为丸。每服二十丸，空心，温酒、盐汤任下，忌动风等物。
药碁子  ***************************
治腿腰痛，气滞。
牵牛不拘多少，用新瓦入火烧得通赤，便以牵牛倾在瓦上，自然一半生一半熟，不得拨动。取末一两，入细研硫黄一分，同研匀，分三服，每用白面一匙，水和捍开，切作碁子。五更初，以水一盏煮熟，连汤送下，痛住即已。不住，隔日再作。予尝有此疾，时发，止一服痛止。《病源》曰，腿腰痛者，或坠伤腰，是以痛。

卷五·治肠风泻血痔漏脏毒  ——————————————————————————————————————————————————————————————————————————————————————————

玉屑丸  ***************************
治肠风泄血，久不止。
槐根白皮（去粗皮）　苦楝根（去皮。各三两）　椿根白皮（四两。三味于九月后，二月前取，软者，日干）　生南星　生半夏（各半两）　威灵仙（一两）　寒食面（三两）
上为末，滴水丸如梧子大，干之。每服三十丸，水八分一盏，煎沸，下丸子在内，令浮，以匙铫取，温温送下，不嚼，空心食前服。
顷年有一人下血几盈盆，顿然疲薾，诸药皆不效。予曰：此正肠风，令服玉屑丸。三服止。予苦此疾三十年，畜下血药方近五十余品。其间或验或否，或始验而久不应者，或初不验弃之，再服有验者。未易立谈，大抵此疾品类不同，对病则易愈。如下清血色鲜者，肠风也。血浊色黯者，脏毒也。肛门射如血线者，虫痔也。亦有一种下部虚，阳气不升，血随气而降者。仲景云：脉弦而大，弦则为减，大则为芤，减则为寒，芤则为虚，寒虚相摶，此名为革。妇人则半产漏下，男子则亡血失精，此下部虚而下血者也。若得革脉，却宜服温补药。虫痔宜熏，《千金》用猬皮、艾者，佳。予尝作，颇得力。
蒜连丸  ***************************
治脏毒。
鹰爪、黄连末不拘多少，用独头蒜一颗煨香烂熟，研匀，入臼杵丸梧子大。每服三四十丸，陈米饮下。
槐花散  ***************************
治肠风，脏毒。
槐花（炒）　柏叶（杵烂，焙）　荆芥穗　枳壳
上修事了，方秤等分，为细末。用清米饮调下二钱，空心食前服。
又二方  ***************************
又方
治肠风下血。
五倍子　白矾（各半两）
为末，顺流水丸梧子大。每服七丸，米饮下，忌酒。
又方
治酒痢下血。
百药煎、五倍子、陈槐花等分，焙，研末，酒和丸梧子大。每服五十丸，米饮下。
椿皮丸  ***************************
巢氏《病源论》肠癖为痔，皆因饱食过度，房室劳损，血气流溢，渗入大肠，冲发于下。时便清血，腹中刺痛，病名脉痔。又论脏毒肠风，本缘荣卫虚弱，风气进袭，因热乘之，使血气流散，积热壅遏，血渗肠间，故大便下血。
臭椿皮（去粗皮，焙，四两）　苍术　枳壳（各二两）
上为末。醋和丸如梧子大。空心食前，米饮下三四十丸。
又三方  ***************************
治肠痔在腹内有鼠奶出血方
白芜荑　贯众　狼牙根　椿东引根（白皮）　槐东引根（白皮）　猬皮（炙焦。各一分）　雄黄（半两）　白蟮头（一个，炙焦）
上为末。腊月猪脂和丸如弹子大。绵裹纳下部，日三易。
治痔有鼠乳结核作疮疼痛方
皂角（醋炙）　黄芪　荆芥　槐子　穿山甲　木香　露蜂房（炒焦）　猬皮　鳖甲（醋炙）　桔梗　芍药（各一分）　大黄（半两）
上为末。炼蜜丸如梧子大。每服二三十丸，温汤下，食前，日三服。未知，加至四十五十丸。
治热毒下血方
金星草　陈干姜（各三两）
为末。每服一钱，新汲水下。
黄芪丸  ***************************
治远年肠风、痔漏。
黄芪　枳壳　威灵仙（各二两）　续断（炒）　槐角子　白矾（枯）　当归（炒）　干姜　附子　生干地黄　连翘（炒。各半两）
上为末。蜜丸如梧子大。米饮下三十丸。
鳖甲丸  ***************************
治肠痔。
鳖甲　猬皮（炙黑焦）　穿山甲（炙焦）　白矾（枯）　猪牙皂角（炙，存性）　附子（各半两）　麝香（一分，研）
上为末，研匀，蒸饼丸如梧子大。米饮下三十丸。食前，日二服。
又方  ***************************
槐花（炒）　白矾（枯。各一两）　附子（半两）
上为末，蒸饼丸如梧子大。每服二十丸，米饮下。食前，日三服。以上二方庞老传。

卷五·治衄血吐血咯血病  ——————————————————————————————————————————————————————————————————————————————————————————

茜根丸  ***************************
治衄血无时。
茜草根　艾叶（各一两）　乌梅肉（炒干，半两）
上为末。蜜丸如梧子大。乌梅汤下三十丸。
《经》云：大暑地热，经水沸溢。盖血妄行，阳胜阴也。鞠运黄茂之尝苦此疾，予授此方，令服，后愈。三黄散亦得。
三黄散  ***************************
大黄（一两）　黄连　黄芩（各半两）
上为末。每服二钱。新汲水调下，蜜水亦得。
搐鼻方  ***************************
山栀子不拘多少，烧存性，末之，搐入鼻中，立愈。
《蔡子渥传》云：同官无锡监酒赵无疵，其兄衄血甚，已死入殓，血未止。偶一道人过门，闻其家哭，询问其由。道人曰：是曾服丹或烧炼药？予有药用之即活，囊中出此药半钱匕，吹入鼻中，立止，良久得活，并传此方。
又梅师方  ***************************
治鼻衄过多，昏冒欲死。
用香墨磨浓，灌入鼻中。
又方  ***************************
治衄血不止。
薄荷汁滴之，或以干者水煮，绵裹塞鼻。
天门冬丸  ***************************
润肺、安血、止嗽。治吐血、咯血。
天冬（一两）　甘草　杏仁（炒）　贝母　白茯苓　阿胶（各半两）
上为末。炼蜜丸如弹子大。咽津含化一丸。日夜可十丸，不拘时服。
黄芪散  ***************************
因嗽、咯血成劳，眼睛疼，四肢倦，脚无力。
黄芪　麦冬　熟地　白芍（各半两）　甘草（二钱。一方有桔梗半两）
上为粗末。每服四钱，水一盏半，姜三片，煎七分，去滓，温服。日三服。
白扁豆散  ***************************
治久嗽吐血成肺痿，多吐白涎，胸膈满闷不食。
白扁豆　生姜（各半两）　枇杷叶（去毛）　半夏　人参　白术（各二钱半）　白茅根（七钱半）
上细剉。水三升，煎至一升，去滓。下槟榔末一钱，和匀，分四服，不拘时。
神传膏  ***************************
治劳瘵吐血损肺，及血妄行。
剪草一斤，婺、台州皆有，惟婺州者可用，根如茜草，又如细辛。每用一斤，洗浄为末，入蜜一斤，和为膏。以器盛之，不得犯铁，九蒸九曝，日一蒸曝。病人五更，面东坐，不得语，用匙抄药如粥服，每服四匙，良久，用稀粟米饮压之。药只冷服，粥饮亦不可太热。或吐或下皆不妨。如久病损肺咯血，止一服愈。寻常咳嗽血妄行，每服一匙可也。有一贵人妇病瘵得此方，九日药成前一夕，病者梦人戒令翌日勿服药。次日将服之，为屋上土坠器中不可食。再合已成，又将饮，为猫覆器又不可食。又再合，未就而是人卒矣。此药之异如此。若小小血妄行，一啜而愈。或云是陆农师丈人制方。乡人艾孚先尝亲说此事，渠后作《大观本草》亦收入集中。但人未识，不肯信尔。

卷五·治眼目头面口齿鼻舌唇耳诸疾  ——————————————————————————————————————————————————————————————————————————————————————————

羊肝丸  ***************************
镇肝明目。
羯羊肝（一具，新瓦盆中煿干，更燥之，肝若大，止用一半）　甘菊花　羌活　柏子仁　细辛　官桂　白术　五味子（各半两）　黄连（三分）
上为末。蜜丸如梧子大。空心食前，温水下三四十丸。
又二方  ***************************
又方
治内障。
白羯羊肝（只用子肝一片，薄切，瓦上焙干）　熟地（一两半）　菟丝子　车前子　麦冬　蕤仁　决明子　泽泻　防风　地肤子（去壳）　黄芩　白茯苓　五味子　枸杞　茺蔚子　杏仁（大者，炒）　苦葶苈　华阴细辛　桂心　青葙子（各一两）
上为末。蜜丸如梧子大。每服三四十丸，温水下。日三服，不拘时。
张台卿尝苦目暗，京师医者令灸肝俞，遂转不见物。因得此方服之，遂明。有一男子内障医治无效，因以余剂遗之，一夕，灯下语其家曰：适偶有所见，如隔门缝见火者，及旦视之，眼中翳膜俱裂如线。张云：此药灵，勿妄与人。忽之则无验。予隘之，且欲广其传也。
又方
羌活　川芎　旋覆花　防风（各半两）　甘草　苍术（泔浸一夕，去皮，日干，不见火）　楮叶　桑叶（并八月采，阴干，秤。以上各一两）　甘菊花　楮实　蝉退　木贼（各一分）
上木臼中杵为末。清茶调下二钱。早晚食后、临卧各一服。暴赤眼亦治。忌湿面及酒。楮叶须真无实者，余不堪用，不尔诸药悉无效。合时不得焙及犯铁器。予观此方取楮叶必无实者，盖阴阳二物相配匹耳。有实者，阳也。无实取叶者，阴也。所以不得真楮叶，诸药悉不效。
菊花散  ***************************
治肝肾风毒，热气上冲，眼痛。
甘菊花　牛蒡子（炒熟。各八两）　防风（三两）　白蒺藜（去刺，一两）　甘草（一两半）
上为末。每服二钱，熟水调下。食后临卧服。
又方  ***************************
治诸眼患。因热病后，毒气攻眼，生翳膜遮障。服此药遂旋消退，不犯刀针。
青葙子　防风　枳壳（各一两）　茺蔚子　细辛　黄连（各半两）　枸杞子　泽泻　生地黄　石决明（各一两半）　车前子　川当归　麦门冬（去心。各二两）
上各如法修治，焙干为末。炼蜜丸如梧子大。每服三十丸，饭饮吞下。忌一切热毒物。
地黄丸  ***************************
《素问》云：久视伤血，血主肝，故勤书则伤肝主，目昏，肝伤则自生风，热气上凑目，其昏亦甚，不可专服补药。宜服益血、镇肝、明目药。
熟地黄（一两半）　黄连　石决明（各一两）　没药　甘菊花　防风　羌活　桂心　朱砂（各半两）
上为末。蜜丸如梧子大。每服三十丸，熟水下。食后，日三服。
读书之苦，伤肝损目，诚然。晋·范宁常苦目痛，就张湛求方。湛戏之曰：古方宋阳子少得其术，以授鲁东门伯，次授左丘明，遂世世相传，以及汉·杜子夏，晋·左太冲，凡此诸贤，并有目疾。得此方云：用损读书一，减思虑二，端内视三，简外观四，旦起晚五，夜眠早六。凡六物，熬以神火，下以气筛，蕴于胸中七日，然后纳诸方寸，修之一时，近能数其目睫，远视尺棰之余。长服不已，洞见墙壁之外，非但明目，乃亦延年。审如是也，非可谓之嘲戏，实奇方也。
庞安常二方  ***************************
治头风冷泪。
决明子　甘菊（各三分）　白术　羌活　细辛　白芷　川芎　荆芥（各半两）
上为末。每服二钱，滚汤调下。食后，日三服。
又方
川芎　甘菊　白术　白芷（各一分。一方有细辛一分）
上为末。蜡丸如黍米大。夜卧，纳一丸目中，一时辰换一丸。
治睛疼难忍者方  ***************************
川当归　防风　细辛　薄荷（各等分）
上为末。每服三钱，麦门冬熟水调下。食后、日午、夜卧各一服。
针头丸  ***************************
治男、妇、室女、小儿诸般赤眼。
川乌尖（七枚，怀干）　白僵蚕（七枚，去嘴，怀干）　鹏砂（十文）
上为末。用猪胆汁，调药成软块，摊碗内。荆芥、艾各一两，皂角小者一茎，烧，将药覆熏之，常将药膏搅匀转，又摊又熏，以皂角、荆芥、艾尽为度，再收成块，用油纸裹，入地中，冬天两日夜，夏天一夜，春秋一日夜，取出丸如针头大，每一丸入眼中，妙。
又方  ***************************
眼生黑花，年久不可治者。椒目，炒，一两，苍术，炒，一两，为末。醋和丸梧子大，每服三十丸，醋汤下。
荀牧仲顷年常谓予曰：有人视一物为两，医者作肝气有余，故见一为二，教服补肝药皆不验，此何疾也？予曰：孙真人曰：目之系上属于脑，后出于脑中。邪中于颈，因逢身之虚，其入深，则随目系入于脑，入于脑则转，转则目系急，急则目眩以转，邪中于睛，所中者不相比，则睛散，睛散则歧，故见物两也。令服驱风入脑药，得愈。
犀角升麻汤  ***************************
王检正希皋昔患鼻额间痛或麻痹不仁，如是者数年。忽一日，连口唇、颊车、发际皆痛不可忍，口虽言语，饮食亦相妨，左额与颊上，常如糊急，手触之则痛。予作足阳明经络受风毒，传入经络，血凝滞而不行，故有此症。或者以排风、小续命汤、透冰丹之类与之，皆不效。予制此犀角升麻汤赠之，数日而愈。
上等犀角（一两一分）　真川升麻（一两）　防风　羌活（各一分）　川芎　白附子　白芷　黄芩（各半两）　甘草（一分）
上为粗末。每服四大钱，水一盏半，煎至八分，去滓。通口服。食后临卧，日三四服。
足阳明胃也。《经》云：肠胃为市。又云：阳明多血多气。胃之中，腥膻五味，无所不纳，如市厘无所不有也。六经之中，血气俱多。腐熟饮食，故饮食之毒聚于胃。故此方以犀角为主，解饮食之毒也。阳明经络环唇挟口，起于鼻，交额中，循颊车上耳前，过客主人，循发际至额颅。故王公所患，皆此一经络也。故以升麻佐之，余药皆祛除风热。升麻、黄芩专入胃经，稍通医者自能晓也。
又三方  ***************************
治牙齿疼痛方
大川芎藭一个，入旧糟内脏一月，取焙。入细辛，同研末，揩牙。
治风齿肿痛方
马齿苋一把，嚼汁渍之，即日肿消。
又方
风虫牙痛，龈常出血，渐至崩落，口臭，极效。大黄，米泔浸软，生地黄，各旋切一片，合定，贴上。一夜即愈。未愈，再贴。忌说话，恐引入风。
通草丸  ***************************
治鼻塞清涕出，脑冷所致。
辛夷　通草（各半两）　细辛　甘遂　桂心　芎藭　附子（各一两）
上为末。蜜丸，绵裹塞鼻中，密封，勿令气泄。丸如麻子，稍加大，微觉小痛，捣姜为丸即愈。
此《千金》方也，治脑冷所致，此疾亦有肺热者，亦有肺寒者。《素问》云：胆热移于脑，则辛頞鼻渊。又曰：涕泣者，脑也，脑渗为涕。又曰：肺之液为涕。其来各有由矣。当详审之，鼻渊者，浊涕下不止，清浊亦自有异。
治肺风鼻赤齄方  ***************************
老山栀为末，溶黄蜡等分。和丸如弹子大。空心，茶酒嚼下，半月效。忌酒炙煿。
又方  ***************************
枇杷叶（去毛，炙干，末之。茶调下一二钱，日三服。）
治心脾壅热生木舌肿胀方  ***************************
元参　升麻　大黄　犀角（各三分）　甘草（半两）
上为末。每服三钱，水一盏，煎至五分，温服。不拘时。
治口生疮方  ***************************
升麻（一两一分）　黄连（三分）
上为末，绵裹，含汁咽。
又三方  ***************************
治膈上热极口舌生疮方
腻粉（一匕）　杏仁（七粒，不去皮尖）
上二味，临卧时细嚼，令涎出则吐之。用温汤漱口，未痊可又用。
又方
治同上。
胆矾一块，用百沸汤化开，含漱。一夕可瘥八分。
又治口舌生疮方
用生姜一块，临睡时细嚼，含睡，不得出气，眠着不妨睡，觉咽下。
加减甘露饮  ***************************
治男子、妇人、小儿胃客热，口臭牙宣，赤眼口疮，一切疮疼，已散未散，皆可服之。
熟地黄　生地黄　天门冬（去心）　黄芩　枇杷叶　山茵陈　枳壳　金钗石斛（各一两）　犀角（尖）　甘草（各五钱）
上为末。每服二钱，水一盏，煎至七分，去渣。食后临卧，温服。小儿一服分作两服，更斟酌与之。
又方  ***************************
治虚壅上攻，口舌生疮。
草乌（一个）　南星（一个）　生姜（一块）
为末。醋调作掩子，贴手脚心。
治食诸鱼骨鲠久不出方  ***************************
以皂角末少许，吹入鼻中，得嚏鲠出。
玄参散  ***************************
治悬痈肿痛，不可食。
玄参（一两）　升麻　射干　大黄（各半两）　甘草（一分）
上为末。每服三钱，水一盏，煎至七分，候温。时时含咽，良验。
红绵散  ***************************
治停耳出脓。
白矾煅成白灰。每服一钱，入胭脂一字，研匀。用绵杖子卷去耳中脓及黄水尽，即用别绵杖子引药入耳中，令到底，渗之即干。如壮盛之人，积热上攻，耳出脓水不瘥，用无忧散、雄黄丸，泻三五行即瘥。
黄芪丸  ***************************
治肾虚耳鸣，夜间睡着如打战鼓，觉耳内风吹，更四肢抽掣痛。
黄芪（独茎者，去芦，一两）　白蒺藜（炒瓦擦扬，去刺）　羌活（去芦。各半两）　黑附子（大者，一个）　羯羊肾（一对，焙干）
上为末。酒和丸如梧子大。每服三四十丸。空心晚食前，煨葱盐汤下。
地黄汤  ***************************
治男子二十岁，因疮毒后，肾经热，右耳听事不真，每心中不意，则转觉重，虚鸣疼痛。
生地黄（一两半）　桑皮（一两）　枳壳　羌活　防风　黄芩　木通　甘草（各半两）　磁石（捣碎，水淘二三十次，去尽赤汁为度，二两）
上为粗末。每服四钱，水一盏半，煎至七分，去渣。日三四服，不拘时。
黄芪汤  ***************************
治口舌干燥。生津液，思食。
熟地黄　黄芪　白芍　五味子　麦冬（各三分）　白茯苓（一分）　甘草（半两）
上为粗末。每服三钱，水一盏半，姜、枣、乌梅肉同煎，去滓，服。
治耳卒聋闭方  ***************************
以鼠胆汁二枚，滴之，如雷鸣时即通。

卷六·治诸嗽虚汗消渴  ——————————————————————————————————————————————————————————————————————————————————————————

杏酥散  ***************************
治嗽。
杏仁　款冬花　前胡　半夏（制）　五味子　麻黄　柴胡　桑白皮　人参　桔梗（各等分）
上为末。每服三钱，水一盏半，生姜五片，煎至七分。通口服。
柏子仁丸  ***************************
戢阳气，止盗汗，进饮食，退经络热。
新柏子仁（研）　半夏曲（各二两）　牡蛎（甘锅子内火煅，用醋淬七次，焙干）　人参　麻黄根（慢火炙，拭去汗）　白术　五味子（各一两）　浄麸（半两，炒）
上为末。枣肉丸如梧子大。空心，米饮下三五十丸。日二服，得效，减一服，如愈即住。作散调服，亦可。
牡蛎散  ***************************
治虚劳盗汗不止。
黄芪　麻黄根　牡蛎（煅。各等分）
上为末。每服二钱，水一盏，煎至七分，温服。
防风汤  ***************************
治风虚多汗，恶风。
防风（五分）　泽泻　牡蛎（炒）　桂枝（各三分）
上为末。每服二钱，食后，酒调下。
又方  ***************************
白术　防风（各一两）　牡蛎（三分，炒如粉）
上为末。酒调二钱，服。恶风加防风一倍，少气加术，面肿加牡蛎。
治消渴方  ***************************
浮石　青黛（各等分）　麝香（少许）
上为末。每服一钱。温汤调下。
神效散  ***************************
治渴疾，饮水不止。
白浮石　蛤粉　蝉壳（等分）
上为末。用鲫鱼胆七个，调三钱服。不拘时候，神效。
《古方验录》论消渴有三种：一者渴而饮水多，小便数，脂似麸片甜者，消渴病也；二者吃食多，不甚渴，小便少，似有油而数者，中消病也；三者渴，饮水不能多，便腿肿，脚先瘦小，阴痿弱，小便数，此肾消病也，俱忌房劳。《千金》云：消渴病所慎者有三：一饮酒，二房室，三盐食及面。能慎此，不须服药，亦自可。消渴之人，愈与未愈，常须虑发大痈，必于骨节间忽发痈疽而卒。予亲见友人邵任道，患渴十年，果以痈疽而死。
唐祠部李郎中论：消渴者，肾虚所致。每发则小便甜，医者多不知其疾，故古今亦阙而不言。《洪范》言稼穑作甘，以物理推之，淋饧醋汤作脯法，须臾即皆能甜也。足明人食之后，滋味皆甜，流在膀胱，若腰肾气盛，则上蒸精气，下入骨髓。其次以为脂膏，其次以为血肉也，其余则为小便。故小便色黄，血之余也。骚气者，五脏之气。盐润者，则下味也。腰肾既虚冷，则不能蒸于谷气，而尽下为小便。故味甘不变其色，清冷则肌肤枯槁也。由如乳母谷气上泄，则为乳汁，消渴病者，下泄为小便。皆精气不实于内，则小便数，瘦弱也。又肺为五脏华盖，若下有暖气蒸，则肺润。若下冷极，则阳气不能升，故肺干则渴。《易》于否卦，乾上坤下，阳无阴而不降，阴无阳而不升，上下不交，故成否也。譬如金中有水，以火暖其釜，若以板覆之，则暖气上腾，故板能润也。若无火力，水气不能上，此板则终不得润也。火力者，则是腰肾强盛也。常须暖补肾气。饮食得火力，则润上而易消，亦免干渴也。故张仲景云：宜服肾气八味丸。此疾与脚气虽同为肾虚所致，其脚气始发于二三月，盛于五六月，衰于七八月。凡消渴始发于七八月，盛于十一月、十二月，衰于二三月，其故何也？夫脚气壅疾也，消渴宣疾也。春夏阳气上，故壅疾发，则宣疾愈；秋冬阳气下，故宣疾发，则壅疾愈也。审此二者，疾可理也。犹如善为政者，宽以济猛，猛以济宽，随事制度尔。仲景云：足太阳者，是膀胱之经也。膀胱者，肾之府。小便数，此为气盛，气盛则消谷，大便硬，衰则消渴也。男子消渴，饮一斗，小便亦得一斗，宜服下方。
八味肾气丸  ***************************
干地黄（半斤）　山药（四两）　茯苓　丹皮　附子　桂心（各三两）　山茱萸（五两）　泽泻（四两）
上为末。炼蜜丸如梧子大。酒下二三十丸。忌猪肉、冷水、芜荑、胡荽。千金地黄丸亦佳。在中部心热中。
三消丸  ***************************
治消渴。
好黄连去须，细末，不拘多少，剉冬瓜肉，研裂，自然汁和成饼子，阴干，再为末。再用汁浸和，如是七次，即用冬瓜汁为丸，如梧子大。每服三四十丸，以冬瓜汁煎大麦仁汤送下。寻常渴，止一服效。

卷六·治金疮痈疽打扑诸疮破伤风  ——————————————————————————————————————————————————————————————————————————————————————————

地黄散  ***************************
治金疮止血，除疼痛，辟风，续筋骨，生肌肉。
地黄苗　地崧　苍耳苗　青蒿　生艾汁（三合）　赤芍（各五两，入水取汁）　石灰（三升）
上五月五、七月七午时修合，以前药汁拌石灰，阴干，入黄丹三两，更杵罗细。凡有金疮伤折出血，用药封包，不可动着，十日瘥。不肿不脓。
刘寄奴散  ***************************
敛金疮口，止疼痛。
刘寄奴一味为末，掺金疮口里。
宋高祖刘裕微时伐狄，见大蛇长数丈，射之伤。明日复至，闻有杵臼声，往觇之，见有青衣童子数人于榛中捣药，问其故。答曰：我王为刘寄奴所射，药敷之。帝曰：王神何不杀？答曰：寄奴，王者，不死，不可杀。帝叱之，皆散，收药而反。每遇金疮，傅之良验。刘寄奴，高祖小字也。此药非止治金疮，治汤火疮至妙。《经验方》云：刘寄奴为末，先以糯米浆鸡翎扫伤处，后掺末药在上，并不痛，亦无痕。大凡汤着，急用盐末掺之，护肉不坏，然后药敷之。
芸薹散  ***************************
治从高坠下，坠损，恶血在骨节，疼痛。
荆芥　藕节（阴干。各二两）　芸薹子　川芎稍　马齿苋（阴干。各一两）
上为末。用苏枋木半两，酒一大盏，煎至七分，调下二钱，不拘时服。
龟传方  ***************************
治腕折伤筋损骨，疼痛难忍。
生地黄（切）　藏瓜姜糟（各一斤）　生姜（四两，切）
上都炒令均热，以布裹，罨伤折处，冷则易之。
曾有人伤折，医曰：宜用生龟。寻捕一龟将杀，患人忽梦见龟告曰：勿相害，吾有奇方可疗，于梦中授此方。
水仙散  ***************************
治打扑跌伤，恶血攻心，闷乱疼痛。
未展荷叶阴干，一味为末。食前，以童子热小便一小盏，调下三钱，以利下恶物为度。一方，用大干荷叶五片，烧令烟尽，细研，作一服，如上服之。
槟榔散  ***************************
长肉、止痛、生肌。
槟榔　黄连　木香（各等分）
上为末，薄贴疮上，神效。
治打扑损伤及一切痈肿未破令内消方  ***************************
生地黄（研如泥）　木香（细末）
上以地黄膏，随肿大小摊于纸上，掺木香一层，又再摊地黄，贴肿上。不过三五度，即愈。
元佑中，宗人许元公，纳省试卷，过兴国寺桥，值微雨地滑，坠马，右臂臼脱。路中一人云：急与挪入臼中，血渍臼中最难治也。仆者如其说，神已昏，已不觉痛也。遂僦卧轿舁至景徳，须臾，亲戚集议所医者，或云：非录事巷田马骑不能治此疾。急鞭马召至，则已日暮矣。田秉烛视其面色，尚可治。此疾料理费力，先议所酬，方敢用药。此公去省试止旬日，又是上臂，正妨作字，今须作两等商量。如旬日内，安痊如旧，不妨就试，作一等价。如至期未能就试，则减数别作一等价。悉如其说，遂用药封其肿黯处。云中夜方醒，及达旦已痛止矣。翌日至，悉去其封药，损处已白，其阏血青黯已移在臂臼之上。如是数日易之，其肿黯直至肩背。于是药下之，初黑血一二升，三五日如旧，臂亦不痛，遂得赴试。可谓妙医矣。元公云：若在外方遭此厄，微田生，吾终作折臂鬼矣。故知堕损手足臼脱，急须挪入，不尔终成芦节也。
宣和中有一国医，忽承快行宣押，就一佛刹医内人，限目今便行，鞭马至，则寂未有人。须臾，卧轿中扶下一内人，又一快行送至。奉旨取军令状，限日下安痊。医诊视之，已昏死矣。问其从人，皆不知病之由，惶恐无地。良久，有二三老内人至，下轿环而泣之，方得其实，云：因蹴踿跹，自空而下坠死。医者云：打扑伤损自属外科。欲申明之，恐后时参瘥不测，再视之，微觉有气忽。忆药箧中有苏合香丸，急取半两，于火上焙去脑、麝，用酒半升研化，灌之，至三更方呻吟，五更下恶血数升，调理数日得痊。予谓正当用苏合香丸，盖从高坠下，必挟惊悸，血气错乱，此药非特逐瘀血，而且醒气。医偶用之，遂见功。此药居家不可阙。如气厥、鬼邪、殗殜、传尸、心痛时疾之类皆治。《良方》载之甚详，须自合为佳耳。
王蘧《发背方·序》云：元佑三年，夏四月，官京师。疽发于背，召国医治之，逾月势甚。得徐州萧县人张生，以艾火加疮上，自旦及暮，凡一百五十壮，知痛乃已。明日镊去黑茄，脓血尽溃，肤理皆红，亦不复痛。始别以药附之，日一易焉，易时剪去黑烂恶肉。月许，疮乃平。是岁夏秋间，都中士大夫病疽者七人，予独生。此虽司命事，然固有料理。不知其方，竟至不幸者，以人意论之，可谓慨然。于是撰次前后所得方，摸版以施。庶几古人济众之意。绍圣三年三月日题。
柞木散  ***************************
治诸般痈疽发背。
柞木叶（四两，干）　干荷叶　金樱根（萱草也）　甘草节　地榆（各一两）
上同剉，捣，为煮散，每服半两，水二碗，煎至一碗，分两服，早晩各一。并渣再煮一服，脓血者自干，未成者自消。忌饮食毒。
敛疮内消方  ***************************
黄明胶一两，水半升消了。入黄丹一两，三五沸，取放温冷。以鸡毛扫在疮口上，如未成，即涂肿处，自消。
拔毒七宝丹  ***************************
治痈疽，止痛。
干荷叶心当中如钱片，不拘多少。为粗末。每服，用三匙，水二碗，慢火煎一碗半。放温，淋洗，揩干，以太白膏傅。
沈遇明一方  ***************************
荷叶一两，藁本半两，为末。如前用。
太白膏  ***************************
寒水石水飞过，用腊月猪脂调成膏，随疮大小，用薄纸摊贴之。
国老膏  ***************************
治一切痈疽。能消肿逐毒，使毒不内攻，其效不可具述。
横纹甘草二斤，劈开搥碎，用水一斗浸两宿，夏浸一宿。挼细，夹绢滤去滓，入银石器内，慢火熬成膏。分作三服，以温酒调下，量年齿老少，分作数服。
黄芪散  ***************************
令发背自溃。
绵黄芪（细者，洗，焙干）　皂角针（拣红紫者，剉，麸炒黄，各一两）　甘草（半两）
上为末。每服一大钱，酒一盏，乳香一块，煎至七分，去渣服。
生犀散  ***************************
托里排脓。
皂角针，不拘多少，粗大紫色者，藏瓶中，盐泥固济，炭火烧过，存性，放冷，出碾为末，每服一钱，酒微温调下。暑月用陈米饮下。
黄芪丸  ***************************
清心内固。
绵黄芪　人参（各半两）
上为末。入真生龙脑一钱，研细，用生藕汁和丸如绿豆大。每服三十丸，温熟水下。加至四十丸，日三服。
内托散  ***************************
治一切疮毒。
绿豆粉（一两，研细）　通明乳香（三分，慢火于银石器中炒，手指搅使干，急倾在纸上，用扇扇冷，研令极细，用之）
上同研匀。凡一切恶疮，应系无名肿毒，每用二钱至三钱，食后临卧，浓煎甘草汤调下。如打扑及诸般内损，用温酒调下。食后空心服些，小即内消，大损则败血从大便出矣。
车螯散  ***************************
治发背痈疽。
车螯壳一两个，泥固济，火煅为末。瓜蒌一枚，灯心五十茎，蜜一大匙，酒一升，煎下三味。微熟，调末二大钱服。不过二服，止痛去毒。
药纴方  ***************************
治痈疽已有疮眼，未出脓，痛不可忍。用此药纴即脓出。
巴豆一个，去皮膜，不去心油。盐豉十四个，口中含去皮令软，同研烂。入真麝少许，如难丸，入少许稀糊，捏作饼子，或如鼠屎尖，或圆子。临时着疮口纴之，只以纸捻子送入药，便不用纸捻子，须臾必痛，良久脓遂出。
决明甘草汤  ***************************
治发背。
草决明生用一升，捣碎，甘草一两，亦碎。水三升，煮取一升，温分二服。大抵血滞则生疮，肝为宿血之脏，而决明和肝气，不损元气也。
治鼠疬瘰疬方  ***************************
刺猬皮瓦上炒，研末，加水银粉，傅。
又方
治同上。
土附子（一枚）　食盐（三斤）　小便（五升）
上三味同浸。半月日取出，将附子去黑皮，阴干为末，用黑豆煮烂，研为膏丸，附子末如梧子大。每服十丸，酒吞下，早晩二服。
治火丹三方  ***************************
治丹从脐起
槟榔末醋调，傅之。
治烟火丹发从背起，或两胁及两足赤如火
景天草、真珠末一两，捣和如泥，涂之。
治萤火丹从头起
慎火草和苦酒，涂之。
玉真散  ***************************
治破伤风，及打扑伤损。
南星（汤洗七次）　防风（各等分）
上为末。如破伤，以药敷疮口，然后以温汤调下一钱。如牙关紧急，角弓反张，用药二钱，童便调下。或因斗伤，内有伤损，酒调下二钱。打伤至死，但心头微温，以童便调下二钱，并三服可救两人性命。

卷七·治诸虫飞尸鬼疰  ——————————————————————————————————————————————————————————————————————————————————————————

制诸虫方  ***************************
白芜荑　槟榔（各一两）
上为末。蒸饼丸如梧子大。每服十五丸至二十丸。温汤下。
又方  ***************************
制虫解劳，悦泽肌肤，去劳热。
槟榔（一两半）　龙胆（一两）　干漆（半两）
上为末。炼蜜丸如桐子大。每服十丸至十五丸，熟水吞下。
治寸白虫方  ***************************
黑铅灰炒，四钱一服，先吃猪肉脯少许，一时来，却用砂糖浓水半盏调灰。五更服，虫尽下，白粥将息一日。《良方》疗寸白，用锡灰、芜荑、槟榔者，极佳。
予宣和中，每觉心中多嘈杂，意谓饮作，又疑是虫，漫依《良方》所说，服。翌日下虫二条，一长二尺五寸，头扁阔尾尖锐，每寸作一节，班班如锦纹；一条皆寸断矣。《千金》谓劳则生热，热则生虫，心虫曰蛔，脾虫寸白，肾虫如截丝缕，肝虫如烂杏，肺虫如蚕，五虫皆能杀人，惟肺虫为急。肺虫居肺叶之内，蚀人肺系，故成瘵疾，咯血声嘶，药所不到，治之为难。有人说《道藏》中载诸虫，皆头向下行。惟自初一至初五以前，头上行，故用药者多取月朏以前。盖谓是也。
治飞尸方  ***************************
治飞尸者，游走皮肤，穿脏府，每发刺痛，变作无常。遁尸者，附骨入肉，攻凿血脉，每发不可得近，见尸丧，闻哀哭便发。风尸者，淫濯四肢，不知痛之所在，每发昏沉，得风雪便作。沉尸者，缠骨结脏，冲心胁，每发绞切，遇寒冷便作。注尸者，举身沉重，精神错杂，常觉昏废，每节气致变，辄成大恶，皆宜用此方。
忍冬叶剉数斛，煮，令浓取汁，煎之，服如鸡子大一枚，日三。太乙神精丹、苏合香丸治此疾第一。
雄朱散  ***************************
因丧惊忧，悲哀烦恼，感尸气而成诸证，变动不已，似冷似热，风气触则发。
雄黄　朱砂　桔梗（炒）　羌活　当归　升麻　川乌　龙齿　犀角　芍药　鬼箭（炒）　白僵蚕（炒）　川芎　南星（炮）　山栀子　陈皮　木香　白术　虎颈骨（醋炙）　苏子（炒）　莾草　枳壳　黄芩（各等分）　麻黄　槟榔（半两）　蜈蚣（二条，酒炙）　干蝎（炒，一分）
上为末。每服二钱，酒调下。日三服。
顷在徽城日，常修合神精丹一料。庚申，予家一妇人梦中见二苍头，一在前一在后，手中持一物。前者云：到也未。后应云：到也。击一下爆然有声，遂魇觉，后心一点痛，不可忍，昏闷一时许。予忽忆神精丹有此一症，取三粒令服之，遂至府，少顷归，已无痛矣。云服药竟，痛止神醒，今如常矣。日后相识稍有邪气，与一二服，无不应验。方在《千金》中，治中风之要药，但近世少得曾青、磁石，为难合耳。
凡人平居无苦疾，忽如死人，身不动揺，默默不知人，目闭不能开，口哑不能言，或微知人，恶闻人声，但如眩冒，移时方寤。此由已汗过多，血少，气并于血，气过血还，阴阳复通，故移时方寤，名曰郁冒，亦名血厥。妇人多有之，宜白薇汤、仓公散。
白薇汤  ***************************
白薇　当归（各一两）　人参（半两）　甘草（一钱，一本作一分）
上为粗末。每服五钱，水二盏，煎至一盏，去滓，温服。
仓公散  ***************************
瓜蒂末　藜芦　雄黄　礜石（煅）
上各等分，为细末，少许吹入鼻中。

卷七·腹胁疼痛方  ——————————————————————————————————————————————————————————————————————————————————————————

枳实散  ***************************
治男子两胁疼痛。
枳实（一两）　白芍（炒黄）　雀脑芎　人参（各半两）
上为末。姜、枣汤调下二钱。酒亦得。食前，日三服。
葛根汤  ***************************
治胁肋下痛，不美食。
葛根（半两）　桔梗　防风　枳壳　白芍　甘草　诃子　川芎　白术（各一分）
上为粗末。每服四钱，水一盏半，姜枣同煎至七分。去渣，温服。日四五服。
枳壳散  ***************************
治悲哀烦恼，伤肝气，至两胁骨疼，筋脉紧急，腰脚重滞，两股筋急，两胁重痛，四肢不能举，渐至脊膂挛急。
枳壳（四两，麸炒）　甘草（一两）　细辛　防风　川芎　桔梗（各二两）　葛根（一两半）
上为末。每服四钱，水一盏半，姜三片，煎至七分，去滓，空心食前，温服。
薏苡仁丸  ***************************
治胁痛如前，兼去手足枯悴。
薏苡仁（一两）　细石斛　牛膝　生地（各三分）　附子　细辛　人参　枳壳　当归　柏子仁　川芎（各半两）　甘草　椒红（各一分）
上为末。炼蜜丸如梧子大。每服三四十丸，酒吞下。空心食前，日三服。丸子可食前煮散，可食后相兼服，为佳。
桂枝散  ***************************
治因惊伤肝，胁骨疼痛不已。
小枳壳（一两）　桂枝（半两）
上为末。每服二钱，姜、枣汤调下。
芎葛汤  ***************************
治胁下疼痛不可忍，并治脚气。
川芎　干葛　桂枝　细辛　枳壳　人参　芍药　麻黄　防风（各半两）　甘草（一分）
上为末。每服五钱，水二盏，姜三片，同煎至七分，去渣，温服，日三服。有汗避风。
又方  ***************************
沈存中《良方》载，顷在建康，医者王琪言：诸气，惟膀胱气胁下痛，最难治。谓神保丸能治之。熙宁中，病项筋痛，诸医皆作风治之，数月不瘥，乃流入背膂，久之又注上臂，挛痛甚苦。忆琪语有此一症，乃合服之，一服而瘥，再发，又一服，瘥。神保丸具本方，治胁下风气作块，寒疝发则连小腹痛凑心，其积属肝，在右胁下，故病发则右边手足、头面疼痛，不思饮食，止头冷。
干葛（一两）　麻黄（三分）　侧子（一个）　川芎　防风　枳实　芍药　桂枝　羌活　甘草　当归（各四钱）
上为粗末。每服四钱，水一盏半，姜三片，同煎至七分，去渣，通口服，日三四服。有汗避风。

卷七·杂病  ——————————————————————————————————————————————————————————————————————————————————————————

升药  ***************************
雄黄治疮疡，尚矣。《周礼·疡医》：凡疗疡以五毒攻之。郑康成注云：今医方合五毒之药，用黄堥置石胆、丹砂、雄黄、礜石、磁石其中，烧之三日三夜，其烟上着，以鸡羽取之以注创，恶肉破骨则尽出。杨大年尝记其事。族人杨嵎，年少时有疡生于颊，连齿辅车，外肿若覆瓯，内溃出脓血不辍，吐之痛楚难忍，疗之百方，弥年不瘥。人语之，依郑法制药成，注之疮中，少顷朽骨连两牙溃出，遂愈，后更安宁，信古方攻病之速也。黄堥即瓦合也。
心痛方  ***************************
崔元亮《海上方》：治一切心痛，无问新久，以生地黄一味，随人所食多少，捣取汁，搜面作饬饨，或作冷淘，良久当利出虫，长一尺许，头似壁宫，后不复患。刘禹锡《传信方》：正元十年，通事舍人崔抗女患心痛，垂气绝，遂作地黄冷淘，食之便吐一物，可方一寸以来，如蝦蟆状，无目足等，微似有口，盖为此虫所食，自此顿愈。面中忌用盐。
痔疾灸法  ***************************
唐峡州王及郎中，充西路安抚使判官，乘骡入骆谷，及宿有痔疾，因此大作，其状如胡瓜贯于肠头，热如溏灰火，至驿僵仆。主驿吏云：此病某曾患来，须灸即瘥。用柳枝浓煎汤，先洗痔，便以艾炷灸其上，连灸三五壮，忽觉一道热气入肠中，因大转泻，先血后秽，一时至痛楚，泻后遂失胡瓜，登骡而驰。
服桑枝法  ***************************
桑枝一小升，细切炒香。以水三大升，煎二升，一日服尽。无时。《图经》言：桑枝平，不冷不热，可以常服。疗体中风痒干燥，脚气，四肢拘挛，上气眼晕，肺气嗽，消食，利小便。久服能轻身，聪明耳目，令人光泽，兼疗口干。《仙经》云：一切仙药不得桑煎，不服。出抱朴子。政和间予尝病两臂痛，服诸药不效，作此数剂，臂痛寻愈。
羊肝丸  ***************************
治目方用黄连多矣，而羊肝丸尤奇异。用黄连末一两，白羊子肝一具，捣和。凡每温水下三十丸，连作五剂。但是诸眼疾，及障翳青目皆治。忌猪肉、冷水。唐·崔承元居官时，论一死囚出，活之，囚后数年以病目致死。崔为内障所苦，丧明逾年，后半夜叹息独坐，忽闻阶除悉窣之声，崔问为谁，徐曰：是昔蒙活死囚，今故报恩至此，遂以此方告，言讫而没。崔依此合服不数月，眼复明。
人面疮方  ***************************
江左尝有商人左膊上有疮，如人面，亦无他苦。商人戏滴酒口中，其面亦赤色，以物食之，亦能食，食多亦觉膊内肉胀起，或不食之则一臂痹。有善医者，教其历试诸药，不拘草木之类悉试之，无苦。至贝母，其疮乃聚眉闭口，商人喜曰：此药可治也。因以小苇筒毁其口，灌之数日，成痂，遂愈。然不知何疾也。
补骨脂丸  ***************************
唐·郑相公云：予为海南节度七十有五，越地卑湿，伤于内外，众疾俱作，阳气衰绝。乳石补益之药，一日不应。元和七年，有诃陵国舶主李摩诃献此方，经七八日而觉应验。自尔常服，其功神验。十年二月罢官归京，录方传之，其方用破故纸十两，拣洗为末，用胡桃肉去皮二十两，研如泥，即入前末，更以好炼蜜和匀如饴，盛瓷器中。旦日，以温酒化药一匙，服之，不饮酒，熟水下。弥久则延年益气，悦心明目，补添筋骨。但禁食芸薹、羊血。番人呼为补骨脂丸。
豨莶丸  ***************************
江陵府节度使成讷进稀莶方云：臣有弟訮，年三十一，中风，床枕五年，百医不瘥。有道人种针者，因睹此患曰：可饵稀莶丸，必愈。其药多生沃壤，五月间收，洗去土，摘其叶及枝头，九蒸九曝，不必大燥，但以取足为度，杵为末，炼蜜丸如梧子大。空心，温酒或米饮下二十丸至三十丸。所患忽加，不得忧，至四千丸，必复如故。五千丸当复丁壮。奉敕宣付医院详录。又知益州张咏进表云：臣因换龙兴观，掘得一碑，内说修气术，并药方二件。依方差人访问采觅，其草颇有异，金棱、银线、素根、紫荄，对节而生，蜀号火吹，茎叶颇同苍耳，谁知至贱之中，乃有殊常之效。臣自吃至百服，眼目清明。即至千服，髭鬓乌黑，筋力较健，效验多端。臣本州岛有都押罗守一者，曾因中风坠马，失音不语。臣与十服，其病立痊。又和尚智严，年七十，患偏风，口眼喎斜，时时吐涎，臣与十服，亦便得瘥。今合一百剂，差职员史元表进。
杉木汤  ***************************
唐·柳柳州纂《救三死方》云：元和十二年二月得脚气，夜半痞绝，胁有块大如石，且死，困塞不知人三日，家人号哭。荣阳郑洵美传杉木汤。服后半食顷，大下三次，气通块散。用杉木节一大升，橘叶一升，无叶以皮代之，大腹槟榔七个，合子碎之。童子小便三大升，共煮一升半，分二服。若一服得快利，停后服。以前三死皆死矣，会有教者，皆得不死。恐他人不幸有类予病，故传焉。
葱涕罨损法  ***************************
崔给事顷在泽潞，与李抱真作判官。李相方以球杖按球，其军将以杖相格，承势不能止。因伤李相拇指，并爪甲擘裂，遽索金疮药里之。强坐频索酒，饮至数杯，过量，而面色愈青，忍痛不止。有军吏言取葱新折者，便入溏灰火煨，蒸热，剥皮擘开，其间有涕，取罨损处。仍多煨以续，续易热者，凡三易之，面色却赤，斯须云又不痛。凡十数度易，用热葱并涕裹缠，遂毕席笑语。
驴尿治反胃  ***************************
《外台》载：昔幼年经患此疾，每食饼及汤粥之类，须臾吐出。正观中许奉御兄弟及柴蒋等，时称名医，奉敕令治，用尽其术，竟不疗，渐至羸惫，死在朝夕。忽有一术士云：服骡小便，极验。日服二合后，食惟吐一半。晡时又服二合，人定时食粥吐即便定。因奏，知大内中五六人患反胃，同服一时俱瘥。此药稍有毒，服时不可过多。盛热服二合，病深七日以来服之良验。
獭肝散  ***************************
葛洪云：鬼疰者，是五尸之一疰，又按诸鬼邪为害，其病变动，乃有三十六种至九十九种，大约使人寒热淋沥，沉沉默默，不的知所苦，无处不恶。累年积月，渐至沉滞，以至于死，觉如是候者。急治獭肝一具，阴干，杵末，水服方寸匕，日三，未知再作。《肘后》云此方神良。宣和间天庆观一法师，行考讼精严。一妇人投状，述患人有祟所附。须臾召至附语云：非我为祸，别是一鬼。亦因病人命衰为祟耳，今已成形在患人肺中，为虫食人肺系，故令吐血声嘶。师云：此虫还有畏惧否？良久云：惟畏獭爪屑为末，以酒服之，则去矣。患家如其言得愈。所云獭爪者，其獭肝之类与。
染须发方  ***************************
生地黄一斤，生姜半斤，各洗，研自然汁，留滓。用不蛀皂荚十条，去皮弦，蘸汁炙至汁尽为度。同入罐内，泥固，煅存性为末，用铁器盛末三钱，汤调，停二日，临卧染须发即黑。

卷八·治伤寒时疫  ——————————————————————————————————————————————————————————————————————————————————————————

桂枝汤  ***************************
治太阳中风，阳脉浮，阴脉弱，发热汗出，恶风，鼻鸣干呕。
桂枝　芍药（各一两）　甘草（半两，炙）
上为粗末。每服五钱，水一盏半，姜三片，枣一枚，煎至八分，去渣。温服。若二三月病温，宜阳旦汤。
麻黄汤  ***************************
治太阳病，头痛发热，身疼恶风，无汗而喘。
麻黄（去节者，百沸汤煮去黄汁，焙干，一两半）　桂枝（一两）　甘草（半两）
上为粗末。每服五钱，水一盏半，煎至七分，去滓，温服。
加减法，并依《活人书》。仲景论伤寒：一则桂枝，二则麻黄，三则青龙。桂枝治中风，麻黄治伤寒，青龙治中风见寒脉、伤寒见风脉，三者如鼎立，人皆能言之，而不晓前人处方用药之意。故医者多不用，无足怪。且脉浮而缓者，中风也，故啬啬恶寒，淅淅恶风，翕翕发热，仲景以桂枝对之。脉浮紧而濇者，伤寒也，故头痛发热，身疼腰痛，骨节疼痛，恶风无汗而喘，仲景以麻黄对之。至于中风脉浮紧，伤寒脉浮缓，仲景皆以青龙对之。何也？予尝深究三者，若症候与脉相对者，用之无不应手而愈，何以言之？风伤卫，卫，气也。寒伤荣，荣，血也。荣行脉中，卫行脉外。风伤卫则风邪干阳气，阳气不固，则发越而为汗，是以自汗而表虚。故仲景用桂枝以发其邪，芍药以和其血。盖中风则病在脉之外，其病稍轻，虽曰发汗，特解肌之药耳。故仲景于桂枝症云：令半身漐漐微似有汗者佳，不可如水淋漓，病必不除。是以知中风不可大发汗，汗过多则反动荣血，邪气乘虚而袭之，故病不除也。寒伤荣则寒邪入阴血，而荣行脉中者也，寒邪居脉中，非特荣受病，邪自内作，则并与卫气犯之，久则浸淫及骨。是以汗不出而热，齿干以烦冤。仲景以麻黄发其汗，又以桂枝、甘草助其发散，欲除内外之邪。荣卫之病耳，大抵二药皆发汗，而桂枝则发其卫之邪，麻黄并荣卫治之，亦有深浅也，何以验之？仲景桂枝第十九症云：病常自汗出者，此为荣气和。荣气和者，外不谐，以卫气不共荣气和谐故耳。以荣行脉中，卫行脉外，复发其汗，荣卫和则愈。宜桂枝汤。又第四十七症云：发热汗出者，此为荣弱卫强，故使汗出。欲救邪风，宜桂枝汤。是知中风汗出者，荣和而卫不和。又第一卷云：寸口脉浮而紧，浮则为风，紧则为寒，风则伤卫，寒则伤荣。荣卫俱病，骨节烦疼。当发其汗。是知伤寒脉浮紧者，荣卫俱病也。麻黄汤中并用桂枝，此仲景之意也。至于青龙散虽治伤寒见风脉，伤风见寒脉之病，然仲景云：汗出恶风者，不可服之，服之厥逆，便有筋惕肉瞤之症。须形症谛当，然后可行也。
桂枝加附子汤  ***************************
前桂枝汤内加附子半两。如前，入姜、枣同煎。
有一士人，得太阳病，因发汗，汗不止，恶风，小便涩，足挛曲而不伸。予诊其脉浮而大，浮为风，大为虚。予曰：在仲景方中有两症大同而小异，一则小便难，一则小便数。用药稍差，有千里之失。仲景第七症云：太阳病，发汗遂漏不止，其人恶风，小便难，四肢微急，难以屈信者，桂枝加附子汤。第十六症云：伤寒脉浮，自汗出，小便数，心烦，微恶寒，脚挛急，反以桂枝汤攻其表，此误也。得之便厥，咽中干，烦燥吐逆。一则漏风小便涩，一则自汗小便数，或恶风，或恶寒，病各不同也。予用第七症桂枝加附子汤，三啜汗止，佐以甘草芍药汤，足便得伸。其十六症治法见本方。
桂枝加厚朴杏子汤  ***************************
桂枝（去皮）　芍药（各一两）　甘草（三钱三字）　厚朴（六钱三字）　杏仁（去皮尖，十七个）
上剉如麻豆大。抄五大钱，水一盏半，生姜五片，肥枣二枚，劈破，同煎至八分，温服。覆取微汗。
戊申正月，有一武臣为寇所执，置舟中板下，数日得脱，乘饥恣食，良久，解衣扪虱，次日遂作伤寒，自汗而膈不利。一医作伤食而下之，一医作解衣中邪而汗之，杂治数日，渐觉昏困，上喘息高，医者怆皇失措。予诊之曰：太阳病下之，表未解，微喘者，桂枝加厚朴杏仁汤。此仲景之法也。指令医者急治药，一啜喘定，再啜漐漐微汗，至晩身凉而脉已和矣。医乃叹曰：仲景方何神捷如是也。
大柴胡汤  ***************************
柴胡（二两）　黄芩　芍药（各三分）　枳实（二枚，炒）　半夏（五钱三字）　大黄（半两，《伊尹汤液论》大柴胡同姜、枣共八味，今监本无，脱之也）
上为粗末。抄五大钱，水一盏半，生姜五片，大枣一个，同煎至六七分，去渣，温服。以利为度，未利，须再服。
尝记有人病伤寒，心烦喜呕，往来寒热。医以小柴胡与之，不除。予曰：脉洪大而实，热结在里，小柴胡安能去之。仲景云：伤寒十余日，热结在里，复往来寒热者，与大柴胡汤。三服而病除。大黄荡涤蕴热，伤寒中要药。王叔和云：若不用大黄，恐不名大柴胡。须是酒洗生用，为有力。昔后周姚僧垣，名医也。帝因发热，欲服大黄。僧垣曰：大黄乃是快药，至尊年高，不宜轻用。帝不从，服之遂致不起。及元帝有疾，诸医皆谓至尊不可轻脱，宜用平药。僧垣曰：脉洪而实，必有宿食，不用大黄，必无瘥理。元帝从之，果下宿食乃愈。合用与不用，不可不谛当也。又记有人患伤寒，身热目痛，鼻干，不得卧，大便不通，尺寸脉俱大，已数日。一夕汗出。予谓：速以大柴胡下之。医骇曰：阳明自汗，津液已漏，法当行蜜兑。予曰：子只知抱稳，若用大柴胡，此仲景不传之妙也。为之力争，竟用大柴胡二服而愈。仲景论阳明之病多汗者，急下之。人多谓已是自汗，若更下之，岂不表里俱虚？又如论少阴云:少阴病一二日，口干燥者，急下之。人多谓病发于阴，得之日浅，若更下之，岂不阴气愈盛？举斯二者，则所疑多矣。予以谓，仲景称急下之者，亦犹急当救表，急当救里。凡称急者，有三处。谓才觉汗，多未至津液干燥，便速下之，则为径捷，免致用蜜兑也。若胸中未能了了，误用之，反不若蜜兑为稳也。又记一乡人伤寒身热，大便不通，烦渴郁冒。医者用巴豆药下之，顷得溏利，病宛然如旧。予视之，阳明热结在里，非大柴胡、承气等不可。巴豆止去积，安能荡涤邪热蕴毒耶？亟进大柴胡等三服，得汗而解。
白虎加苍术汤  ***************************
治湿温多汗。
知母（五两）　甘草（炙，二两）　石膏（一斤）　苍术　粳米（各三两）
上为末。每服四钱，水一盏半，煎至七分，去渣取汁，温服。
癸丑年，故人王彦龙作毗陵推官，季夏得疾，胸项多汗，两足逆冷，谵语。医者不晓，杂进药已经旬日。予诊之，其脉关前濡，关后数。予曰：当作湿温治之。盖先受暑，后受湿，暑湿相摶，是名湿温。先以白虎加人参汤，次白虎加苍术汤。头痛遂退，足渐温，汗渐止，三日愈。此名贼邪，误用药，有死之理。有人难曰：何名贼邪？予曰：《难经》云五邪，有实邪、虚邪、正邪、微邪、贼邪。从后来者为虚邪，从前来者为实邪，从所不胜来者为贼邪，从所胜来者为微邪，自病者为正邪。又曰:假令心病中暑为正邪，中湿得之为贼邪，今心先受暑而湿邪胜之，水克火，从所不胜，斯谓之贼邪。五邪之中最逆也。《难经》曰：湿温之脉，阳濡而弱，阴小而急。濡弱见于阳部，湿气摶暑也。小急见于阴部，暑气蒸湿也。故《经》曰：暑湿相摶，名曰湿温。是谓贼邪也，不特此也。予素有停饮之疾，每至暑月，两足汗漐漐，未尝干。每服此药二三盏，即愈。
黄芪建中加当归汤  ***************************
黄芪　当归（各一两半）　白芍（三两）　桂枝　甘草（各一两）
上㕮咀。每五钱，姜三片，枣一枚，水煎。日三夜二服。
一乡人邱生者，病伤寒，发热头疼，烦渴，脉虽浮数无力，尺以下迟而弱。予曰：此虽麻黄症，而尺迟弱。仲景云：尺中迟者，荣气不足，血气微少，未可发汗。予于建中汤加当归、黄芪令饮。翌日脉尚尔，其家煎迫，日夜促发汗药，几不逊矣。予忍之，但只用建中调荣而已。至五日尺部方应，遂投麻黄汤，啜第二服，发狂，须臾稍定，略睡已中汗矣，信知此事诚难。仲景虽云不避晨夜，即宜便治。医者亦须顾其表里虚实，待其时日。若不循次第，暂时得安，亏损五脏，以促寿限，何足贵也。《南史》记范云初为陈武帝属官，武帝有九锡之命，在旦夕矣，云忽感伤寒之疾，恐不得预庆事，召徐文伯诊视。以实恳之曰：可便得愈乎？文伯曰：便瘥甚易，恐二年后不复起耳。云曰：朝闻道，夕死犹可，况二年乎？文伯以火烧地布桃叶，设席置云于上，顷刻汗解，扑以温粉，翌日愈。云甚喜。文伯曰：不足喜也，后二年果卒。夫取汗先期，尚促寿限。况不顾表里，不待时日，便欲速效乎？每见病家不耐，病未三四日，昼夜促汗，医者随情顺意，鲜不败事。故予书此，为医者戒。
蜜兑法  ***************************
（具必用方）
有一士人家病者二人，皆旬日矣。一则身热无汗，大便不通，小便如涩，神昏如睡，诊其脉长大而实，予用承气汤下之而瘥。一则阳明自汗，大便不通，小便利，津少口干燥，其脉亦大而虚。予作蜜兑三易之，下燥屎，得溏利而解。其家问曰：皆阳明大便不通，何治之异？予曰：二症虽相似，然自汗小便利者，不可荡涤五脏，为无津液也。然则伤寒大症相似，两症稍有不同，要在变通，仔细斟酌。正如看命格局，年月日时皆同，而贵贱穷通不相侔者，于一时之中又有浅深，故知不可不谨。
破阴丹  ***************************
治阴中伏阳。
硫黄　水银（各一两）　陈皮　青皮（去白。各半两。末）
上先将硫黄铫子内镕，次下水银，用铁杖子打匀，令无星。倾入黑茶盏内，研细，入二味末，匀研，用厚麸和丸如桐子大。每服三十丸。如烦躁，冷盐汤下。阴症，冷艾汤下。
顷年乡人李信道得疾，六脉沉伏不见，深按至骨，则若有力。头疼，身温烦躁，指末皆冷，中满恶心。更两医矣，医皆不识，止供调气药。予因诊视曰：此阴中伏阳也，仲景法中无此症。世人患此者多，若用热药以助之，则为阴邪隔绝，不能导引真阳，反生客热。用冷药，则所伏真火愈见消烁。须用破散阴气，导达真火之药，使火升水降，然后得汗而解。予授此药二百粒，作一服，冷盐汤下。不半时烦躁狂热，手足躁扰，其家大惊。予曰：俗所谓换阳也。须臾稍定，略睡已中汗，自昏达旦方止，身凉而病除。
小柴胡加地黄汤  ***************************
治妇人室女伤寒发热，或发寒热，经水适来或适断，昼则明了，夜则谵语，如见鬼状。亦治产后恶露方来，忽尔断绝。
柴胡（一两一分）　人参　半夏（汤洗七次）　黄芩　甘草　生地黄（各半两）
上为末。每用五钱，水二盏，生姜五片，枣二枚，煎至八分，去渣服。
辛亥中，寓居毗陵。学官王仲礼，其妹病伤寒，发寒热，遇夜则如有鬼物所凭。六七日忽昏塞，涎响如引锯，牙关紧急，闭目不知人，疾势极危。召予视。予曰：得病之初，曾值月经来否？其家云：月经方来，病作而经遂止。得一二日，发寒热，昼虽静，夜则有鬼祟。从昨日来，涎生不省人事。予曰：此热入血室症也。仲景云：妇人中风，发热恶寒，经水适来，昼则明了，夜则谵语，如见鬼状，发作有时。此名热入血室。医者不晓，以刚剂与之，遂致胸膈不利，涎潮上管，喘急息高，昏冒不知人。事当先化其涎，后除其热，以一呷散投之。两时顷，涎下得睡，省人事。次授以小柴胡加地黄汤，三服而热除，不汗而自解矣。
又记一妇人患热入血室症，医者不识，用补血调气药，遂成血结胸。或劝用前药。予曰：小柴胡用已迟，不可行也。无已，则有一焉，刺期门穴斯可矣。予不能针，请善针者治之，如言而愈。或曰：热入血室，何为成结胸也？予曰：邪气传入经络，与正气相摶，上下流行。或遇经水适来适断，邪气乘虚而入血室。血为邪廹，上入肝经，肝受邪则谵语而见鬼。复入膻中，则血结于胸也，何以言之？妇人平居，水当养于木，血当养于肝也。方未受孕，则下行以为月水。既妊娠，则中畜以养胎。及已产，则上壅以为乳。皆血也。今邪逐血并归肝经，聚于膻中，结于乳下。故手触之则痛，非汤剂可及。故当刺期门也。《活人书》海蛤散治血结胸。今具于后。
海蛤散  ***************************
妇人伤寒，血结胸膈，揉而痛，不可抚近。
海蛤　滑石　甘草（各一两）　芒硝（半两）
上为末。每服二钱，鸡子清调下。
小肠通利，则胸膈血散。膻中血聚，则小肠壅。小肠壅，膻中血不流行。宜此方。若小便血数行，更宜桂枝红花汤，发其汗则愈。《活人书》云此方疑非仲景，然其言有理，姑存之。
真武汤  ***************************
治太阳病，汗过不解，头眩，筋惕肉瞤。
茯苓　芍药（各三分）　附子（一枚）　白术（半两）
加减法从本方。
上为粗末。抄五钱，生姜五片，水一盏，同煎至八分，去滓，温服。日三服。
乡里有姓京者，以鬻绳为业。子生三十，初得病身微汗，脉弱恶风。医以麻黄药与之，汗遂不止，发热，心多惊悸，夜不得眠，谵语不识人，筋惕肉瞤，振振动摇。医者又进惊风药。予曰：此强汗之过也。仲景云：脉微弱，汗出恶风，不可服青龙汤。服之则筋惕肉瞤，此为逆也。惟真武汤可救，进此三服，佐以清心丸，竹叶汤，遂愈。
白虎加人参汤  ***************************
（方在《活人书》第六十五症）
有人初病呕吐，俄为医者下之。已七八日而内外发热，予诊之曰：当用白虎加人参汤。或曰：既吐复下，且重虚矣，白虎可用乎？予曰：仲景云，若吐下后，六七日不解，热结在里，表里俱热者，白虎加人参汤主之。盖始吐者，热在胃脘而脉虚大，三投汤而愈。仲景既称，伤寒若吐下后，七八日不解，热结在里，表里俱热者，白虎加人参汤主之。又曰：伤寒脉浮，发热无汗，其表不解，不可与白虎汤。又云：脉浮滑，此以表有热，里有寒，白虎汤治之。国朝林亿校正，谓仲景于此表里自差矣。予谓不然。大抵白虎能除伤寒中暍，表里发热。故前后二症，或云表里俱热，或云表热里寒，皆可服之。中一条脉浮无汗，其表不解，是麻黄葛根症，安可行白虎也。林亿但以表里不同，便谓之差，是亦不思之过也。
肉豆蔻汤  ***************************
治伤寒汗后，吃噫。
肉豆蔻（一个）　石莲肉（炒）　茴香（各一分）　丁香（半分）　人参（半两）　枇杷叶（五片，去毛尖）
上剉细。用水四盏，生姜十片，煎一盏，去滓，温服。
良姜汤  ***************************
橘皮　良姜　桂枝　当归（各一分）　麻黄（半分）　杏仁（二十粒）　甘草（一分）　槟榔（三个，别末）
上为粗末。用水四盏，姜十片，枣三枚，煎至二盏，去滓，下槟榔末，更煎三沸，通口服一盏。未已，再作一剂。
庞老云：伤寒吃噫不止，是阴阳气升降，欲作汗，升之不下。故胃气上逆。具此方。
又方  ***************************
枳壳（半两）　木香（一钱）
上为末。每服一钱，白汤调下，未知再与。
滑石丸  ***************************
治伤寒衄血。
滑石末，不拘多少，饭丸如桐子大。每服十丸，微嚼破，新水咽下，立止。只用药末一大钱，饭少许，同嚼下亦得。老少皆可服。
汤晦叔云：鼻衄者，当汗不汗所致。其血紫黑，不以多少，不可止之。且服温药、和药，以调其荣卫，才见鲜血，急以此药止之。
桂枝汤  ***************************
（方在前）
有人发热恶寒，自汗，脉浮而微弱，三服汤而愈。此方在仲景一百十三方内，独以冠其首。今人全不用，何哉？仲景云：太阳中风，阳浮而阴弱。阳浮者热自发，阴弱者汗自出。啬啬恶风，淅淅恶寒，翕翕发热。宜桂枝汤。此脉与症，仲景说得分明，止是人看不透，所以不敢用。仲景云：假令寸口脉微，名曰阳不足，阴气上入阳中，则洒淅恶寒也。尺脉弱，名曰阴不足，阳气下陷入阴中，则发热也。此谓元受病而然也。又曰：阳微则恶寒，阴弱则发热。医发其汗使阳气微，又大下之令阴气弱，此为医所病而然也。大抵阴不足，阳往从之，故内陷而发热。阳不足，阴往乘之，故阴上入阳中则恶寒。举此二端，明白易晓，何惮而不行桂枝也。
茵陈蒿汤  ***************************
治胃中有热、有湿、有宿谷相摶，发黄疸。
茵陈蒿（嫩者，一两半）　栀子（小者，十枚）　大黄（三分）
上为粗末。每服一钱，水盏半，煎至八分，去滓。调五苓散二钱服，以知为度。
瓜蒂散  ***************************
治头中寒湿，发黄疸。
瓜蒂（二十个）　赤小豆　秫术（各二七粒）
上为末。如豆大一枚许，纳鼻中，缩鼻令入，当出黄水。慎不可吹入。
庚戌，避地维扬。有人病伤寒七八日，身体洞黄，鼻目皆痛，两髀及项颈、腰脊强急，大便涩，小便如金。予曰：脉紧且数，脾元受湿，暑热蕴蓄于太阳之经，宿谷相摶，郁蒸而不散，故使头面有汗，至颈以下无之。若鼻中气冷，寸口近掌无脉则不疗，急用茵陈汤调五苓散与之，数服瘥。
又记有人病身痛，面黄喘满，头痛，自能饮食，大小便如径。予诊之脉大而虚，鼻塞且烦。予曰：非湿热、宿谷相摶，此乃头中寒湿。茵陈五苓不可行也。仲景云：湿家病，身疼痛，发热面黄而喘，头痛鼻塞而烦，其脉大，自能饮食，腹中和无病，病在头中寒湿，故鼻塞，内药鼻中则愈。仲景无药方，此方见《外台·删繁证》云：治天行热，盖通贯脏府，沉鼓骨髓之间，或为黄疸，宜瓜蒂散。盖此方也。
又记一舟梢病伤寒发黄，鼻内酸痛，身与目如金，小便赤而数，大便如径。或欲行茵陈五苓。予曰：非其治也。小便和大便如常，则知病不在脏府。今眼睛鼻頞疼痛，是病在清道中。清道者，华盖肺之经也。若下大黄，则必腹胀为逆，亦用瓜蒂散。先含水，次搐之，鼻中黄水尽乃愈。

卷九·伤寒  ——————————————————————————————————————————————————————————————————————————————————————————

治结胸灸法  ***************************
巴豆（十四粒）　黄连（七寸，连皮用）
上捣细，用津唾和成膏，填入脐心，以艾灸其上。腹中有声，其病去矣。不拘壮数，病去为度。才灸了，便以温汤浸手帕拭之，恐生疮也。
鹊石散  ***************************
治伤寒发狂，弃衣奔走，踰墙上屋。
黄连　寒水石（各等分）
上为末。每服二钱，浓煎甘草汤，放冷调服。
桂枝麻黄各半汤  ***************************
（在前）
尝记一亲戚病伤寒，身热头疼，无汗，大便不通已四五日。予询问之，见医者治大黄、朴硝等，欲下之。予曰：子姑少待。予为视之，脉浮缓，卧密室中，自称甚恶风。予曰:表症如此。虽大便不通数日，腹又不胀，别无所苦，何遽便下，大抵仲景法须表症罢，方下。不尔，邪乘虚入，不为结胸，必为热痢也。予作桂枝麻黄各半汤，继之以小柴胡，漐漐汗出，大便亦通而解。仲景云：凡伤寒之病，多从风寒得之。始表中风寒，入里则不消矣。拟欲攻之，当先解表，乃可下之。若表已解而内不消，大满大坚实，有燥屎，自可徐下之，虽四五日不能为祸也。若不宜下而便攻之，内虚热入，协热遂利，烦燥之变，不可胜数。轻者困笃，重者必死矣（原本正文重叠难晓，予删正此段，其理甚明）。大抵风寒入里不消，必有燥屎，或大便坚闭。须是脉不浮，不恶风，表症罢，乃可下。大便不通，虽五六日不能为害。若不顾表而便下，遂为协热利也。
抵当丸  ***************************
治瘀血。
水蛭（炙）　虻虫（去翅足，炒。各五枚）　桃仁（六枚）　大黄（五分，去皮）
上为末。炼蜜和作一丸。以水一盏，煎至七分，顿服。晬时当下血，不下，再作之。
有人病伤寒七八日，脉微而沉，身黄发狂，小腹胀满，脐下冷，小便利。予曰：仲景云，太阳病身黄，脉沉结，小腹硬，小便不利者，为无血也。小便自利，其人如狂者，血症谛也。投以抵当丸，下黑血数升，狂止，得汗解。《经》云：血在上则妄，在下则狂。太阳膀胱，随经而蓄于膀胱，故脐下膨胀，由阑门便渗入大肠。若大便黑者，此其候也。
破阴丹  ***************************
（方在前）
有人初得病，四肢逆冷，脐下重痛，身疼如被杖，盖阴症也。急取金液、破阴、来复等丹，其脉遂沉而滑。沉，阴也，滑，阳也。病虽阴而见阳脉，有可生之理。仲景所谓阴病见阳脉者生也，仍灸气海、丹田百壮，手足温，阳回，得汗而解。或问：此脉之状，如何便有生理？予曰：仲景云，翕奄沉名曰滑，何谓也？沉为纯阴，翕为正阳。阴阳和合，故名曰滑。古人论此脉，虽云往来前却，流利旋转，替替然，与数相似。仲景三语而足也，此三字极难晓。翕，合也，言张而复合也，故曰翕，为正阳。沉，言忽降而下也，故曰沉，为正阴。方翕而合，俄降而下。奄，为奄忽之间。仲景论滑脉可谓谛当矣，然其言皆有法，故读书难晓。
补脾汤  ***************************
治伤寒得汗瘥后，脾胃伤冷物，胸膈不快，寻常气血不和。
人参　干姜　白术　甘草　橘红　青皮（去白。各等分）
上为末。每三钱，水一盏，煎数沸，热服，入盐点亦得。
又记有人患伤寒，得汗数日，忽身热自汗，脉弦数，心不得宁，真劳复也。予诊曰：劳心之所致，神之所舍，未复其初，而又劳伤其神，荣卫失度。当补其子，益其脾，解其劳，庶几得愈。授以补脾汤，佐以小柴胡得解。或者难曰：虚则补其母，今补其子，何也？予曰：子不知虚劳之异乎？《难经》曰：虚则补其母，实则泻其子。此虚当补其母，人所共知也。《千金》曰：心劳甚者，补脾气以益之。脾旺则感之于心矣。此劳则当补其子，人所未闻也。盖母生我者也，子继我而助我者也。方治其虚，则补其生我者，与《锦囊》所谓本骸得气，遗体受荫同义。方治其劳，则补其助我者，与荀子所谓未有子富，而父贫者同义。此治虚与劳所以异也。
治中暍白虎汤  ***************************
（方在本论中）
有人头痛身热，心烦燥渴，脉大而虚。予授以白虎汤服，愈。仲景云：脉虚身热，得之伤暑。又云：其脉弦细芤迟，何也？《素问》云：寒伤形，热伤气。盖伤气不伤形，则气消而脉虚弱。所谓弦细芤迟者，皆虚脉也。仲景以弦为阴。朱肱亦云：中暑脉微弱，则皆虚脉可知。
麻黄汤  ***************************
（方在前）
有人病伤寒，身热头痛。予诊之曰：邪在表，此表实症也，当汗之以麻黄汤。或人问曰：伤寒大抵因虚，故邪得以入之。今邪在表，何以言表实也？予曰：古人称邪之所凑，其气必虚，留而不去，其病则实。盖邪之入人也，始因虚，及邪居中，则反为实矣。大抵调治伤寒，先要明表里虚实，能明此四字，则仲景三百九十七法，可坐而定也。何以言之？有表实，有表虚，有里实，有里虚，有表里俱实，有表里俱虚。予于表里虚实歌中，尝论其事矣。仲景麻黄汤之类，为表实而设也，桂枝汤之类，则表虚而设也。里实，则承气之类是也；里虚，则四逆之类是也；表里俱实，所谓阳盛阴虚，下之则愈也；表里俱虚，所谓阳虚阴盛，汗之则愈也。尝读《华佗传》，有府吏倪寻、李延俱头痛身热，所苦正同，佗曰：寻当下之，延当发汗，或难其异。佗曰：寻内实，延外实，故治之异。
小柴胡汤  ***************************
柴胡（二两）　黄芩　人参　甘草（各五分）　半夏（六钱一字，洗七次）
上为粗末。每服五钱，水一盏半，姜五片，同煎至八分。去渣，温，日三服。加减法，《活人书》所载甚详。
有人患伤寒五六日，头汗出，自头以下无汗，手足冷，心痞闷，大便闭结，或者见四肢冷，又汗出满闷，以为阴症。予诊其脉沉而紧，予曰：此症可疑，然大便结，非虚结也，安得为阴？脉虽沉紧为少阴症，然多是自利，未有秘结者。知此症半在表半在里，投以小柴胡得愈。仲景称伤寒五六日，头汗出，微恶寒，手足冷，心下满，口不欲食，大便硬，脉细者，此为阳微结。必有表复有里，脉沉亦在里也。汗出为阳微，假令纯阴结，不得复有外症，悉入在里，此为半在外半在里也。脉虽沉紧，不得为少阴。所以然者，阴不得有汗。今头汗出，故知非少阴也。可与小柴胡汤。设不了了者，得屎而解。此疾症候同，故得屎而解也。有人难曰：仲景云，病人阴阳脉俱紧，反汗出者，亡阳也，此属少阴。今云阴不得有汗何也？今因头汗出者，故知非少阴，何以头汗出，便知非少阴症？予曰：此一段正是仲景议论处。意谓四肢冷，脉沉紧，腹满，全是少阴，然大便硬，头汗出，不得谓少阴。盖头者，三阳同聚，若三阴至胸而还，有头汗者，自是阳虚。故曰：汗出为阳微，是阴不得有汗也。若少阴，头有汗则死矣。故仲景《平脉法》云：心者，火也，名少阴，其头无汗者，可治。有汗者，死。心为手少阴，肾为足少阴，相与为上下。惟以意逆志，斯可得之。
治太阳阳明合病麻黄汤  ***************************
（方在前）
有人患伤寒脉浮而长，喘而胸满，身热头痛，腰脊强，鼻干不得眠。予曰：太阳阳明合病症。仲景法中有三症：下利者，葛根汤；不下利呕逆者，加半夏；喘而胸满者，麻黄汤。治以麻黄得解。
传经次序论  ***************************
有人问伤寒传入之序，自太阳、阳明、少阳、太阴、少阴、厥阴，所传有次第，何哉？予曰：仲景本论无说，古今亦无言者。惟庞安常谓阳主生，故太阳水传足阳明土，土传足少阳木，为微邪；阴主杀，故足少阳木传足太阴土，土传足少阴水，水传足厥阴木，为贼邪。予以为不然，足少阴水传厥阴木，安得为贼邪？盖牵强附会，失之穿凿。何不观《素问·阴阳离合论》曰，太阳根起于至阴，名曰阴中之阳。阳明根起于厉兑，名曰阴中之阳。少阳根起于窍阴，名曰阴中之少阳。太阴根起于隐白，名曰阴中之太阴。少阴根起于涌泉，名曰阴中之少阴。厥阴根起于大敦，名曰阴中之绝阴。故其次第，正与此合。大抵伤寒始因中风寒，得之于阴。是以止传足经者，皆阴中之阳，阴中之阴也。不特此也。以六气在天者考之，厥阴为初之气，少阴为二之气，太阴为三之气，少阳为四之气，阳明为五之气，太阳为终之气，此顺也。逆而言之，太阳而后阳明，阳明而后少阳，少阳而后太阴，太阴而后少阴，少阴而后厥阴，伤寒为病，以逆序也。
小承气汤  ***************************
（方具仲景本论）
有人病伤寒八九日，身热无汗，时时谵语，时因下后，大便不通三日矣。非烦非躁，非寒非痛，终夜不得卧，但心中无晓会处。或时发一声，如叹息之状，医者不晓是何症。予诊之曰:此懊憹怫郁，二症俱作也。胃中有燥屎者，服承气汤。下燥屎二十余枚，得利而解。仲景云：阳明病下之，心下懊憹微烦，胃中有燥屎者，可攻。又云：病者小便不利，大便乍难乍易，时有微热，不得卧者，有燥屎也，承气汤主之。《素问》云：胃不和则卧不安，此夜所以不得眠也。仲景云：胃中燥，大便艰者，必谵语。此所以有时发谵语也。非躁非烦，非寒非热，所谓心中懊憹也。声如叹息而时发一声者，所谓外气怫郁也。燥屎得除，大便通利，胃中安和，故其病悉去也。
又有人病伤寒，大便不利，日晡发潮热，手循衣缝，两手撮空，直视喘急。更数医矣，见之皆走。予曰：此诚恶候，病得此者，十中九死。仲景虽有症而无治法。但云脉弦者生，涩者死。已经吐下，难于用药，谩且治之。若大便得通而脉弦者，庶可治也。与小承气汤一服，而大便利，诸症渐退，脉且微弦，半月愈。或人问曰：下之而脉弦者生，此何意也？予曰：《金匮玉函》云，循衣妄撮，怵惕不安，微喘直视，脉弦者生，涩者死，微者，但发热谵语，承气汤主之。予尝观钱仲阳《小儿直诀》云：手循衣领及捻物者，肝热也。此症在《玉函》列于阳明部。盖阳明胃也，肝有热邪，淫于胃经。故以承气泻之，能得脉弦。则肝平而胃不受克，此所以有生之理也。读仲景论，设不能博通诸医书，以发明其隐奥，专守一书者，我未见其能也。
又记有人病伤寒，下利身热，神昏多困，谵语不得眠。或见下利，遂以谵语为郑声，为阴症。予曰：此小承气症。众骇曰：下利而服小承气，仲景之法乎？予曰：此仲景之法也。仲景云：下利而谵语者，其中有燥屎也。属小承气汤而解。尝读《素问》云：微者逆之，甚者从之，逆者正治，从者反治。从少从多，观其事也。帝曰：何谓反治？岐伯曰：塞因塞用，通因通用。王冰注曰：大热内结，注泻不止，热宜寒疗，结复须除，以寒下之，结散利止，则通因通用也。正合于此，又何疑焉？
葛根汤  ***************************
治项背强。
葛根（一两）　麻黄（三分）　桂枝　甘草　芍药（各半两）
上为细末。每服五钱，水一盏半，煎至八分，去渣，温服。覆汗为度。
有人患伤寒，无汗恶风，项背既屈而且强。予曰：项强几几，葛根汤症。或问曰：何谓几几？予曰：几几者，如足疾屈而强也。谢复古谓病人羸弱，须凭几而起，误也。盖仲景论中极有难晓处，振振欲擗地，心中懊憹，外气怫郁，郁冒不仁，膈内拒痛。如此之类甚多。
熙宁中邠守宋廸，因其犹子患伤寒之初，不能辨其病症。见其烦渴而汗多，遂以凉药解治之。至于再，遂成阴毒，六日而卒。痛悼之后，遂著《阴毒形症诀》三篇。
始得阴毒
阴毒，本肾气虚寒，因欲事或食冷物后伤风。内既伏阴，外又感寒，或先感外寒而后伏内阴，内外皆阴，则阳气不守。遂发头痛，腰疼腹痛，眼睛疼，身体倦怠而不甚热，四肢逆冷，额上及手背冷汗不止。或多烦渴，精神恍惚，如有所失，二三日间，或可起行，不甚觉重。诊之则六脉俱细沉而疾，尺部短小，寸口或无，六脉俱浮大，或沉取之大，而不甚疾者非阴症也。若服冷药过多，则渴转甚，躁转急。有此病症者，急服还阳、退阴二药即安。惟补血和气而已，宜服正元散、退阴散、五胜散。阴症不宜发汗，如气口脉大，身热未瘥，用药出汗无妨。
正元散  ***************************
治伤寒，如觉风寒吹着四肢，头目百节疼痛，急服此药。如人行五里许，再服。连进三服，出汗立瘥。若有患阴毒伤寒，入退阴散半钱，同煎。或伤冷伤食，头昏气满，及心腹诸症，服之无有不见效。
麻黄（去节）　陈皮　生大黄　甘草　干姜　肉桂　芍药　附子　吴茱萸　半夏（洗。各等分）
上麻黄加一半，茱茰减一半，同为末。每服一大钱，水一盏，生姜三片，枣一枚，煎至七分，热呷。如出汗，衣被盖覆，切须候汗干，去衣被。如是阴毒，不可用麻黄，免更出汗。
退阴散  ***************************
治阴毒伤寒，手足逆冷，脉沉细，头痛腰重。连进三服。小小伤冷，每服一字，入正元散内同煎，入盐一捻。阴毒伤寒欬逆，煎一服，细细热呷，便止。
川乌　干姜（各等分）
上为粗末。炒令转色，放冷，再捣为细末。每服一钱，水一盏，盐一捻，煎半盏，去滓，温服。
五胜散  ***************************
治伤寒，头痛壮热，骨节疼痛，昏沉困倦，咳嗽鼻塞，不思饮食。兼治伤寒夹冷气，并慢阴毒，神效方。
白术（一两半）　甘草　五味子　石膏（各四钱）　干姜（三两半）
上为末。每二钱，水八分，入盐少许，同煎至六分。通口服。如冷气相夹，入姜、枣同煎。或治阴毒病，入艾少许。
阴毒渐深候
积阴感于下，则微阳消于上。故其候，四肢沉重逆冷，腹痛转甚，或咽喉不利，或心下胀满结硬，躁渴，虚汗不止，或时狂言，指甲、面色青黑，六脉沉细，而一息七至以来，有此症者，速宜于气海、关元二穴，灸二三百壮，以手足和暖为度。仍服金液丹、来苏丹、玉女散、还阳散、退阴散。
玉女散  ***************************
治阴毒气攻，上腹痛，四肢逆冷，恶候并治。
川乌去皮脐，冷水浸七日后，薄切，曝干，纸袋盛。有患者取碾末一大钱，入盐一小钱，水一盏半，煎至七分。通口服。压下阴毒，所注如猪血相似。未已，良久再进一服。
还阳散  ***************************
治阴毒面色青，四肢逆冷，心躁腹痛。
用硫黄末，新汲水调下二钱。良久，或寒一起，热一起，更看紧慢，再服，汗出瘥。
阴毒沉困候
沉困之候，与前渐深之候皆同，而更加困重，六脉附骨。取之方有，按之则无。一息八至以上，或不可数也，至此，则药饵难为工矣。但于脐中灼艾，如半枣大，三百壮以来，手足不和暖，不可治也。偶得和暖，则以前硫黄及热药治之。若阴气消，阳气来，即渐减热药而和治之，以瘥为度。
辨少阴紧脉  ***************************
记有人患伤寒六七日，心烦昏睡，多吐，小便白色，自汗。予诊之，寸口、尺中俱紧。予曰：寒中少阴之经，是以脉紧。仲景云：病人脉紧而汗出者，亡阳也，属少阴，法当咽痛而复下利，盖谓此也。有难之曰：《脉诀》紧脉属七表，仲景以紧脉属少阴，紧脉属阳耶？属阴耶？予曰：仲景云：寸口脉俱紧者，清邪中于上焦，浊邪中于下焦。又云：阴阳俱紧者，口中气出，唇口干燥，倦卧足冷，鼻中涕出，舌上滑胎，勿妄治也。又云：紧则为寒。又云：诸紧为寒。又云：曾为人所难，紧脉从何而来？师曰：假令亡汗若吐，以肺里寒，故令脉紧。假令下利，以胃虚，故令脉紧。假令欬者，坐饮冷水，故令脉紧。又曰：寸口脉微，尺脉紧，其人虚损多汗。由是观之，则是寒邪之气久入经络所致，皆虚寒之脉也。其在阳经则浮而紧，在阴经则沉而紧。仲景云：浮紧者，名为伤寒。又云：阳明脉浮而紧者，必潮热。此在阳则浮而紧也，在阴则沉而紧。故仲景云：寸口脉微，尺脉紧，其人虚损多汗，则阴常在，绝不见阳。又云：少阴脉紧，至七八日自下利，脉暴微，手足反温，脉紧反去者，此欲解也。此在阴则沉而紧也。浮为在表，沉为在里，数为在府，迟为在脏。欲知表里脏府，先以浮沉迟数为定，然后兼别脉，而分阴阳也。故论伤寒，当以仲景脉法为正，伤寒必本仲景。犹兵家之本孙吴，葬书之本郭氏。舍是而之他，犹舍规矩而求方圆矣。予尝作《伤寒歌百篇》。其首篇云：伤寒脉症总论为第一。今漫录于后。
伤寒脉症总论  ***************************
浮大数动滑阳脉，阴病见阳生可得。沉涩弦微弱属阴，阳病见阴终死厄。
仲景云：浮大数动滑，此名阳也。沉涩弱弦弱，此名阴也。阴病见阳脉者生，阳病见阴脉者死。
阴阳交互最难明，轻重斟量当别白。
脉须有阴阳，须看轻重，以分表里，在下文。
轻手脉浮为在表，表实浮而兼有力，但浮无力表中虚，自汗恶风常淅淅。
伤寒先要辨表里虚实，此四者为急。仲景以浮为在表，沉为在里。然表证有虚有实。浮而有力者，表实也，故无汗不恶风。浮而无力者，表虚也，故自汗恶风。
重手脉沉为在里，里实脉沉来亦重，重手无力大而虚，此是里虚须审的。
里症亦有虚实。脉沉而有力者，里实也，故腹满大便不通。沉而无力者，里虚也，或泄利，或阴症之类。此八句，表里虚实尽之矣。
风则虚浮寒坚牢，水停水畜必沉潜，动则为痛数为热，支饮应须脉急弦，太过之脉为可怪，不及之脉亦如然。
仲景云：风则虚浮，寒则坚牢。沉潜水滀，支饮急弦。动则为痛，数则热烦。太过可怪，不及亦然。邪不空见，中必有奸。
荣卫太盛名高章，高章相摶名曰纲。荣卫微时名卑惵，卑惵相摶损名扬。荣卫既和名缓迟，缓迟名强此最良。九种脉中辨疾症，长沙之脉妙难量。
仲景云：寸口卫气盛，名曰高。荣气盛，名曰章。高章相摶，名曰纲。卫气弱，名曰惵。荣气弱，名曰卑。惵卑相摶，名曰损。卫气和名曰缓，荣气和名曰迟。迟缓相摶，名曰强。大抵仲景论伤寒症候，自是一家。
瞥瞥有如[羔火]上肥，此脉定知阳气微。萦萦来者蛛丝细，却是体中阴气衰。脉如泻漆之绝者，病人亡血更何疑。
仲景云：瞥瞥如[羔火]上肥者，阳气微也。脉萦萦如蛛丝细者，阳气衰也。脉绵绵如泻漆之绝者，亡其血也。阳气衰，《千金》作阴气。
阳结蔼蔼如车盖，阴结循竿亦象之。
仲景云：蔼蔼如车盖者，阳结也。如循长竿者，阴结也。
阳盛则促来一止，阴盛则结缓而迟。
仲景云：脉来缓时一止，名曰结，脉来数时一止，名曰促。阳结则促，阴盛则结。
纵横逆顺宜审察，残贼灾怪要须知。
仲景论云：脉自相乘，有纵有横，有逆有顺，何谓也？曰：水行乘火，金行乘木，名曰纵。火行乘水，木行乘金，名曰横。水行乘金，火行乘木，名曰逆。金行乘水，木行乘火，名曰顺也。又问云：脉有残贼，何谓也？师云：脉有弦紧浮滑沉涩，名残贼。能为诸脉作病也。又问：脉有灾怪，何也？答曰：旧时服药，今发为灾怪。
脉静人病内虚故，人安脉病曰行尸。
仲景曰：脉病人不病，曰行尸，以无王气，卒仆不知。人病脉不病，名曰内虚，以无谷神，虽困无苦。
右手气口当主气，主血人迎左其位。气口紧盛食必伤，人迎紧盛风邪炽。
左为人迎，右为气口。人迎紧盛伤于风，气口紧盛伤于食。
数为在府迟为脏，浮为在表沉在里。
仲景云：浮为在表，沉为在里，数为在府，迟为在脏。
脉浮而缓风伤荣，浮紧坚涩寒伤卫。脉微大忌令人吐，欲下犹防虚且细。
仲景云：脉微不可吐，虚细不可下。
沉微气弱汗为难，三者要须当审记。
孙用和云：阴虚脉沉微而气弱者，不可汗。汗下吐三候，脉有不可行者，当省之。
阳加于阴有汗证，左手沉微却汗未。
《素问》云：阳加于阴，为之汗。
趺阳胃脉定死生。
仲景言趺阳脉者，凡十有一。
太谿肾脉为根蒂。
伤寒必诊太谿、趺阳者，谓人以肾脉、胃脉为主。故仲景讥世人，握手不及足。
脉来六至或七至，邪气渐深须用意。浮大昼加病属阳，沉细夜加分阴位。九至以上来短促，状若涌泉无入气。更加悬绝渐无根，命绝天真当死矣。
孙用和云：脉至七至六至以上，浮大昼加病，及八至，精神消，气乱，必有散脱精神之候，须忌急为治疗，又增至九至十至，虽和扁亦难治。如八至九至，加以悬绝者，无根也，如泉之涌，脉无入气，真气绝，当死也。
病人三部脉调匀，大小浮沉迟速类。此是阴阳气已和，勿药自然应有喜。
仲景云：寸口、关上、尺中三处，大小浮沉迟速同等。虽有寒热不解，此已脉和，为必愈。
发热恶寒，近似伤寒者，有五种。脉浮而紧，其人发热而恶寒者，伤寒之候也。脉浮而数，其人发热恶寒，或有痛处，是欲为痈脓也。脉浮按之反涩，其人发热恶寒，或膈热而呕吐，此伤食也。脉浮而滑，其人发热而背寒，或头眩而呕吐，此风痰症也。脉浮而弦，其人发热而恶寒，或思饮食，此欲作疟也。若果能辨其脉，又细验其症，方无误也。

卷十·治妇人诸疾  ——————————————————————————————————————————————————————————————————————————————————————————

四物汤  ***************************
治妇人荣卫气虚，受风冷，胸胁膨胀，腹中㽲痛，经水愆期，或多或少，崩伤漏下，腰腿重痛，面色青黄，嗜卧无力。安胎止痛，补血益虚。
当归　熟地黄　白芍药　芎藭（各等分）
上为粗末。每服一钱，水四盏，煎至八分，去滓温服。不以时候。
枳壳散  ***************************
滑胎。
商州枳壳（二两）　甘草（一两）
上为末。每服二钱，百沸汤点服。空心食前，日三服。凡怀孕六七月以上即服，令儿易生，初生胎小微黑，百日以后肉渐变白。此虽孙真人滑胎易产方，然抑阳降气，为群方之冠。
内补丸  ***************************
治妊娠冲任脉虚，补血安胎。
熟地黄（二两）　当归（一两，微炒）
上为末。炼蜜和丸如梧子大。每服三四十丸，温酒下。
上三方，诸集皆载之。在人用之何如耳。大率妇人妊孕，惟在抑阳助阴。《素问》云：阴摶阳别，谓之有子。盖关前为阳，关后为阴。尺中之脉，按之摶手而不绝者，妊子也。妇人平居，阳气微盛无害，及其妊子，方且闭经隧以养胎，若阳盛摶之，则经脉妄行，胎乃不固。《经》所谓阴虚阳摶，谓之崩也。抑阳助阴之方甚多，胎前药性恶群队。若阴阳交杂，别生他病，惟是枳壳散所以抑阳，四物汤所以助阴故尔。枳壳散差寒，若单服之，恐有胎寒腹痛之疾，以内补丸佐之，则阳不至强，阴不至弱，阴阳调匀，有益胎嗣。此前人未尝论及也。
木香散  ***************************
治妇人有孕，伤食。
木香（二钱七分）　京三棱　白茯苓　人参（各三钱七分）
上为末。面和丸如绿豆大。每服三十丸，熟水下。
白术散  ***************************
治妊娠气不调和，饮食易伤。
白术　紫苏（各一两）　白芷（微炒，三分）　人参（三分）　川芎　诃子皮　青皮（各半两）　甘草（一分）
上为末。每服二钱，水一盏，姜三片，煎至七分。不拘时，温服。
《经》云：饮食自倍，肠胃乃伤。又云：阴之所生，本在五味。阴之五宫，伤在五味。若妊子饮食不节，生冷毒物，恣意食啖，致脾胃之疾。故妊娠伤食，难得药。惟此二方稳捷。
紫苏散  ***************************
治妊娠胎气不和，怀胎近上，胀满疼痛，谓之子悬。兼治临产惊恐，气结连日不下。
紫苏（一两）　大腹皮　人参　川芎　陈皮　白芍　当归（三分）　甘草（一分）
上细剉，分作三服。每服，用水一盏，生姜四片，葱白七寸，煎至七分，去渣，空心服。
曾有妇人累日产不下，服遍催生药不验。予曰：此必坐草太早，心怀一点惧气，结而不行，非不顺也。《素问》云：恐则气下，盖恐则精却，却则上焦闭，闭则气还，还则下焦胀，气乃不行矣。得此药，一服便产。及妇人六七月子悬者，予用此数，数有验，不十服胎便近下。
下死胎方  ***************************
桂末二钱，麝香当门子一个，同研。暖酒服，须臾如手推出，此药不损血气。赵叔和传。
紫石英丸  ***************************
治妇人病，多是月经乍多乍少，或前或后，时发疼痛。医者一例呼为经病，不说是阴胜阳，是阳胜阴，所以服药者少得有验。盖阴气乘阳，则胞寒气冷，血不运行。《经》所谓天寒地冻，水凝成冰。故令乍少，而在月后。若阳气乘阴，则血流散溢。《经》所谓天暑地热，经水沸溢。故令乍多，而在月前。当和其阴阳，调其血气，使不相乘，以平为福。
紫石　禹余粮（烧醋淬）　人参　龙骨　川乌头　桂心　桑寄生　杜仲　五味子　远志　泽泻　当归　石斛　肉苁蓉　干姜（各一两）　川椒　牡蛎　甘草（各半两）
上为末，炼蜜丸如桐子大。饮下三十至五十丸，空心食前服。
通经丸  ***************************
治妇人室女月候不通，疼痛，或成血瘕。
桂心　青皮　大黄（炒）　干姜　川椒　莪术　川乌　干漆　当归　桃仁（各等分）
上为未。将四钱，用米醋熬成膏，和余六钱末成剂，臼中治之，丸如桐子大，阴干。每服二十丸，醋汤下，加至三十丸，温酒亦得。空心食前服。
徽州张扩缘事在推勘院，有王医者以医职直宿，日夜与之稔熟，口传此方。予得此方，以治妇人疾不可胜数。寻常血气凝滞，疼痛，数服便效。
有一师尼，忽患恶风体倦，乍寒乍热，面赤心烦，或时自汗。是时疫气大行，医见其寒热，作伤寒治之。用大小柴胡汤杂进，数日病急。召予诊之，三部无寒邪脉，但厥阴脉弦长而上鱼际。宜服抑阴等药。
抑阴地黄丸  ***************************
生地黄（二两）　柴胡　秦艽　黄苓（各半两）　赤芍药（一两）
上为末。炼蜜丸如梧子大。每服三十丸，乌梅汤过下。不拘时候，日三服。
宋禇澄疗师尼、寡妇别制方，盖有谓也。此二种寡居，独阴无阳，欲心萌而多不遂，是以阴阳交争，乍寒乍热，全类温疟，久则为劳。尝记《史记·仓公传》载，济北王侍人韩女，病腰背痛，寒热。众医皆以为寒热也。仓公曰：病得之欲男子，不可得也。诊其脉，肝部弦，出寸口。盖男子以精为主，妇人以血为主。男子精盛则思室，妇人血盛则怀胎，夫肝摄血故也。厥阴弦出寸口，又上鱼际，则阴血盛可知。故知禇澄之言，信有谓也。
庞老地黄丸  ***************************
治妇人月经不调，每行数日不止，兼有白带，渐渐瘦瘁，饮食少味，累年无子。
熟地黄（一两一分）　山茱萸　白芜荑　干姜　白芍　代赭石（煅，醋淬。各一两）　厚朴　白僵蚕（各半两）
上为末，炼蜜丸如梧子大。每服四五十丸，空心，酒下。日三服。
此庞老方。妇人有白带，是第一等病，令人不产育，宜速治之。此扁鹊过邯郸，闻贵妇人，所以专为带下医也。
琥珀散  ***************************
治月经壅滞，每发心腹脐㽲痛不可忍。及治产后恶露不快，血上抢心，迷闷欲绝。
荆三棱　莪术　刘寄奴　赤芍药　丹皮　官桂　熟地黄　菊花　真蒲黄　当归（以上各一两。剉）
上前五味，用乌豆一升，生姜半斤，切片，米醋四升，同煮，豆烂为度，焙干，入后五味，同为末。每服二钱，温酒调下，空心食前服。一方不用菊花、蒲黄，用乌药、玄胡索亦佳。予家之秘方也。若寻常血气痛，止一服。产后血冲心，二服便下。常服尤佳。予前后救人，急切不少。此药易合，宜多合以救人。
桃仁丸  ***************************
治血瘕血积，经候不通。
桃仁（去皮，麸炒黄）　大黄　川朴硝（各一两）　虻虫（半两，炒黑）
上四味末之，以醇醋二升半，银石器中慢火煎取一升五合。入大黄、桃仁、虫末，不住手搅，欲作丸。下朴硝，更不住手搅，良久出之，丸如梧子大。前一日不用吃晚食，五更初用温酒吞下五丸。日午取下如赤豆汁、鸡肝、虾蟆衣之状。未下再作，血鲜红即止。续以调气血药补之。
此出《千金方》。有一贵人妻，患小便不通，脐腹胀不可忍。众医皆作淋治，如八正散之类，其痛愈甚。予诊之曰：此血瘕也，非瞑眩药不可去。予用此药，更初服。至日午，痛大作不可忍，遂卧。少顷下血块如拳者数枚，小便如黑汁者一二升，遂愈。此药治病的切，然猛烈太峻，气虚血弱者，更斟酌与之。
佛手散  ***************************
治妇人妊孕六七月，因事筑磕者，或胎死腹中，恶露下，疼痛不已，口噤欲绝。用此药探之，若不损则痛止。胎损，便逐下，子母俱安。此药催生神效。
当归　川芎（等分）
上为末。每三钱，水一盏，煎令泣泣将干。投酒一大盏，止一沸，去渣温服，口噤，灌之，如人行五七里再进，不过二三服便生。有一方云此药治伤胎去血多，崩中去血多，金疮去血多，拔齿去血多，昏运欲倒者，水煎服。
一味黄芩散  ***************************
治崩中下血方。
黄芩为细末。每服一钱，烧秤搥淬，酒调下。崩中药多是用止血及补药，此治阳乘阴。前所云，天暑地热，经水沸溢者。
香附散  ***************************
治下血不止或成五色崩漏方。
香附子去皮毛，中断之，略炒为末。每服二钱，清米饮调下。徐朝奉内人有是疾，服遍药，不效，后获此方，遂愈。此药常服，益血调气，亦治产后腹痛，是女科之仙药也。
愈风散  ***************************
治产后中风，牙关紧急，手足瘈疭。
荆芥穗轻焙一两，细末。每二钱，酒调服。
《经验》《宝产》皆有之。《陈选方》中用举卿古拜四字，盖切脚隐语以秘之也。此药委有奇效。大抵产室但无风为佳，不可太暖，太暖即汗出，汗出则腠理开，易于中风，便昏冒。记有一妇人，产后遮护太密，阁内更生火。睡久及醒，则昏昏如醉，其家惶恐。医用此药，佐以交加散。祝云：服之必睡，睡中必以左手搔头，觉必惺矣。良如其言。
交加散  ***************************
治妇人荣卫不通，经脉不调，腹中撮痛，气多血少，结聚为瘕，产后中风。
生地　生姜（各五两。研取汁）
上交互用汁浸一夕。各炒黄，渍汁尽为度，末之。寻常腹痛，酒调下三钱，产后尤不可阙。
治妇人诸般淋  ***************************
苦杖根，俗所云杜牛膝，多取洗浄，碎之。以一合，用水五盏，煎一盏，去渣。用麝香、乳香少许，研调下。
鄞县武尉耿梦得，其妻患沙石淋十三年矣，每漩痛不可忍，溺器中小便下沙石，漉漉有声。百方不效。偶有此方啜之，一夕而愈。
半夏散  ***************************
治产后运绝。
半夏末，如豆大许，竹管吹入鼻中，立醒。
蒲黄散  ***************************
治产后出血太多，虚烦发渴。
真蒲黄末，二钱饮下。渴燥甚，新汲水下。
护胎方  ***************************
治妊娠时气，身大热，令子不落，护胎方。
伏龙肝为末，水调，涂脐下二寸。干则易，瘥即止。又取井中泥，涂心下，干则易。
又方  ***************************
浮萍（干）　川朴硝　大黄（碎，微炒）　蛤粉　蓝根（各一两）
上为末，水调，封脐上。安胎，解烦热，极妙。
芎羌散  ***************************
妇人患头风者甚多，每发必掉眩，如在舟车上。盖因血虚，肝有风邪袭之耳。《素问》云：徇蒙招揺，目眩耳聋，上虚下实，过在足少阳、厥阴，甚则归肝，盖谓此也。
川芎（一两）　当归（三分）　羌活　旋覆花　蔓荆子　华阴细辛　石膏　藁本　荆芥穗　半夏曲　防风　熟地黄　甘草（各半两）
上为末。每服二钱，水一大盏，姜三片，同煎至七分，去渣，温服，不拘时。此方比药，捷而有效。
苏子麻子粥  ***************************
妇人产后有三种疾。郁冒则多汗，汗多则大便秘，故难于用药。惟此法最佳且稳。
紫苏子、大麻子二味各半合，浄洗，研极细。用水再研取汁一盏，分二次煮粥，啜之。此粥不惟产后可服，大抵老人、诸虚人风秘，皆可服。有一贵人母，年八十四，忽腹痛头痛，恶心不下食。诸医议，皆供补脾进食、治风清利头目药。数日病更甚，全不入食。其家忧惧，恳予辨之。予曰：药皆误矣。此疾止是老人风秘，脏腑壅滞，聚于膈中，则腹胀恶心，不喜食。又上至于巅，则头痛神不清也。若得脏府流畅，诸疾悉去矣。予令作此粥，两啜而气泄。先下结屎如胡桃者十余枚，后渐得通利，不药而愈。
当归散  ***************************
治妇人天癸已过期，经脉不匀，或三四月不行，或一月再至，腰腹疼痛。《素问》云：七损八益。谓女子七七数尽，而经脉不依时者，血有余也，不可止之，但令得依时不腰痛为善。
当归　川芎　白芍　黄芩（各剉炒。各一两）　白术（半两）　山茱茰（一两半）
上为末。每服二钱，酒调下。空心食前，日三服。如冷，去黄芩，加桂一两。
甘麦大枣汤  ***************************
治妇人脏燥。
甘草（三两）　小麦（一升）　大枣（十枚）
上㕮咀，以水六升，煮取三升，去渣，温分三服。亦补脾气。
乡里有一妇人，数次无故悲泣不止。或谓之有祟，祈禳请祷，无所不至，终不应。予忽忆《金匮》有一症云：妇人脏燥，悲伤欲哭，象如神灵，数欠伸者，甘麦大枣汤。予急令治药，终剂而愈。古方妙绝如此。
鹿香汤  ***************************
治妊娠热病，胎死腹中。
鹿角屑一两，水一盏，葱白五茎，豆豉半合，同煎至六分，去渣，温，分二服。
如圣膏  ***************************
治妇人生产，数日不下，及胞衣、死胎不下。
崔元亮《海上方》：用蓖麻子七粒，去壳，研如泥，涂足心，才下，便急洗去。政和中，有一妇人产，二日不下，令慢试之，一涂，俄顷便下。自后常用极验。

卷十·小儿病方  ——————————————————————————————————————————————————————————————————————————————————————————

脉症总论  ***************************
按小儿脉，当以大指按三部。一息六七至为平，十至为发热，五至为内胀。脉紧为风痫，沉缓为伤食，促急为虚惊，弦急为气不和，沉细为冷，浮为风，大小不匀为恶候，为鬼祟，浮大数，为风为热，伏结为物聚，单细为疳痨。凡腹痛多端，呕而脉洪者，有虫。浮而迟，潮热，胃寒也，温之则愈。予尝作歌以记之，歌曰：小儿脉紧风痫候，沉缓食伤多吐呕；弦急因知气不和，急促虚惊神不守；冷则沉细风则浮，牢实大便应秘久；腹痛之候紧而弦，脉乱不治安可救；变蒸之时脉必变，不治自然无过谬；单细疳痨洪有虫，大小不均为恶候；脉浮而迟有潮热，此必胃寒来作寇；泻利浮大不可医，仔细斟量宜审究。
婴儿未可脉，方俗医多看虎口中纹颜色，与四肢冷热验之，亦有可取者，予因又以二歌记之。《虎口色歌》曰：紫色红伤寒，青惊白色疳；黑时因中恶，黄即困脾端。《冷热症歌》曰：鼻冷定知是疮疹，耳冷应知风热症；通身皆热是伤寒，上热下冷伤食病。若能以色脉参验之，所得亦多矣。
睡惊丸  ***************************
治小儿一切惊疳、食积、风痫之症。
使君子（五十个，炒存性）　香墨（枣大一块）　金箔　银箔（各五分）　腻粉（二分）
上先将使君子、香墨研细，次入金银箔，乳钵内同研，次入粉并麝香少许，研令极匀，稀糊丸如梧子大，阴干。每服一丸，薄荷汤磨下。一岁已下，半丸。一名青金丹。乡里一士人，货此药日得数千钱，已百余年矣。
麦门冬散  ***************************
治小儿呕吐，脉数有热。
麦冬　半夏曲　人参　茯苓（各二钱）　甘草（一钱）
上为末。每服二钱，水一盏，姜三片，煎五分，去渣，温。日二三服。
白术散  ***************************
治小儿呕吐，脉迟细，有寒。
白术　人参　半夏曲（各二钱）　茯芩　干姜　甘草（各一钱）
上为末。每服二钱，水一盏，枣一枚，姜三片，煎至七分，去渣，温。日二三服。
调中丸  ***************************
治小儿久伤脾胃，腹胀。
干姜　橘红　白术　茯苓　良姜　砂仁（各一钱）　官桂　木香（各等分）
上细末。糊丸如麻子大。每服二三十丸，食后熟水下。
芎朴丸  ***************************
治小儿疳瘦，泻白水，腹胀。
芎藭　厚朴（各一两）　白术（半两）
上为末，炼蜜丸如弹子大。每服一丸，米饮化下。三岁已下，半丸。
消积丸  ***************************
治小儿吐泻，大便酸臭。
丁香（九粒）　缩砂仁（十二粒）　巴豆（二粒，去皮膜心油）　乌梅肉（二个）
上细末，面糊丸如黍米大。三岁以上，三五丸；三岁以下，二三丸。温水下，无时。米饮下亦得。
捻头散  ***************************
治小儿小便不通。
玄胡索　川苦楝（各等分）
上细末。每服半钱，或一钱，捻头汤调下。量儿大小与之，食前服。
[礻扁]银丸  ***************************
治小儿急慢惊风，积痼。
青黛（三钱）　水银（一皂角大，同黑铅结成砂子）　寒食面　黄明胶（各二钱。炒焦为末）　轻粉（豆大许，炒）　雄黄　粉霜　朱砂　脑麝　巴豆（二十一粒，去油）
上研细。滴水为丸如麻子大。捏扁、曝干，瓷盒盛之。小儿一岁，一丸，随意加减。煎枣子汤送下，不得化破。
惟慢脾风，因吐泻，脾胃受风，为难治。近世多用生附子，及青州白丸子、金液丹合用之，如醒脾丸，皆要药也。
醒脾丸  ***************************
治小儿慢惊风，因吐利后，虚困昏睡，欲生风痫。
白术　厚朴　舶上硫黄　天麻（各半两）　全蝎　防风　人参　官桂（各一分）
上为末，酒浸，蒸饼和丸，如鸡豆大。每一丸，米饮下。
又方  ***************************
全蝎（一个，青薄荷叶包，煨）　白术（指面大，二块）　麻黄（长五寸，十个，去节）
上为末。三岁以下，一字，三岁以上，半钱。薄荷汤下。
人参散  ***************************
治脾风多困。
人参　冬瓜仁（各半两）　南星（一两，切，姜汁浆水煮）
上为末。每服一钱，水半盏，煎二三分，温服。
蝎梢丸  ***************************
治小儿胎虚气弱，吐利生风，昏困嗜卧，或潮热发搐。
全蝎（微炒）　白附子（煨制。各半两）　通明硫黄（一两）　半夏（一两，切片，姜汁煮，焙干）
上为末，姜汁丸如麻子大。每服三十粒，荆芥汤下。更看大小，加减服。
龙齿散  ***************************
治小儿拗哭。
龙齿　蝉壳　钩藤　羌活　茯苓　人参（各等分）
上为末。每服一大钱，水一大盏，煎六分，去渣，温服。喜热，热服。

普济本事方  ——————————————————————————————————————————————————————————————————————————————————————————

治药制度例  ***************************
菟丝子∶酒浸曝焙干，用纸条子同碾，即便为末。
半夏∶沸汤浸至温，洗去滑，换汤洗七遍，薄切焙。
乳香∶挂窗孔中风干研，或用人指甲研，或以乳钵坐水盆中研。
天雄、附子∶灰火炮裂去皮脐用。
乌头∶灰火炮裂去皮尖用。
牡蛎∶盐泥固济干，火烧通赤，去泥用。
鹿茸∶酥炙黄燎去毛。
诸角∶镑治为细末方入药。
苁蓉、牛膝∶水洗酒浸焙干用。
破故纸、蛇床子、茴香∶炒令香。
桂∶去粗皮，取心用，不见火。
葶苈∶苦者隔纸炒香。
天麦二门冬∶略用水　去心。
桃杏、郁李仁∶皆去皮尖微炒。
杜仲∶去皮锉如豆，炒令黑。
桑螵蛸∶涂酥慢火炙令香。
大黄∶以湿纸裹，甑上蒸。
枳壳∶去穣细切，麸炒黄。
浓朴∶去粗皮，生姜汁制炒。
椒∶去目并合口，微火炒，地上出汗。
前胡、柴胡、蒿本∶皆去苗净洗。
诸花∶皆去萼及梗。
牡丹、地骨皮∶去心。
阿胶∶碎之，蛤粉炒成珠子。
石苇、枇杷叶∶温水浸，刷去毛，焙蛇蜕、蝉蜕∶洗去土，炙。蝉去头、足。
露蜂房∶炙过用，或炒过亦得。
巴豆∶去皮心、膜细研，新瓦上出油。
蛇黄∶炭火　通赤，醋淬三五度。
酸枣仁∶微炒去皮，研。
石斛∶去根净洗，细锉酒炒。
当归∶洗去芦，薄切焙干后秤。
花蛇乌蛇肉∶酒浸去皮骨炙。
真珠母∶未钻真珠也，研如粉。
吴茱萸∶汤浸七次，焙。
香附子∶麸炒舂去毛。
芫青斑蝥∶去头足翅。
败龟虎骨∶并酥炙。
僵蚕∶去丝嘴炒。
干漆∶炒至大烟出。
防风∶去钗股者。
皂角∶去皮弦，炙用。
茵芋∶去梗，锉炒用。
木鳖子∶去壳研。
虎睛∶酒浸切焙。
威灵仙∶去苗洗。
紫苏子∶淘洗晒干。
续断∶推去筋，洗锉焙。
黄连∶去须用。
甘草∶炙。
泽泻∶净洗，酒浸一宿，炙干（不浸亦得）。
干姜∶炮。
蜈蚣∶去头足。
蝎∶去毒。
水蛭∶炒焦。
柏子仁∶研。
茯神∶去木去皮。
细辛∶去苗洗。
神曲∶碎炒。
青皮∶去白。
茯苓、黄芩∶去皮。
甘松∶洗土净。
独活∶须黄色如鬼眼者。去芦洗。焙秤。
羌活、升麻∶去芦洗，焙秤。
诸石∶皆细研水飞。
木香∶气味辛辣特甚者可用。近世蜀人采云南根以乱真。其性大寒，利大小便。《本草》谓之土用木香。
远志∶去心，洗锉炒黄色。（或用甘草煮三四沸，去芦骨或生姜汁炒）
人参∶去芦。
龙骨、龙齿∶用粘舌者。
香白芷∶不见火。
麻黄∶去根节。
白藓皮∶去心，洗焙秤。
秦艽∶去土去苗，洗焙秤。
竹沥∶用新　竹烧取之。
卷柏∶去根洗。
五灵脂∶如鼠屎者，水淘去沙石，日干取末。
石菖蒲∶去须。
骨碎补∶洗去毛。
百草霜∶用烧草锅底墨。
熟干地黄∶酒洒九蒸九曝，焙干秤。
木通∶削去粗皮，先碾为细末秤，方可入药。
鳖甲∶锉成小片，先以淡醋煮去裙膜洗净，再以酸醋炙黄秤。
天南星∶须大者，忌用虎掌。
藿香、木香、丁香、诸香药、官桂、香白芷之类。皆不可见火。如荆芥、薄荷、紫苏亦然。三物或急用，并须纸七八重裹焙。

普济本事方续集  ——————————————————————————————————————————————————————————————————————————————————————————

治诸虚进食生血气并论  ***************************
夫人禀阴阳、五行、运气、荣卫而保全其身一，凡身中或有毫杪疾患无非因脏腑虚冷，脏腑虚冷则荣卫不调，荣卫不调则疾生矣。又况虚冷之极又能生其虚阳，或手足腰肾及眼目口齿三焦六腑值病之亟则各能死人。且如左右手三阳三阴十二经脉，皆须用有胃气或加之有疾，而无胃气者不问病之轻重，不救。何谓须用有胃气?缘胃受谷气，谷气生则能生气血，气血壮则荣卫不衰，荣卫不衰则病自去矣。如五脏六腑表里之间皆出自谷气而相传授生气血而灌荫五脏，或气血不足则五脏六腑荫无所自。况加之于忧愁思虑、喜怒不常、起居劳役、饮水不节、房事过多、冲雪冒霜、伏暑郁热，损失耗散，则病生焉。且如季春、季夏、季秋、季冬，一十八日之间，脾土于此时旺极，每遇此际，肾水受克，故当补肾。所以心、肺、肝、脾、肾各有衰旺，各有相生、相克。如心克肺，肺克肝，肝克脾，脾克肾，肾克心，遇旺则克之愈甚。凡受克处，故宜补。然春补脾，夏补肺，秋补肝，冬补心，古之贤人平居无病，亦常用方药法度调护脾胃，使进饮食而全谷气，凡百皆得其宜。如今之庸医用意皆错，姑举一二而为证然。且如肾经衰败，则以天雄附子之类而言补肾，且肾本属北方壬癸水，喜湿恶燥，反用天雄附子至燥药，岂能补乎肾耶?况肾经虚则乃五脏六腑衰极而渐至肾，则诸病生焉。凡下部肾经虚者不必补之，至妙之法有二：一则但补脾护胃，使进饮食而全谷气；一则所谓生血气者，可每日夜半子时，乃北方正候当此之时，肾水旺极，则摄血化精，精气全则实，肾经不虚，病自去矣。男子则摄血化精，女子可通月事。若谷气不全，则气血不生。气血不生，则当夜半子时，肾水虽旺，则血不能偿，其肾所摄无精可化，丹田不固，肾自虚矣。以此观之，凡肾经并五脏虚败，医者不识源流，枉用其法，初不能损于病乎?今则具列先补脾胃、后调气血二方并法，悉皆备集，予不欲私为已有，用传好事云耳。
戊巳圆　治丈夫、妇人禀赋怯弱，饮食无味，气血衰败，肌肉不生，项背拘紧，腰脚无力，胸膈膨胀，多睡少寤，终日昏朦，夜多异梦，及积年脾虫，时下恶心，噫酸吐水，小儿吐乳，大人翻胃，并皆治之。此药能护脾开胃，进饮食，长肌肉，生气血，化精益髓，全胃气，丹田不竭，肾经不虚，是此药功也。
茴香（三两，拣净）　甘草（一两，炙）　浮椒（五两，乃胡椒也，拣净）　人参（一两）　白术（二两）　朱砂（半两）　白茯苓（三两）　香附子（半两）
右为细末，生姜汁打面糊为圆，如梧桐子大，每服二十圆，空心白汤送下服。
又方
石菖蒲（二两）　白茯苓（三两）　白术（二两）　茴香（一两半）　青皮（一两）　枳壳（一两，麸炒去穰）
右为末，每服二大钱，枣汤调，空心服。
又方
枳壳（二两）　木香（一两半）　丁香（半两）　青皮（一两半，去白）　牡蛎（二两半）甘草　白茯苓（一两）
右为细末，米饮送下三钱，不计时候。
又方
治大人、妇人、小儿唇青面黄，肚里冷痰牵引小腹，以至翻胃换食呕吐，口苦舌干，少寐多寤，脚手不掣，远年日近一切脾胃冷病悉能除愈‘。有一妇人年四十余，患十年翻胃，面目黄黑，历三十余人医不取效，脾腧诸穴烧灸交遍，其疾愈甚。服此药不五七日间，顿然无事紧忍，服至一月日遂去其根。自是服之不三五服，些少脾疾立便痊平。能全胃气、生肌肉、进饮食，顺荣卫，常服大有补益，悉试悉验，幸毋忽焉。
人参（一两）　茯苓（二两）　附子（七钱重，炮，去皮脐一两）　牡蛎（一两，煅）粉草（半两）　草芪（一两，盐炙）
右为末，每服三大钱，盐汤点服。忌生冷、油面、粘腻等毒物，无不效者，甚妙。
又方
浮椒（二两）　茴香（二两）　粉草（一两）
右三味每为末，服二钱，热汤点服。忌毒如前。
化癥圆
治丈夫、妇人、小儿年深日近沉积癥块。面色黄青，时上抢心，吐水吞酸，舌生白沫。妇人积年月经不调，渐成血气或蛊块，中焦之间复如杯碗，连年累月，渐至瘦瘠，寒热往来；一切脾胃受寒久不痊愈之疾，并皆治之。
巴豆（五两，去油膜）　蓬莪术（三两，醋煮）　三棱（三两，醋煮）　丁香皮（二两）木香（一两半）　厚朴（三两）　石菖蒲（二两）　良姜（一两）　虻虫（一两半）　川牛膝（一两）　香附子（四两）　石莲（二两）
右为细末，稀面糊为圆，如小绿豆大。积年癥瘕成块，第一服用热水下二十圆，自后每日三圆五圆，更量虚实加减与之，五日去尽积块。日近脾胃有积者，每服五圆饭饮吞下，一服取效。妇人血气成块及血瘕，每服二十圆，苏木用酒、童子小便各一半煎五七沸，令温，空心吞下。自后每日用温酒下三圆，其血块逐旋消，从大小二便去尽，自知。小儿蛔虫腹痛不能忍，日夜叫唤，百药不救者，橘皮汤下七圆，立效。诸虫皆下，常服白汤或姜汤下三五圆。中酒及酒积大便鲊臭者，白汤旧酒各半，吞下七圆，立效如神。一切噫塞，心下硬痛，皆用枣汤下五圆，不拘时候。
卫真汤　治大人、妇人元气衰惫，荣卫怯弱，真阳不固，三焦不和，上盛下虚，夜梦鬼交，觉来盗汗，面无精光，唇口干燥，耳内蝉鸣，腰背倦痛，心气虚乏，精神不宁，惊悸健忘，饮食无味，日渐瘦悴。外肾湿痒，夜多小便，腰重冷疼牵引小腹，足膝缓弱，行步艰难，妇人血海久冷经候不调，或遇期不至，或一月两来，赤白带下，漏分五色，子宫感寒，久不成孕，并皆治之。此药大能生气血，遇夜半子时肾水旺极之际偿肾收摄，男子摄血化精，实丹田填五脏，诸病未萌之前皆能制治，使不复为梗。是药也，每服多寡具列在前。
川当归（三两）　人参（一两半）　金钗石斛（五两）　茯苓　木香　肉豆蔻　山药（各三两）　生地黄（二两半）　熟地黄（三两）　丁香（一两）　青皮（一两）　川牛膝（二两，童子小便、酒各半，浸一宿）
右为细末，每服三大钱，温酒调下，盐汤亦得。空心食后一服。妇人诸疾，用童子小便同温旧酒调，空心下。
丙丁圆　生血养气，升降水火，化精补肾。
附子（一个九钱重者，炮）　川乌（一个七钱重者，炮）　当归（二两）　赤芍药（五两）　沉香（五两）
右为细末，浸当归酒，煮稀糊为圆，如梧桐子大，朱砂为衣。每二十圆，渐加三十圆。食前空心盐汤酒下，妇人淡醋汤下。
又方　治男子、妇人一切虚冷之疾，活血驻颜，减小便，除盗汗，治妇人久不生产，似滞疾而非，其时有遗沥，并皆治之。功验不可具述。
苍术　吴茱萸　破故纸　葫芦巴（以上各一两）　川姜　草乌（以上各半两，并炮）　山药（二两）
右各炮治，同为末，腊糊圆，如梧桐子大，每服十五圆，空心温酒盐汤任下。妇人艾醋汤下，日二服。丈夫四十岁已上者，可常服，耳目永不昏聋，髭发不白。
又方回阳小浴法
川乌　沉香　紫稍花　蒺藜　蛇床子（酒浸一两）　菟丝子（各等分）
右为末，冷热水如圆，如弹子大，每服一圆，汤三大碗，椒二合，葱二握，用阔口瓶同煎二碗，去却葱根椒，安身于瓶口上薰，如入得手则浴之，冷便止。女人带下赤白者，依此薰之。留取药，得三次温过薰洗，妙。
又方　治后生、大人、妇人房事不节，渐至虚损，行步如踏空，夜梦从高坠下，及梦大小诸般水等，并皆治之，常服永无虚病，虽二十岁亦可服。
人参　白茯苓　川牛膝（酒浸一两）　地骨皮（真者）　川当归　熟地黄（各等分）
右为末，炼蜜为圆，如梧桐子大。每服三十圆，温酒或盐汤空心下，常服只二十圆，用三五匙干饭压下；服三五日后，每日饱饭后及临卧时服。局中鸡苏圆五十粒不嚼破熟水吞下，次又服前药，百病皆去，虽百岁须发不白。此药余日二十，岁服之不歇，甚妙。
又方　治后生丈夫酒色过多，下元虚惫，膝软乏，小便滑数，外肾湿痒。
菟丝子（五两）　石莲肉（二两）　白茯苓（一两）　山药（二两）　茴香（二两）　五味子（五两）
右为末，稀糊为圆，如豆大，每服四十圆，温酒或盐汤空心下。如脚气及脚膝无力者，木瓜酒空心五十圆晚餐前再服，立效。
又方　补虚损，老少皆可服，一切虚证并皆用之。
人参　桂　茯苓　黄耆　熟干地黄　川芎　甘草　川当归（各等分）
右各依法事治为末。每服二大钱，水一盏，生姜三片，枣子二枚，同煎至七分，空心服。
又方　治劳嗽及虚证及鼻流清涕，耳作蝉鸣，眼见黑花，一切虚症，丈夫、妇人皆可服，少年服亦不妨。
北五味子（二两）　鳖甲（三两厚物）　地骨皮（三两）
右为末，炼蜜圆，如梧桐子大。空心食前温酒或盐汤任意服三十五十圆。妇人醋汤下。此方，乃曲江人家秘方，余服之大有功效。处方有理者，人皆钦羡。妙甚!妙甚!
又方　补虚损，治劳倦，一切虚极欲垂死者。
甘草（三两）　苍术（一斤，米泔浸一宿，切作片子用）　韭白（一斤细切，同令盦过一宿）　川椒（四两）　草乌（半斤，水浸一宿切作片子同盐四两，令盦一宿，次日炒干）
右共为末，用好旧糟六斤，同捣三五十杵，令匀为圆，如梧桐子大。每服二十三十圆，空心温酒盐汤任下，妇人淡醋汤下。
又方　治胸满气噫，下部冷，腹㽲痛。
半夏（八两）　生姜（六两）　橘皮（四两）　桂（二两）　吴茱萸（五两，汤泡洗一次）
右㕮咀，用水十升煮取四升，分五服，冷又再温，空心食前服。余少年时，曾患脐腹㽲痛，初不疑其虚，遍服诸家药，无获效者。余遂诊之，则觉是虚证，合此药。一剂服未至半剂，顿然痊瘥。
又方　治下部冷极，脐下及小腹痛不可忍者，一服取效。
赤石脂　干姜（各十两）
右二味为末，面糊为圆，如碗豆大。每服十圆至三十圆，空心饭饮下，日三服。
御方二仙散治肾气
蓬莪术（一两）　茴香（二两）　阿魏（三钱，真者）
右三味为末。每服一钱，温酒调下。
金锁正阳丹
砒（一两，火煅）　巴豆（十两，去油）　乌头（一两，炮）　木鳖（六个）　雄黄（半两）
右以上并为末。用黄腊　沥青（好者各一两半），黄丹（一两），朱砂（一两半），细研，溶热入前项药末，乘热圆，如鸡头子大。每服一圆，常服，空心盐汤下。小肠气痛，炒茴香、酒冷下，木通煎汤下。滑肠脱肛，干姜、艾同煎，酒温下。心气痛，烧钱淬醋下二圆。气块、啮干，抒子下一圆。妇人红脉不行，及产后诸疾，当归酒下。眼多冷泪，盐椒汤下。
治诸积热等疾  ***************************
治脚气，毒遍内外，烦热不解，口中生疮，狂走毒厉，及解中诸热药毒、邪热、卒黄等，解虫毒、鬼魅野道热毒，又治小儿惊痫热病。
寒水石　石膏　磁石　滑石
以上四味各三斤，捣末，用水一石煮至四斗，去滓入后药。
玄参　羚羊角（四两）　升麻（五两）　丁香　木香（半两）　甘草（八两）
以上六味捣为末，入前药汁中，再煮去一斗五升，去滓，入下顷二味。
朴硝（三斤）　消石（好者二斤）
以上二味入前药汁中，微火煎，不住手持柳木篦搅，候有七八升许，投在水盆中。半日久欲凝后，却入后顷二味。
朱砂（三两）　麝香（一两三钱）　重乳细
以上三味，入前药汁中，拌调令全匀。
右当寒之二日，每服一钱匕或二钱，冷水调下，大人、小儿仔细加减，食后服。
又方　治大人、小儿五脏积热，烦躁多渴，唇裂喉闭，目赤鼻衄，颔颊结硬，口舌生疮，阳明证伤寒发狂，见鬼谵语，大小便秘，一切风壅并皆治之。
川大黄　山栀子仁（一两）　朴硝（二两）　连翘　薄荷（二两）　甘草（一两）　干葛　赤芍药（一两）
右为锉散，每二钱水一盏。入竹叶七片，蜜三匕，同煎至七分，去滓，食后服。法阳明证伤寒，空心下，此药局方亦载，缘味数与药不同。予唯一之用，大侄段妇忽患热病，欲死，付之一服，立效。后来屡服屡验，伏幸毋忽。
又方
白术　荆芥　赤芍药（各三两）　大黄　车前子（各二两，生）　木通（三两）　甘草（二两）　川当归（二两）
右为细末。大便秘结，米泔调三钱，空心服。上膈壅热，或生赤丹，或如痈疖，用水二盏煎三大钱服；小便结如淋状，用芦根打碎净洗，煎汤调下。五心烦热，生姜一片同煎三钱服。此方初来之不得，后费数缗转托来之，至三方始得之，屡服有效。
东京金宅龙脑圆治胸中郁热，肺热喘嗽，口臭喉腥，脾疸口甘，丈夫吐血，妇人血崩，并皆治之。
龙脑　薄荷（五两）　真蒲黄（一两）　麦门冬（二两）　阿胶（一两）　甘草（一两半）　人参（一两）　川当归（一两）　黄耆（一两半）　木通（一两）　生干地黄　柴胡（半两）
右为末，炼蜜，圆如梧桐子大。每服二十圆。病上焦，饭后用熟水吞下，微嚼破更好。病下焦，空心服。小儿加减与之。此药大有奇效，不可尽述。
又方　治男子、女人、小儿胃中客热，口臭牙宣，赤眼口疮。一切疮疹，已发未发或可服之。
熟地黄　生地黄　天门麦　黄芩　枇杷叶　山茵陈　枳壳　金钗石斛　甘草（以上各三两）　犀角（三钱）
右为末。每服二钱，水一盏煎至七分，去滓，食后临卧温服。小儿一服分作二服，更斟酌与之。此方得某一品之家，其间用犀角一味，甚有道理，百发百中。予族中有一仆，牙宣口臭，牙齿渐至颓落。予与二服，立愈。服之无不效者。《本事方前集》所未载此数方，缘得之不易。今不欲为之已有，不能广利一切，谨附此，与众共之，明医者必叹赏。
又方　解一切暑毒欲死者，使服之立苏。
半夏（四两，醋一升半，煮尽醋焙干）　甘草（一两）　桂（半两）　赤茯苓（二两）白茯苓（一两）
右为末，用生姜汁作面糊为圆，如O大。每服五十圆，热水下。予夏月登途，尝备此药于箧笥中，诸缓急及仆价门，每日一服，终无伏暑之疾，奇验不一。
治诸风等疾  ***************************
治八般头风
草乌尖　细辛（等分）　黄丹（少许）
右为细末，苇管搐入鼻中，立效。
治偏头风（王荆方云：禁中秘方）
右用好萝卜自然汁一蝉壳样，患人仰卧，右疼注左，左疼注右，或两边皆疼皆注之。虽十年患者亦效。王荆公患十二年，用之立效。后医数人，皆愈。
治头痛及脑风神砂圆
盐　硫黄（各等分）
右为末，水调生面为圆，如梧桐子大。每服十五圆，用薄荷茶食前下。荆芥酒亦得。
又方定头疼
杨梅青　硝石　地龙（各等分）（道按：杨梅青即空青无水者）
右为细末，搐鼻立效。上件四方得自至人，累试有验。余乡间有富室就余传此方，修合施人。
治偏正头风，夹脑风，并一切头风，不问年深日近，克日取效，名透顶散
细辛（长白者，三茎）　瓜蒂（七个）　丁香（三粒）　糯米（七粒）　脑子（一豆大）　麝香（一黑豆大）
右先将脑、麝乳钵内研，令极细。却将前四味碾内，事治为末，入乳钵内，荡起脑麝令匀。用瓦罐子盛之，坚闭瓶口。患人随左右搐之一大豆许量，久出冷涎一升许，即安。
清头风，去风邪，顺真气
羌活　僵蚕（各一两）　白蒺藜（去尖炙一两）　甘菊（一两）　白附子（一两）　朱砂（一两）　麝香（一两）
右为细末，每服一钱，薄荷茶酒任意调下。
治丈夫、妇人风虚头疼，气虚头疼，妇人胎前产后伤风头疼，一切头疼并皆治之。
茵陈（五两）　麻黄　石膏煅留性（各二两）
右为末，每服一钱，脑茶下，食后服。服毕仰卧。
治风屑极燥无时此乃气虚风侵，邪于皮表而生焉，须此药治之甚妙。
藜芦根
右一味，不拘多少，为末。先洗头，须避风，最好候未至十分干时，用药掺定。须用药末入发至皮，方得紧缚之两日夜，次日全无，亦不燥痒。如尚有些少，可再用一次，立效。
又方
香白芷　零陵香（各等分）
右为末，如前法用之。候三五日后篦去，再付三二次，终世不生。
治头风荆芥散（王大医方）
荆芥　石膏（各等分，煅）
右为细末，每服二钱，姜三片，葱白三寸和须，使水一盏，同煎至七分，食后服。
治偏头风方
猪牙皂角（去皮筋）　香白芷　白附子（各等分）
右为末，每服一钱，腊茶下。右疼右侧卧，左疼左侧卧，两边皆疼仰卧，食后服。
治急中风，口闭涎上欲垂死者。一服即瘥
江子（二粒，去皮膜）　白矾（一块，如大拇指大，末之）（按：江子即巴豆）
右二味，于新瓦上煅，令江子焦赤为度。为末，炼蜜丸如鸡头大，每服一圆，用绵裹于患人口中，近喉，如良久吐痰，立效。
治头风，头晕目旋，太阳穴痛，不思饮食。
藿香　茯苓　香附子（各一两）
右为末，每服二钱，茶清调下，日三服。
清头目，避风岚气
苍术（四两）　荆芥　甘草（各一两）
右三味为细末，每服一大钱，沸汤点，早晨服。凡入烟瘴之地，宜修合随行。余昔入广，合合一剂，每日一服，及归不染瘴。而至仆价门亦尝与之，无染瘴疾者，又况能清头目，效验多端。
治大人小儿惊风退热取涎牛黄散
朱砂（一钱）　麝香（一字）　脑子（真者，半两）　水银（一钱）　牛黄（一字）　狗黄（—字）　雄黄（一字）　令香（半两）（道按：狗黄即狗宝，令香即零陵香。）
右为末，将前四味为末，顿处，后四味末放一处，临时和匀，每服一字或半钱，薄荷汤入金银箔同调下。如用取涎，入江子二粒去油，药二钱，和匀可服半字，薄荷茶清调下，量大小虚实加减与之。
生津液玉液膏
紫苏（四两）　板桂（半两）　甘草　白梅肉（各二两）
右，将上三味为末，捣白梅肉为圆，如鸡头大，每服含化三圆。
治一切头疼
防风　川芎（各一两）　附子（七钱，重者一个，炮，去皮脐）
右为末，每服一字，荆芥薄荷茶调下。
治伤寒头疼并太阳头疼及一切头风
川乌（炮）　草乌（各半两）　麻黄（一两半）　川芎　防风　羌活　土龙（去土）　全蝎（十个）　雄黄（三钱）
右为末，每服半钱，食后清茶调下。
又方
川芎（一两）　细辛（半两）　香附子　羌活　苍术（各一两）　薄荷（二两）　甘草（三钱）　白芷（二两）　甘菊（一两）　荆芥（二十文）　茵陈（五文）
右为末，每服二钱，茶清调下。妇人产后伤风头疼，用当归末、石膏末同调下。
头风方
香附子（一斤，炒赤）　乌头（一两，炒赤）　甘草（二十文）
右为末，炼蜜，圆如弹子大，每服一圆，葱茶嚼下。
治缠喉风
白矾（半钱）　乌鸡子清
右二味调匀，灌入喉内，立效如神。此方活人不记数，幸勿忽。
治中风手脚不遂，此方甚妙
穿山甲（二两）　川乌头（二两）　红海粉（一两）
右为末，每服半两，用生葱自然汁调成膏，厚作饼子，约径寸半阔。左患贴左脚，右患贴右脚。贴在足掌心内，用旧绢片紧扎，定于密房中无风处椅子上陲。用汤一盆，将有药脚浸于汤中，用小心人扶病人。若汗出，即急去了药。出汗遍身，麻木即轻减，渐至无事，此妙不可言。
治大风神效追命散
川大黄　皂角刺（各半斤）　川郁金（五两）
右三味为细末，每服三大钱，用真大枫油入无灰酒，温，调药末，临睡时服。脏腑转时只就地上取下虫。如疾多年其虫色黑，日近者其虫色赤。隔三两日再服，直候无虫，方是病瘥。即止其药，只服平常风药及诸补药，此药大有奇效，下药切不可许病人知，恐虫藏匿则病难愈。六十日内，用清斋，戒房色，歇却一切俗念，亦不可嗔怒，常净口念阿弥陀佛及救苦难观世音菩萨，遍数百万声最好。缘此疾乃业障果报，若用药医得病可之，后恐促其寿，故用念佛忏悔。伏幸听信斯言，至祝。
治风解毒雄黄救命散
雄黄（二钱重）　川郁金（二钱重）　巴豆（四十粒，去油）
右为细末，用醋糊为圆，如绿豆大。每服三圆至五圆，茶清冷下。治病于后：治缠喉风，走马风，喉闭，卒中仆地失音以至牙关紧急，不知人事，每服七圆，热灌茶下。甚者不过二服，吐涎立苏。有至死者，但心头暖，用铁物抑开口，之药咽喉，无不活者。或吐或泻，些少不妨。或上膈壅肿，并宜服之。小儿惊风，量太少加减与之。
治一切风中及左瘫右痪口眼㖞邪，一切风疾
皂角（三茎，刮去黑皮并子。一茎酒浸，一茎烧留性，一茎炙）　薄荷（三两）　黑牵牛（三两）　何首乌（十二两）
右先将皂角为末，入水得其中，熬成膏，却入后三味，捣一二千杵为圆，如梧桐子大。每服二十圆，茶酒任下。
治诸气冷等疾  ***************************
治一切气疾，丈夫妇人撞心冷风并治之
香附子（一斤，炒）　陈皮（四两）　甘草（一两）
右为末，每服二钱，空心盐汤点服。
治妇人血气刺痛、大小腹痛并血脉不调，走疰疼痛并治之
川当归　白芍药（各二两）　香附子（半斤）　山慈姑（三两）　熟地黄（二两）　甘草（一两）
右㕮咀，每服三钱，水一盏，乌梅一个，荆芥少许，同煎至七分，温空心服。如腹中冷痛不止者，加阿胶二片同煎，立效。
治妇人室女血气刺痛　不可忍、夜叫唤、可怜者一服见效
云台子　肉桂　良姜　没药（各等分）
右干焙为末，每服二钱，乳香酒调下，热服，不拘时候。
和气散　治丈夫、妇人一切气疾他不瘳者
甘草（炙半两）　白芨（一两）　地骨皮（一两）　藿香（半两）　山蜈蚣（一两）　白芷（一两）　红内消（半两）　木香（半两）　山慈姑（一两）（红内消即何首乌）
右焙为末，每服二大钱，空心盐汤点服。余乡曲有一老医数世习医，凡妇人气疾唯凭此药，百发百中。家有十口，只以此药养家。
治小肠气痛不可忍者
乌药（捣研，好旧酒浸一宿）　高良姜　茴香（舶上者，三味各一两）　青皮（二两）
右为末，每服二钱，遇发时热酒调下。
又方
杏仁（一两）　葱白（和枨捣焙干，半两）　舶上茴香（一两）
右为末，每服三大钱，空心温胡桃酒调下。
治膀胱气
青矾（一两）　白矾（一两）
右用小瓦罐子一只入药于罐内。用麻皮缚紧，盐泥如法坚牢固济，炭五斤煅令通红，尽炭为度。取出入地穴内，去火毒二宿。为末，醋糊为圆，如绿豆大。每服十圆，空心盐汤下，或白汤亦好。
治疝气
官桂（半两）　蛇床子（一两半）　柴胡　细辛　白芷（各二两）
右㕮咀，每服五大钱，水二升，葱白和须二茎，椒五十粒，同煎至七分。于瓶口上薰合，微汗出，再暖通手，洗。妇人带下赤白，薰之亦效（妇人用可加紫苏一握）。
又方
大蒜（三个）　韭菜（一握）　鲜菜（一握）（道按：鲜菜即生菜用菘叶）
右用大砂瓶内煎令百沸，乘热薰之，候入得手则洗之，如冷则再暖，日三次，立效。
治痰气立效散
川芎　川楝子　青皮　舶上茴香　桃仁　黑牵牛（以上各一两，焙）
右焙干为细末，每服二钱，无灰酒一盏，煎至八分盏，温服。
灸法：治肾气外肾肿，小肠气痛，腹内虚鸣
灸风市穴五七壮，灸气海穴七壮，灸脐左右，各去一寸半，两穴各七壮。
右，予曾患此疾，灸之立效，后来不发，甚妙。
治液气
夜明砂（不拘多少，为末）
右用豉汁调涂，立效。
又方
铜青　米醋（调成膏）。
右，先净洗腋下，用轻粉掺过，却使上件膏涂之，立效。
又方
腻粉　明矾　红丹（各等分）
右为末，临睡时抹之佳。可使半月日去根。
治小肠寒方
枳壳（一两）　舶上茴香（一两）
右为末，每服三钱，临发时空心热酒调下。
又方
木香（一两）　天南星（半两）　良姜（半两，与天南同用麸炒，令赤色）
右为末，每服二钱，水无灰酒一盏，煎三两沸，空心服。此二方曾医生专修合，货卖供五口。
治小肠气痛撞腹面青唇黑欲死者
木香　茵陈　芫花　甘遂（各等分）
右件为末，每服二钱，水一盏煎至七分，去滓温服。服此药后，应犯甘草药皆不得喫，恐与甘遂相反故也，其药甚妙。缘处方者有理，屡有效验。
又方
川楝子　茴香　川乌（炮）　破故纸（各等分，各炒，令黄色）
右焙干为末，酒糊为圆，如梧桐子大。每服二十圆，盐汤温酒任下。忌生冷、动气、一切毒物。
治远年小肠气众医不瘥者
硫黄　舶上茴香（炒令黄，不可犯钢铁器，各等分）
右为末，每服五钱，用热酒调，空心温服，永除根本。
治膀胱气金莲散
巴豆（一百粒）　川楝子（二十四个，汤浸去薄皮，切作片子）
右二味用麸二升同炒，令黄赤。去麸与巴豆不用，只将川楝子一味为末。每服三钱，温酒调，空心下。余阅古今一切名方，无如此方奇特效。
治诸腰痛等患  ***************************
治腰痛疼用转下脓水
黑牵牛　白术（各一分）　桑白皮（一两）　木通（半两）
右为细末，每服三钱，茶清调下，四更时服，转了粥补。
又方治久患腰痛
石甜瓜（一两）　附子（炮了，半两）　冬瓜皮（半两）　槟榔　木香　乌药（各半两）
右为细末，每服一大钱，温酒调下，临睡服。此日只午后申时先吃了晚饭，申时当后不得吃食，专候临卧时服药。
治腰脚筋骨疼软无力酒浸牛膝圆
牛膝（三两，炙黄）　川椒（半两）　附子（一个，十钱重者，炮去皮脐）
左㕮咀，用生绢作袋子，袋盛，缝结其袋口。用无灰酒一斗，春秋浸十四日，夏浸七日，冬浸十日。每日空心饮一大盏，候饮尽酒后，出药为末，醋糊为丸。每服二十丸，空心温酒盐任下，忌动风等物。
治五般腰疼
巴豆（五个，每个用湿纸裹煨令熟，去壳取肉，去油，只使半出油半微去油）　五灵脂（半两，炮）　黑牵牛（瓦上炒）　白牵牛（同，各三钱重）　狗脊（半两）　萆薢（三钱重）　没药（三十文）　胡桃（两个，取肉研为膏）
右件为末，将前胡桃膏入醋糊为圆，如梧桐子大。每服十五圆。风腰痛，豆淋无灰酒下。气腰疼，煨葱白酒下。败精腰痛，茴香酒下。失血腰疼，当归酒下。打扑腰疼，苏木酒下。
又方治五种腰疼
狗脊　萆薢　菟丝子（各二两，酒浸，焙干，别研）
右为细末，炼蜜如此O大。每服三十圆，用萆薢二两，浸酒三日，取酒服药，空心食前服。
又方治遍身皆痛，如劳证者。伤寒身体疼者，不可服。但少年虚损冷惫、老人诸疾，并皆治之。
黄芪　人参　甘草　附子（炮）　羌活　木香　知母　芍药　川芎　前胡　枳壳　桔梗白术　当归　茯苓　半夏（各半两）　柴胡　鳖甲（各一两）　桂心　酸枣仁（各一分）　杏仁（半两）
右为末。每服一二钱，水二盏姜三片，枣子三枚，乌梅三个，葱白三寸，同煎至七分，空心温服。
异功散　治妇人血冷气痛，心胸烦闷，不思饮食，四肢无力，头目昏疼，寒热往来，状似劳倦，并皆治之。
牡丹　芍药　白芷　干姜（以上各三钱）　当归　陈皮　官桂　乌药　玄胡索　川芎　苦梗（以上各半两）
右为末，每服二钱，生姜三片，酒水各半盏，煎至七分，温服。初生时宜服此药，每日三服，七日后渐减服数，至十日满，永无疾病。服后些少腹痛不妨事，勿嘈囋。
治诸脾胃等疾  ***************************
开胃进食丁香汤
藿香（半两）　巴豆（二十粒）　丁香（四十九粒）　粟米（一合）
右先将粟米、巴豆肉同炒，令赤色，去巴豆不用。只使粟米与丁香，藿香同研为末。每服二钱，米饮调下。
大黄汤　治冷涎翻胃，其候欲发时，先流冷涎，次则吐食。此乃劳证，治之不早，死在旦夕。
大黄（一两）　生姜自然汁（半茶盏）　炙大黄令又淬姜汁中，如此淬尽，切焙为末。
右每服二钱，陈米一撮，葱白二茎，水一大盏，煎至七分。先食葱白，次服其药，不十日去根。
又方治翻胃吐食
白矾（二两）　黄丹（一两）
右二味为末，入瓦罐子内，煅令如蒸饼虚空，取出，以净纸承顿地上盆盖，一出火毒，再为末。用药饼为圆，如绿豆大。每服三五圆至七圆，空心温酒下。更量老少虚实与之。
又方　治宿食不化，呕吐酸水，胸膈痞闷，冷气腹痛，肺寒咳嗽，并皆治之。
陈皮（四两）　生姜（一两半）　甘草（一两，炙）
右㕮咀，炒令黄赤色，焙干，研为末。每服二大钱，盐汤点服。
又方
乌梅（二个）　缩砂（三粒）　胡椒（二十四粒）　丁香（十四粒）　巴豆（四粒）
右为细末，研饭为圆，如此O大。每服七圆，橘皮汤下。
治脾疼不问新久
高良姜　红芍药（各等分）
右为末。每服三钱，水一盏，煎五七沸，食后服。
治丈夫、妇人、老少远年日近翻胃吐食方
五灵脂
右一味不拘多少，为细末。用黄犬胆汁为圆，如龙眼大。每服一圆，好酒半盏顿汤，瓶头温磨开服不止，再服，不过三服即效。
又方治胸膈不快，酒食所伤，渐成翻胃，令干呕。
丁香　巴豆　乌梅（各二十个好完合者）
右三味皆不去油壳并核，捣三五千杵成膏。入早米饮一两，同捣又二千杵，令极匀细，众手圆如O大，慢火焙干，净纸承顿地上，出火毒。每服五圆或七圆，茶酒熟水任下。如呕吐酸水、心腹气痛膨胀者，橘皮甘草汤下。
治伤积有滞食，呕酸恫气，心腹气膨，小腹不仁，或时溏泄
高良姜　陈皮　莪术　乌梅　生姜　甘草　干姜（以上各等分）
右用好红椒二十粒，去子，同研为细末。每服二钱，水一盏，姜三片，煎至七分温服。
治丈夫妇人心气刺痛不可忍者
头发（烧灰存性，为末）　丁香（七粒）
右为末。酒一盏，煎十数沸，温服立效。
治恶心翻胃
厚朴（姜汁浸，炙）　苍术　橘皮　甘草（各三两）
右为细末，每服一大钱，空心盐汤点服。
东京王先生传脾疼药方
江子（半两，新瓦器中炒令黄色）　杏仁（半两，同）　牵牛（半两，同）　橘皮（一两，同）
右件并为末，用醋糊为圆，如O此大。每服十圆，姜汤下。妇人血气，醋汤下；产后气痛，艾汤下五圆。丈夫酒食所伤，随物下。小儿惊热，饭汤下；疳积，饭饮下；蛔虫腹痛，史君子七枚为末，汤下。
治脾疼不可忍及疗冷气疼
陈茱萸（二两）　浮椒（一两）　蚌粉（一两，炒赤色）
右件为末，散糊为圆，如梧桐子大。每服五圆，用浸酒盐汤任下。遇发时服。甚者不过二三服，立有功效。
治脾积气痛，妇人诸般气痛
香附子（五两）　莪术　甘草（各二两）
右事治令净，研为细末。每服二钱，入盐少许，百沸点，空心热服。
又方
良姜（四两）　甘草（一两）　桂花（半两）
右为末，每服一大钱，入盐汤点服。
治脾疼神效方
荔枝核
右一味不拘多少为末。每服二钱，热醋汤调下。
官方七香圆
丁香　檀香　丁香皮　木香　陈皮　甘松　三棱　莪术　缩砂　白豆蔻（以上各半两）　香附子（四两）
右为末。用曲饼汤泡和药为圆，如绿豆大。每服二十圆，细嚼生姜汤下。
治中酒不醒兼有酒食伤
巴豆（一粒）　乌梅（二个）　丁香（三粒）　胡椒（五粒）
右同捣为细末，入饭同杵二三千下，为圆如O大。每服五圆七圆，细嚼丁香汤下。小儿一圆与服。
治诸口舌牙齿等患  ***************************
治上膈热极口舌生疮
腻粉（一分匕）　杏仁（七粒不去皮类）
右二味临睡时细嚼，令涎出则吐之，用温汤漱口，未全可久合用。
又方
胆矾（一块子）
右用百沸汤泡开，含漱一夕，可瘥八分。
又方
五倍子（不拘多少）
右为末，糁在口疮上，后用茶清灌漱，立止。
治口舌生疮
甘草（五文）　白矾（十文）
右为末，含化。咽喉痛亦治之。
治满口生疮，此因虚壅上攻口舌生疮
草乌（一个）　南星（一个）　生姜（一块）
右焙干为末。每服二钱，临睡时用醋调，掩子贴手心、脚心来日便效。
治口鼻生疮
右好生姜一块，临睡时细嚼含，睡不得开口生气。眠著不妨睡觉，治一切牙疼。
川升麻　当归　川郁金　细辛（各等分）　荜拨　白芷　荆芥（以上比前药三分之二，各等分）
右七味为细末，用瓦合子贮之，紧闭合口。每用少许揩在患牙痛处，温荆芥汤灌漱立效，甚者只二次。
取牙痛令落不犯手脚
草乌（十五文）　荜拨（同）　川椒（三十文）　细辛（同）
右为细末。每用少许揩在患牙里外，不过三五次，揩其牙自落。
又方定牙痛
右用三脚牙不拘多少，盐泥固济，火煅通红，出火毒，次碾为末。每月些少顿蛀牙孔内，立效。临用药时，入乳香少许，令匀同用。若先将乳香交和之后，恐过，即（即当作却）药性其效较缓，是故临用和匀。
治牙疼
雄黄　没药（等分）　乳香（少许）
右为末。若左边牙疼，用药搐左鼻孔，次将药吹入左耳；右边牙疼，则搐右鼻孔及吹入右耳，无不效验。
治牙齿动摇（摇下有髭宇）须黄赤，一服髭乌牙牢妙
生姜（半斤）　生地黄（一斤，各洗令净，研取自然汁，滓留取）
右不蛀皂角十茎，括去黑皮并节。将前药汁蘸皂角，漫火炙令黄，用药汁尽为度。并前药滓同入瓷罐内，用火煅留性为末，牙齿动摇，用药揩牙龈上髭黄，用铁器盛药末，用三钱汤调。过二日将药汁蘸须。临睡时用，次早巳黑，三夜三次用之，其黑如漆。妙甚！妙甚！此方乃得自阎知府宅，贵宦常用，屡有效验。
治牙疼
鹤虱　细辛　白芷　甘茄（各等分）（道按：甘茄即寻常茄子也）
右件为末。每用少许揩痛处。如有蛀孔，用饭圆药末塞入孔中，立效。
取蛀牙本分法
硇砂（三钱匕）　朱砂（一钱）　硼砂（成块，一钱匕）　附子尖（十四个）　信砒（二钱匕，色黄白有光星者，以上各末）　川乌尖（七个）　蟾酴（七个，以上同为末）
右和匀，五月五日合者佳。点药于牙根上，良久用手指揩下，次用后傅药。
防风（五文）　荆芥（同）　乳香（十五文）
右为末。揩牙落处并用些子塞牙落孔子。此三方余见一道人货药取牙，一日常货三两贯钱。余厚赂之，始传得妙。
治蛀牙疼
右川乌大者一个，旧糟内藏著。候一月日透内后，出，切焙干，入细辛，同为末，揩痛处效。
又方
川乌　草乌（各一个）　白附子（半两）　附子脐（三七个）　朱砂（少许，别研）
右为末，和匀。每服二钱，酒水各半盏，同煎至七分，候冷服。临卧时不得再吃热物。
治一切牙疼风龋，热酿常出鲜血，渐至崩落，口臭不可近人者，并皆治之
大黄（米泔浸）　生地黄
右二味旋切，各用一片二片合定，贴所患牙上，一夜即愈。未全可，则再如前法再用。如说话，恐引风要津液清痛处。
治牙痛
川乌　阿魏　朱砂（各等分）
右将阿魏醋浸，入蒸饼，搜作团子，切片焙干。同三味为末，付牙龈上，不可漱口。良久或咽下去亦不妨，药清尽，又使。其效如神。
治牙疼
土驹（一个）（道按：土驹当作土狗，考《本草》蝼蛞一名土驹。）
右一味，用旧糟裹定。次将纸裹，浸火内，令焦，去糟。只将土驹为末，付牙疼处，立效。
治牙崩
信砒　红丹
右先将砒霜顿在铁香匙上，却以红丹盖定。文武火上煅，令烟尽为度，研为细末。先用枳壳荆芥汤灌漱，吐去，将前药末揩牙上，不可吞。直候涎多吐下。又须用前汤灌漱，立效。
治诸眼目等患  ***************************
治诸眼患　因热病后毒气攻眼生翳膜遮障，服此药后遂旋消退，不犯针刀。
青葙子　防风　枳壳（以上各一两）　茺蔚子　细辛（各半两）　枸杞　泽泻　生干地黄　石决明（各一两半）　黄连（半两）　川当归（二两）　车前子　麦门冬（二两）
右各如法修事，焙干为末，炼蜜，圆如梧桐子大。每服三十圆，饭饮吞下。忌一切毒物。
又方　治因五脏热毒壅盛，气攻两眼，赤肿疼痛，或生翳膜，怕日羞明，迎风滴泪，并皆治之。
黄芩　大黄　石膏　羌活（各一两）　蛇退（一条）
右为锉散。每服半两，朴硝少许，通草二寸，水一大碗，同煎至六分，临睡温服。泻一两行不妨，次将温粥补。自后每服只三钱重，不用朴硝水煎服。忌热物及不得啼哭使怒。
又方
防风　白蒺藜（各一两）　羌活（一两半）　甘菊（三两）
右为细末，每服二钱，盐少许，百沸汤点，食后服。
又方　治肾经虚冷，水候不升，不能上荫肝木，致令眼目昏暗，或赤肿痛痒，须用此药方能治。
川芎　荆芥　天麻　川乌　乌药　羌活　黑牵牛　川当归　金钗石斛（以上各等分）
右为细末，炼蜜圆，如豆大，朱砂为衣。每服一圆，薄荷茶嚼下。
治丈夫、妇人、室女、小儿诸般赤眼、针头圆
川乌尖（七个怀干）　白僵蚕（七个）　鹏砂（十文）
右为末，用猪胆取汁调药，不令稀用。成软块摊在碗内，荆芥、艾各一两，皂角一茎，烧烟将药碗高覆熏之。常将药膏搅转，又摊又薰，皂角荆芥艾尽为度。再搜成块，油单裹定，入地中出火毒。冬天两日，夏天一日夜，春秋一夜，取出圆如针头大。每服一圆，入眼中妙。
治眼疾穿针散
木贼（半两，去黑，不要尘者）　香附子　细辛　菊花　羌活（各半两）
右为细末。每服二钱，用好茶少许同点，食后服。
治清盲雀眼法
右令患人至黄昏时，寻雀儿宿处，惊令飞起，即念咒。咒曰："紫公紫公，我还汝盲，汝还我明。"如此三日，自可。此法虽传得后不曾试，尚恐有妄。
治眼生翳膜及内外障
乌贼鱼骨（一名海螵蛸）　生箸脑（少许）
右二味，碾令极细。铜箸点，热汤洗铜箸三五次，点立效。
又方治眼目赤肿或痒或痛，上膈壅热而成
大黄　苦葶苈（各一两）
右焙干为末，炼蜜，圆如龙眼核大。每服一圆至二圆，用山栀子仁汤嚼下，量大小加减与之。
又方解热眼
大黄　甘草　当归　赤芍药
右为细末。每服二钱，汤调下，食后服。或以一钱末，汤洗尤妙。
治暑月或行路目昏涩多眵黏者
生龟（龟当作龙）脑　薄荷（五七叶，手揉烂）
右用生绢烈汁，滴入眼中妙。
治眼洗肝散（此与别方不同钱）
大黄　甘草　黄芩　赤芍药　甘松（各三钱）　干葛　当归　熟地黄　山栀子仁（各半两）
右为细末。每服二大钱，第二次米泔调。
治风痛眼洗肝散
黄芩　甘草（各半两）　菊花　人参（各一两）
右为细末。每服一钱，熟水调下。各用忌毒。
治久患壅毒风热翳膜并内外障眼
真宣连（去毛）　黄柏　秦皮
右三味等分为末。每服一钱，水一盏，煎五七沸，用夹绢滤去滓，承热汤洗。候药冷便住。再暖又洗，滓又并煎洗。
治气毒赤肿热痛眼
好真连（半两）　生龙脑（自然汁半盏）
右二味煎取一盏，点洗之。饱食后服一呷。须用人实壮可服，虚薄者不可服。
洗眼明睛散
马牙硝（一两）　青矾（少许）
右二味研匀，用水调文武火煎干。出火毒一宿。次用蔓荆子、防风二味为极细末，各三钱重，入前二味，同拌匀。每服一字，用百沸汤泡洗。
治风毒眼患
何首乌　荆芥　甘草（各等分）
右为细末，用砂糖为圆，如弹子大。每服一圆，食后薄荷茶嚼下。
治眼慕（幕当作暴）赤泪肿疼痛
木贼（半两）　细辛（半两）　草乌（一两）　龙脑（半两）
右锉。每服三大钱，水一大盏，黑豆半合，煎至一两沸。入沙糖一块如大弹大，煎至八分，去滓。食后温服。忌毒、煎油面、鲇酱、热物及不得嗔怒、房色等事，则使易获痊安。
治赤肿眼
右以白姜末水调，贴脚掌心。又以土朱蜜调，睡贴眼上。
又方清眼疼难忍者
川当归　防风　细辛　薄荷（各等分）
右为细末。每服二钱，麦门冬熟水调下。食后日午、夜卧各一服。
又方
白芷　赤芍　防风　细辛（各等分）
右为末。每服三钱，水一盏，砂糖二钱，同煎七分，去滓。温服，不拘时候。
治久年眼生黑花不忍者
椒目（一两炒）　苍术（二两炒）
右件为末，醋糊为圆，如梧桐子大。每服二十圆，醋茶送下。不过十日取效。
点眼水膏
鹅梨（道按：鹅梨即梨肥大者）（一个）　鹰爪黄连（半两）
右用砂瓶一只，先入梨，次人黄连末。候初冬第一次下雪时，取雪满铺入砂瓶内。油单封口，入地五寸深。候立春日交春时候过了取出，点眼或温过洗妙。
治眼目诸疾点眼膏子
羊胆（一个）
右一味入蜜一钱在胆内，线扎定，坩锅内满入水煮熟，冷水内浸，取出候干。顿入角罐内，竹箸点眼四角，立效。
神验点翳药照水丹
朱砂（半两）　海螵蛸（一钱）
右二味乳钵内细碾，水飞过，澄取。又用黄蜡少许溶，旋入药。待要用时，就火旋，圆如萝卜子大。临睡时，用一圆点人眼角，紧合眼睡著。次日用温汤洗下。未全退者，更用一服，极妙。用此药后，或更以所吃药与之尤妙，明医者自能斟酌。但眼患比他疾不同。
治男子妇人血灌瞳人及睛疾
生干地黄　大黄（各二两）　朴硝（一两）　没药（半两）
右为细末，每服一钱，熟水调下。
治倒睫烂眩
蜜（一两）　虢丹（五钱重）
右二味漫火熬成膏，入轻粉五文，令熬黑色，逐时泡沫点之。
点冷泪眼二霜膏
南鹏砂（一钱）　蕤仁（十四粒，出油）　姜霜末（半钱）　脑子（少许）
右乳钵为细末，用糖半两研匀为膏。铜箸点之，立效。
治诸般眼患菊睛圆
甘菊花　川芎（一两）　甘草（一两）　天门冬（四两）
右为细末，炼蜜为圆，如○大。每服十五圆至十圆，熟水吞下，日三服。余寓衡阳日，有一妇人患眼十年余，与此药十服瘥。
治诸喘嗽等患  ***************************
治远年日近喘嗽
皂角（不蛀者三大茎）
右一味刮去黑皮，刀切开去子。每子仓内入巴豆肉一粒，合就麻皮缚定，用生姜自然汁和蜜涂，令周匝漫火炙。又涂又灸，以焦黄为度。擘开去巴豆不用。以好明矾一两枯过，草麻七个，姜汁和蜜涂炙前三味为末。却以杏仁二两去皮尖，研成膏，却与前药和匀。每服一钱，用梯（梯当作柿）子干炙过，候冷点药，细嚼。临睡服。忌热毒、鱼鲊鲑鲞、油面酒、米醋、煎煿熟毒等物。
治十六般哮嗽
黄明胶（二两，锉炙）　马兜铃　甘草（炙）　半夏（姜汁浸三日）　杏仁（去皮尖，已上各一两）　人参（半两）
右为末。每服一大钱，水一盏。随病有汤使煎至七分，临睡食后服汤，使于后。心嗽面
赤或汗，流加干葛煎服（早吃晚饭）。肝嗽眼中泪出，入乌梅一个，糯米三（三当作十）四粒煎服。脾嗽不思饮食，或一两时恶心，入生姜三片煎。胃嗽吐逆，吐酸水，入蚌粉煎。胆嗽，令人临睡用药半钱，茶清调下。肺嗽上喘气急，入桑白皮煎。膈嗽咳出痰如圆块，生姜自然汁调药咽下。劳嗽，入秦艽末同煎。冷嗽天晓嗽甚，葱白三寸，同煎。血嗽连顿不住，当归末枣子同煎。暴嗽涕唾稠，入乌梅、生姜煎。产嗽背甲疼痛，甘草三寸，同煎。气嗽肚痛胀满，入青皮去白同煎。热嗽夜甚，蜜一匕，葱白同煎。哮嗽声如移锯，入半夏二个同煎。肾嗽时复三两声，入黄芪白饴糖煎。上件十六般嗽疾依法煎服，无不效验。此方乃都下一家专货此药活十余口，余因中官厚赂钱物，方始传得，屡试有验。
治远年日近哮嗽妙方
砒（一钱）　面（一钱）　海螵蛸（一钱）
右三味为末，水调作饼子。漫火炙黄，再研令细。每服一字，用井花水调一大呷，空心服。良久吐出为度。小儿加减与之，忌食毒物。
治鱼哮
古老钱（七个）　白梅肉（七个）
右水一大盏，浸两宿。每服一茶脚许，空心服，良久吐恶物。
治膈上有痰川芎圆
川芎（二两，细锉，漫火熬熟）　川大黄（二两，蒸令极熟）
右件焙干为末，用不蛀皂角五七挺，温水揉尽，绢滤去滓，瓦器中熬成膏。和前二味为圆，如绿豆大。每服十五圆，生姜汤下，小儿三圆。
补肺法
地黄（二斤，生净洗）　生姜（四两）　杏仁（二两）　蜜（四两）
右捣如泥，瓦合盛饭上，蒸五七度。每日五更挑三匙咽下。
治气喘咳嗽
大黄（半两）　葶苈子（一两，净洗，瓦上炒）
右为末，炼蜜，圆如梧桐子大。每服五七圆，用桑白皮汤下。
又方
草乌（五钱重）　麻黄（三钱重）
右为末，每服三大钱，萝卜一个同煮，令熟，只吃萝卜妙。
又方
天南星（二个大者）　蚌粉　甘草（等分）
右为细末。每服一钱，水一盏，姜三片，煎至七分，临卧温服。
治暴嗽
白矾（一两，细研）　砒霜（一钱）
右为细末，砒霜安放茶盏底，却将矾末铺盖，火煅为末。乌梅肉圆，如绿豆大，朱砂为衣。每服二圆，紫苏汤下。
治久年日近喘嗽
蝉蜕（一两，去头足）　五灵脂（半两，生）　蚍（半两，生用）　雄黄（生）　杏仁（去皮尖，各半两）　轻粉（一两）　淡豆（四十九粒）　马兜铃（一两，生）
右件除出轻粉，研为末。用生姜、荸荠自然汁合药圆，如○大。每服一圆，临卧细嚼，生姜汤送下，忌毒。
定喘
天南星　半夏　青皮（炒令黄）　白矾（炒，各等分）
右为末，每服一钱，好北枣去核入药在内，细嚼咽下。
治诸般嗽
甘草（十三文）　滑石　葛根　桂枝　桂花（各十文）　瓜蒌（一个和皮子使）　山药（二两）　蚌粉（黑色者）　苦参（各五文）
右为末。每服二钱，姜五片，枣子三枚，水一大盏，入蜜同煎至八分服。
治劳嗽
青黛（三钱）　辰砂（一分）　雌黄　雄黄　白矾　信砒（各一钱，并生用）
右并为末。淡豆鼓一百粒汤浸去壳，研如膏。入前六味，圆如梧桐子大，每服一粒，临睡，冷茶清下。
化痰涎方
明矾（一两，枯过）　白僵蚕（半两，去头脚丝）
右为末。研生薄荷令烂，和圆如绿豆大。每服二十圆，薄荷汤下，日三服，
治嗽
不蛀皂角（去黑皮）　干姜　板桂（去粗皮各半个）
右为末。炼蜜为圆，如梧桐子大，每服十五圆，姜汤临睡时下。
治诸般嗽疾
天南星　半夏（各一两，各使姜汁浸一宿）　猪芽皂角（去黑皮并子）　杏仁（去皮尖，面炒黄）　青黛（各半两）　焰硝（三钱）　巴豆（二十一粒，去壳生用）
右一处为末，姜糊圆，如绿豆大。每服七圆，临卧姜汤下。
治诸瘰疬等患  ***************************
治诸瘰疬
朱砂　砒霜　硇砂　马牙硝（各等分）
右乳钵内研细，面糊搜如香附子状。相疮口大小作之，尽送入疮口。若肿时，用薄荷研细涂之，待收口了，却将大柏皮并白丁香并为末，尽入孔中。如边不干，却用：
江子（乃巴豆也，去壳，不拘多少）
右用麻油煎令赤，火气后去巴豆入蜡合如膏，看疮口大小涂之，及将白芨末水调涂疮上，立效。
又方
蜜陀僧（十文）　青矾（五文）
右二味为末，干糁，更用面糊搜药作奄贴之。候疮干，更上药三五次。然后用白芨、黄柏皮二味水调作奄贴之，无不效者。
治鼠疬瘰疬
刺猬皮（瓦上燥）
右一味研为末，入水银粉，干傅。
又方
田螺壳（烧灰留性）
右一味为末，傅之妙。
又方
黄荆子（又名蔓荆子）　乳香　甘草（各等分）
右为末。每服一钱，热汤调，食后良久服，
又方
土附子（一个洗）　盐（三升）　小便（五升）
右三味同浸半月日取出。将附子黑皮阴干为末，用黑豆烂煮研为膏，圆附子末，如梧桐子大。每服七圆，温酒早晚下，二服。
治瘰疬
蛇菰子（不拘多少）（按：蛇菰子未详，一作蛇床子）
右一味瓦上燥干为末，用纸捻掿入疮内，立效。
治诸鼻耳等患  ***************************
取鼻痔
巴豆（十二个，去壳）　阳起石（一钱）　石莲肉（三十个）
右为末。每用半字许搐入鼻内，又用绵块子蘸药塞入鼻中，其痔内化烂出了。
又方
蝎稍（一钱）　巴豆（五粒，去油）　丁香（五粒）　白丁香（七粒）
右为细末。用螺青一字和匀，用内消膏药溶开，入上件药搜圆，如龙眼核大。用一圆安鼻内。
又方
苦丁香（乃苽蒂，十四个）　赤小豆　丁香（各十四个）
右漫火焙干为末。入脑子少许，口内先含水，次将小竹管吹药入鼻中，半盏茶末多，入尽为度。候头疼时取下。
消鼻痔方
瓜蒂（四钱，炒）　甘遂（同）　白矾（半钱，枯过）　螺青（半钱，炒）　草乌尖（同，炒）
右为末。用真麻油搜令硬得些子不可烂旋圆，如鼻孔大，用药入鼻内，令达痔肉上，其痔化为水，肉皆烂下。每日一次，妙不可言。
治耳聋
鼠胆（二个）
右一味滴入耳中，三次便立效。
又方
海螵蛸
右一味为末。吹入耳中，数日瘥。
治耳出脓水不止，俗呼油耳
白矾（烧灰）
右一味为末。吹入耳中，三次立效。
治诸虫及虱等入耳
白胶香
右一味烧烟薰耳中，令知耳孔内暖，虫自出妙。
治蜒蚰入耳
半夏（生）
右一味为末，麻油调涂耳门外，虫闻香自出。
治飞虫入耳
右用好酸米醋一味，滴入耳内，虫必出。不出即死。曾有一人被焦虫入耳，其虫口硬如铁，但身软，用此药滴之立死而出。
治酒渣鼻及妇人鼻上生黑刺者
生硫黄（十文）　轻粉（同）　杏仁（五文）
右为末。用饼药调，临卧时涂，早则洗去。
治鼻不闻香臭，多年者亦治
生葱一味
右将葱分作三段。早用葱白，午用葱管中截，晚换葱管末梢一截。塞入鼻中，令透里方得。不二三日用之便闻香。
治诸疖痈等患  ***************************
化毒方　治一切痈疽疮疖。末成者速散，已成者速溃，败脓自出，无假手挤，恶肉自去，不犯针刀。服药后疼痛顿减，此其常用者效也。此方得自于都下异人，时有苦背疡者七十余头，诸药试遍不获痊效，众医环立如堵，出是方示之，相目而笑曰：是岂痈背所用药耶？固谓之曰：古人用方自有意义，观其所用药性乎和，纵未能已疾，必不能坏病，服之何害。乃治此方药与之，以熟酒一升许下药五六钱。少顷顿减七分，数服后，疮大溃，脓血流逆，若有物自内托出。服之半月，疮口遂合，若未常有所苦者。又有苦腹疾者，其痛异常，医者莫晓，时意谓此药大能止痛，试与饵之。当日下浓二三碗许，痛亦逐止。思察之乃腹痈也。又一老人，忽胸间发肿，根脚甚大，毒气上攻，如一瓢然斜捕顶右不能转动，遂以此药与服。明日肿毒既散，余一小瘤，如粟米大。又明日，怗然如故无事。又一人发脑，疑此不能救，遂殒于庸医手。次年其子复苦此疾，与父无异，病状一同，因惩父之失，纵饮酒服此药而至，不觉大醉，竟日滚卧地上，及至酒醒，病已去矣。又一妇人发乳掀肿疼痛，日夜叫声不绝，哀苦之音皆不忍闻，自谓无生理。又有一妇人，股间发肿，大如杯碗，服此药皆脱然如失物。是药济苦者不可记数，姑摭一二以示大略。大抵痈疽之作，无非气血凝滞，风毒壅结，或饮酒食热物过多，房室虚甚，荣卫不调所致。治之不早，则外坏肌肉，内攻脏腑，去生远矣。详味此方，其所用药皆发散风毒，调理气血，排脓止痛，生肌长肉等药，五毒不试而坐收疡医十全之功，其可悉述乎（悉述作尚已）。
人参（用新罗者、团结重尖滋润者，洗净去芦，薄切焙干）　防风（择新者，净洗切焙）当归（取川中来者泽大今泽作择，今作个。如马尾状，滋润甜辣者，香芬者，温水洗，薄切焙干）　黄芪（川绵者为良状等（状下有如字，等箭误）。干者，长一二尺，不开者洗净，寸截，捶碎，擘如丝状，以盐汤浸透，微火灸酥，再锉入众药中）　芎䓖（川中者为上，今多止是抚芎，不用净，洗净焙干）　厚朴（宜用梓州来者，厚而紫，掐乏油色者佳，去鹿（鹿当作粗）皮切，姜汁淹一两，焙炒）　白芷　桔梗（以有心味苦者为真，无心味苦者荠苊，切勿误用。洗净去头，薄切焙干，入众药）　桂（宜用卷薄者，古法带皮桂每两止取二钱半，用一两者当卖四两，内取一两好者，不见火　甘草（生）
右十味，选药贵精者，皆取净，晒干极燥方秤。人参、当归、黄芪各二两，其他七味各一两。除桂外，一处为末，入桂令匀。每服三钱，渐加至五六钱，热酒调。日数服，以多为妙，服至疮口合，更服为佳，所以补前损杜后患也。不饮酒者，浓煎木香汤下。然不若酒力之胜也，或饮酒不多能勉强间用者，酒调下，并木香汤解酒，切效，当不减于酒也。
又方治一切恶核瘰疬痈疽等病及恶肿。
青木香　沉香　乳香　麝香　升麻　独活　连翘　桑寄生　木通　夜干（道按：夜干即射干）（已上一两）　大黄（五两）
右㕮咀（乃为锉散也。锉令如麻豆大也，）每服四钱，水二盏，煎至一盏。已上去滓，取八分清汁，空心热服。半日已上未利，再服，以快为度。或下恶物未生肉已前，时服不妨，以析毒热之气。或有人使竹沥、芒硝，恐用药之人不能斟量，是故不载。知者当自相度用之。
又方治痈疽发背、丹疹、赤肿恶肉、时行热毒变作赤杂及眼赤痛生障医病方
黄芩　白芨　麻黄（去节）　漏芦（真者）　白薇　枳壳（麸炒，去穰）　升麻　白芍药　川当归　川牛膝　甘草（各二两）
右为粗末。每服四钱，水一盏半，煎至七分，空心热服。或利一二行，如未利再服，可加芒硝三钱。未成者散去，已成者立溃痈疖。药中无如此三方妙绝，余每用济人不少。凡有患痈疖发背等疾，服此二三药获安之后，宜常服四物汤、交和黄芪建中汤，空心煎服。御未来，恐疾再作。传其难又兼费财，不秘者（者下有欲天下人安故也七字。）
治发背内溃及诸恶毒冲心，呕吐、疼痛不可忍，三两服可救一命。应干疮毒痈疽等疾每日一服，无不除愈。内托毒气使出及外，不至内攻乳香散
绿豆（四两）　乳香（一两）
右二物再同碾极细，每服一钱，新汲水调下。水不宜多，要药停在胸膈也，甚妙。
治诸水肿气疾  ***************************
治十肿水病并根源证状方法
一蒸水，先从左右肋肿，根在肝，药是大戟。
二赤水，从舌根起，根在心，葶苈子。
三黄水，从腹肿起，根在脾，甘遂。
四白水，从脚起，根在肺，藁本。
五黑水，从阴（外肾也）肿起，根在肾，连翘。
六玄水，从面肿起，根在外肾，芫花。
七风水，从四肢肿起，根在骨，泽泻。
八石水，从肾肿起，根在膀胱，桑根白皮。
九蒿水；从满腹肿起，根在小肠，巴豆。
十气水，或成或衰，根在腹，赤小豆（道按：成当作盛字。）
右十般肿病，各有根源，种种不同。看十肿病根，除一味用，将九味等分，遂味用。制者依法修治，焙为细末，炼蜜为圆，用赤茯苓汤吞下，不拘时候。其圆如梧桐子大，每日三眼。忌盐一百二十日。缘盐能化水故也。然忌鱼鲊、面食、一切毒物，及生冷等物及不得行房事。此病去生甚远，取死将近。或得良医医者，得余此方，慎勿轻贱。虽千金难换，但余欲天下人安故也。用此方获瘥之后，更用后来补药：
补药方
肉桂（去粗皮）　青皮（去白）　干姜（汤洗）　莪术（醋煮软）　川芎　肉豆蔻　鸡心槟榔　桔梗（各等分，依法制治）
右等分，事治为末。每服三钱，百沸汤点服，空心食。前日午食、前晚食前各一服。前项二方治水肿病。余见乡人有患水疾，半年后得名医获瘥。余遂日计来此医人，多酬黄白之物，遂得此二方。余试用之，百发百中，获济者无数。世间所有水病方药无此二方之右者。余初出《本事方》前集尚有此，后集二帙，初深秘之，今见前集已盛行于世，此后集今亦略传一二。仁者使天下皆得，跻尽天年，毋罹枉毙云。
治妇人经脉不通，即化黄水，水流四肢，则遍身皆肿，名日血分。其候与水肿相类一等，庸医不问源流，便作水疾治之，非唯无效又恐丧命。此乃医杀之也，宜用比方力效。
人参　川当归　瞿麦穗　大黄（湿纸裹，二升米上蒸，米熟去纸，焙干）　赤芍药　桂（去皮）　白茯苓（已上各半两）　苦葶苈（炒，二分）
右为细末，炼蜜圆，如梧桐子大。每服十五圆，空心米饮下，渐加二十圆，止于三十圆。每无不效者。
治诸泻痢疾  ***************************
治冷热痢疾（无疾字有等患二宇）。
罂粟壳（二两）　白姜（三钱重）　甘草（五钱重）　芥叶（半两）（白姜即千姜）
右件㕮咀，分作三服。每服入蜜十文，用水一盏，煎至七分，温服，空心下。
治一切痢
砒霜　黄丹（各等分）
右同研细，用黄蜡溶和药末为膏，旋圆如绿豆大，每服三圆，饭饮下。小儿圆如粟米大，饭饮下。忌荤腥。
治赤白痢
赤芍药　香附子（炒，去毛）　地榆（等分）
右三处为末，留心认记。赤痢用赤芍药末，一钱，香附子末半钱，地榆末例用一钱，蜜一匕，水一盏，煎五七沸，空心温服。白痢，香附子末一钱，芍药半钱，地榆一钱，蜜一匕，水一盏，同煮至七分，空心温服。日二服，小儿加减与之。
治脾胃有积，脏腑不宁，冷热相搏，遂成赤白痢疾。不思饮食，腹痛不可忍，并皆治之。
罂粟壳（四两，蜜炙）　川当归（半两）　甘草（同炙）　白芍药　桂（去粗皮）　诃子　白善土（道按：白善土即白亚土）（煅各半两）
右为细末。每服五钱，沸汤点服，空心服。或用生姜二片，枣子二枚，同煎至七分，空心服尤妙。
又方
茱萸　黄连　阿胶　白芍药（等分，同炒令焦黄色）
右为细末，面糊为圆，如梧桐子大。每服三十圆，陈米饮下，小儿十圆。
又方
黑豆（五十粒）　陈皮（半两）　罂粟壳（十四个）　甘草（三寸）
右四味半生半炒，用水一碗，药散四钱，煎至七分，空心温服。尽此一剂，无不效者。
治泻痢
白石脂　干姜（等分）
右为末，面糊为圆，如梧桐子大。每服三十圆，饭饮，空心送下。霍乱吐泻，浆水下。
治水泻并赤白痢
草乌（大者，一两半）
右将一半烧灰，一半生用，为末，醋糊为圆，如绿豆大，每服七圆。赤痢甘草汤下，白痢干姜汤下，水泻井花水下，并空心服。忌腥臊（臊下有热毒生冷四字）。
治大便秘结
大黑腰枣（三个）
右将枣子擘开，去核。水银粉于枣核孔中塞满，湿纸裹煨。用生葱、茶清嚼下。
治大人、妇人膈上虚发，肺腑痰壅，调三焦，开胃口。大小便秘结不通及肠风等疾并皆治之。
麻仁（八钱重）（按：麻仁上阙他药）
右为末。除出麻仁研为膏，次入前药，炼为圆，如梧桐子大。每服二十圆，空心茶酒任下。
治大便秘结搜风宽肠
青皮（去白）　威灵仙（去头，洗，各二两）　大黄（一两半）　大戟（一两）　牛蒡于（四两，新瓦上炒）
右为末。每服一钱，人实壮每服三钱，蜜酒调下，服毕漱口。
治肺脏风毒热壅鼻塞口干大便秘
枳壳（一两，面炒，去穰）　川朴硝（一两）　川大黄（同）　牛蒡子（半两，炒）　芎藭（二分）　郁李仁一两半，去皮
右为末。每服一大钱，蜜水调下。忌一切热毒等物。
治大小便不通行滞气五宣散
瞿麦　木通　甘草　虎杖　滑石（各等分）
右㕮咀。每服二大钱，水一盏，灯心数茎，煎至七分，临卧时温服。
治大小便秘结日欲死者
推车七个（车下有客字．道按：推车客，蜣螂一名）　土狗（同）（如男子病，推车客用头，土狗用身，如女人病，土狗用头，推车客用身）
右新瓦上焙干，为末，只一服。用虎目树皮（虎目树，椿一名）向南者，浓煎汁调服，经验如神。
治赤白痢
罂粟汤（一贴，局中者）　加白术（半两）
右将白术分作二分，罂粟汤全贴，只作一服。煎入白术一半，服毕。再将滓加白术一半，甘草三寸，木瓜三枚，同煎又服，立效。
极妙痢药
石榴皮　陈皮　甘草　川当归　罂粟（各半两）
右将上件五味㕮咀，用水十盏，煎取三盏次用下药：
茯苓（七钱重）　粉草（同）　北枣子（七个）
右为末。将煎药汁入此三味，再煎。五七沸，去滓，空心温服。甚者不过两剂，小可痢则一剂效。
治痢妙应圆
黄丹（三钱重）　巴豆（四十九粒，去油）
右二味研为末，黄蜡溶开，入药调匀。候冷取出，安瓦合于盛。要用时，旋圆如绿豆大。每服四五圆。赤痢甘草汤下；白痢干姜汤下；赤白痢相杂，干姜甘草同煎汤下，可加乌梅同煎；水泻米汤下，疟疾桃叶七片揉水，面北五更初下，发日服。
救命延年治丈夫妇人一切重痢
黄连（六两）　干姜　当归（川者）　阿胶（各三两）
右三件为末。用米醋煮阿胶，令消尽（须用，则料得醋恰好，不可剩）。将药末搜醋，圆如梧桐子大。每服三十圆，饭饮吞下甚妙如神。痢方中之魁也。
治痢疾
黄连　巴豆（去壳，各三两）
右二味和炒赤色，各研为末。以绿豆打糊为圆，如○大，作记认，二处安顿（巴豆末作一处圆，黄连末别作圆）。白痢，黄连圆二十粒，米汤米泔下，赤痢，巴豆（豆下有圆字）二十粒，用井花水下。
治妇人胎前产后赤白痢
生姜（年少者百钱重，年老者二百钱重，时自然汁）　鸭子（一双，打碎入姜汁内搅匀）（时作取双作只。）
右二味煎至八分，入蒲黄三钱重，煎五七沸，温汤空心服，立效。（此二方授于抚州章道人道按：鸭子即野鸭卵，俗名阿比留多方古）。
治诸痔疾  ***************************
大凡五痔，皆因虚惫，恣食五辛五味、鸡鱼而成。热毒壅入大肠，津液不通，气血凝滞。久坐久忍不粪水，冷入河水洗，酒后行房，及暑月行路坐诸热地又移坐冷，种种能成斯病。
一者肛肠生肉，肾痔鼠妳或似樱桃，或似大豆，时时出血，又如出脓，名曰鼠妳痔。
二者肛边大乳痛肿，无脓血，名曰酒痔。饮酒便发。
三者肛边努核，疼痛难忍，粪则有血。或因忧愁思虑，冷热不调，无时而发，名曰气痔。或大便涩难，气结不通，下血面黄，食少无味，名曰劳痔。
四者大便后下诸脓血，更加痛涩，肛肠努出，名曰脱肛痔。
五者气攻两肾腧，大便不通，粪血色，下赤黑，毒热不消，肛门湿痒，一似虫行，名曰风热内痔。
五痔者因房室大劳，多食鸡鱼陈久之物，即成斯疾也，熏洗痔方。
枳壳（不拘多少）
右为末。每服二钱，水一盏，砂瓶内煎百沸，先去瓶上坐熏，后却泻出，通手热洗，妙。
治痔下肿痛
枳壳（一两，陈粟同炒令黄赤，粟不用）　青木香（一分）
右为末。每服二钱，饭饮调下。
治痔漏疮方
鸡子（一双，煮熟去黄，取白切焙）　白矾（明者，如皂角子大，匙上焙过用，三两）
右为末，先用温汤净拭干。用纸捻点药，送入疮孔内，立效。一日三易。
治痔方
信砒（一两，煅令烟尽）　谷精草（三钱）　白矾（一两）　硇砂（三钱）
右为细末，绵块点药扑上。如痔干，可用调傅。
治因痔疾阻碍大便秘结
牵牛　青皮　威灵仙　大戟　大黄
右为末。量人大小，每服一钱、二钱至三钱，用蜜酒调下，须用冷熟水漱口。
治男子妇人诸般痔漏
黄牛角　狼毒（等分）
右为末。粪花漏，每服一钱，甘草汤下。合官漏，酸醋调一钱。滴珠漏，山栀子三个煎汤下半钱。荣漏，姜汤调下半钱。肠风，米饮下一钱。
治痔
神香（道按：神香即香木类返魂香一名）明者烧灰，多烧则有灰。
右一味烧，苦竹沥调傅。
治痔诸痛
大蜈蚣（一条）　大青州枣（三个）　白矾（一块，如枣大）
右将蜈蚣、白矾二味为末。用枣肉圆，分作二圆。烧烟用竹筒透引，烟熏痔妙。
治肠风痔漏
赤芍药　官桂　甘草（炙，已上等分）
右㕮咀，每服二钱。生姜二片，白矾一块，水一盏，同煎至七八分，去滓，空心服。
又方
鸡冠花（不拘多少）
右一味，浓煎汤，每服一盏，空心下。
治痔漏，此因大肠感风热而生
生砒（一字）　水银（一粒，如米大）　腻粉（一字）　真麝（一粒，如小豆大）
右件并入乳钵内，研令极细。如痔或有珠子者，将白矾汤净洗拭干，用手捻药揩在痔肉上，揩得痒时便是药行。一日二次，用又洗去，五日后住药，见效。如咸有孔，即用纸捻子引药送入，令彻其内，更用纸塞孔。前一日两次，使药自能生合。
治风痔漏不问有头羌羌头定三日安
藜䕡（烧灰，半两）　白角针（只用针不用皮、条，炒，二钱）　天麻（半两）　干姜（同）　莲子草（一两）　真麝（半钱）　橘子　硫黄（一两）　明矾（同研）　苦瓜蒌（一个，大者）（道按：藜䕡即藜芦，白角针印皂角刺，莲子草即旱莲草。）
右将瓜蒌开一孔，如小钱大，入矾并硫黄在内，却将元掩合定，藤纸糊，却瓦罐子盛坐砖上，炭火煅令烟尽为度。瓶内闭死，候冷取出，研细。同前六味药末和，令匀，炼蜜圆，如梧桐子大。每服十圆至十五圆，空心温酒下，日三服，三日见效。忌油、面、腌藏牛马肉、鱼腥、生冷、行房、行远、劳力，一切忌之。
圣方痔药
白矾　血俞　石竹（各半两）　胡椒（二十粒）（血俞即蛞蝓，石竹即瞿麦）
右用瓦罐盛泥固济，猛火煅通红，取出，去泥用药，细研为末。五更时用，不语，津调傅痔头上，不过三服效。
治肉痔大肠头痛
仙茅　白术　石卷柏（各一两）　郁李仁（三钱）
右件为末。每服一钱，薄荷酒下。
治痔方
白矾　乳香（各一两）　泥矾（少许）
右为末。用好醋二升熬成膏，痔上点之效。
治痔头疼痛有疮脓水不止方
朱砂（三钱）　砒（半钱）　麝（好者，二分）　巴豆（一粒，去油）　安息香（一分）阿魏（一分，面裹煨熟）
右为末，蒸饼为圆，如绿豆大。每服空心枳壳汤下一圆，不过十日取效。
理痔方
五灵脂（四钱）　腻粉（半两）　麝香（三十文）
右研为末。先用甘草汤洗，后用津唾调抹痔上，痔湿则干扑。
熏痔方
官桂（五钱）　蛇床子（半两）　蛇退（一条）
右为末。每用一钱，汤煎熏洗。
传痔方
斑猫（十个）　轻粉（半钱）　马牙硝（三十文）　好红椒（一钱）　黄皮（半钱）（道按：黄皮即陈皮）
右为末，先用皂角、荆芥洗令净，拭干。用麻油调药傅。
收痔方
白敛　白芨（各一两）　黄皮（二两）
右为末，入轻粉、麝香各少许，麻油调傅立收了。此药不能去根，但缓急展限而已。
治肠风痔漏
鲫鱼（一个）
右将鱼破开，去尽肠，入白矾令满，瓦上烧过，并为细末。用鸡毛卷药，傅之立效。
治肠风痔漏
大黄　当归（川者）　苦参　牙皂（去皮）
右等分为末。醋糊圆，如梧桐子大。每服二十圆，空心温酒下。
治痔疾肠风
半夏（汤泡洗七次）　黄耆　枳壳（去穰）
右为细末，姜汁糊圆，如此○大，每服三十圆，温酒空心下。
治痔漏下血不止及收痔
城市河中水
右一桶水，脱衣坐水中频洗，即止痔亦可。不过三五次，立效。
治诸痔疾
涂杉（即杉木涂土被埋者）　朴硝　大黄　侧柏各等分
右㕮咀，瓦罐内煎二十沸，安身于罐上，坐熏其痔疾。堪手下则洗之，效。
又方
枳壳　甘草　香附子（炒，去毛）
右各等分为细末。每眼二钱，米泔调下甚妙。此方乃吴知府宅方。
治肠风痔漏
穿山甲（一两，火煅焦烟）　麝香（一钱）
右为末，每服一钱，空心饭汤下。
熏痔方
鼠郎度（道按：鼠郎，和名伊多知）
右一味，瓶内烧烟，坐身于瓶口，熏三五次，除根。
又方
右用降真香烧烟，熏妙。
治诸打扑伤损等疾  ***************************
治打扑伤损
川乌　草乌（各一两）
右为末。用生姜汁调作掩子，贴损处，又线缚定。
治打损接骨方
接骨木（半两乃蒴藉是）　好乳香（半钱）　赤芍药　川当归　川芎　自然铜（各一两）
右件为末。用黄蜡四两溶入前药末，搅匀，候温软，众手圆如大龙眼。如打伤筋骨及闪抐著疼痛不甚忍者，用药一圆，好旧无灰热酒一盏，浸药，候药渍失开，承热呷之，痛绝便止。若大段伤损碎折，先整了骨，用前药贴了。然后服此，表里两次无不效者。此二方是一副，不可分开。余得之费数十缗，今不敢秘。
治打扑伤损
草乌五两没药三钱自然铜半两青皮二两苦丁香十个，甜瓜蒂是
右为末。每服二钱，用温无灰酒调。吃黑水牛肉、萝卜，只得使盐。此二物之外并皆忌之，不得吃。
治打扑伤损定痛掩
木瓜　术　蜜陀僧（等分）
右为末，入面少许，调作糊，贴痛处。
又方
草乌　白僵蚕　苍术（各等分）
右为末，姜汁调，贴痛处。
治打扑肉损筋骨疼痛
没药　乳香　芍药　川椒（去子及闭目者）　川芎　当归（各半两）　自然铜（三钱半，炭火烧）
右为细末，用黄蜡二两溶开，入药末，不住手搅匀，温圆如弹子大。每服一圆，用好酒煎开、消尽，乘热一服吃尽。看那处痛向痛处卧，霎时服三五圆，立效。
治打扑伤损
生葛根
右一味捣烂，用米醋调开，摊痛处，绵缚定。
又方
右野柳树根细杵，用米醋调开，摊痛处。古甘橘叶、白酒糟，杵细、缚痛处。或大段痛，用火烧，令用红醋并米泔泼地上，急铺席。患人去席。上卧，蒸出汗。内则服药，外则贴掩，则易安。
治打扑伤损筋骨
右夜合树皮（四两，炒干沬之）。入麝香、乳香（各一钱重）。每服三大钱，温酒调，不饥不饱时服。
治刀箭伤血出不止并骨折
槟榔（一个）　木香　胡黄连（各三钱重）
右为末，傅疮口上，血止又接得骨。
治筋骨诸疾、手足不遂、行动不得、遍身风疮左经圆
草乌（白者去皮脐）　木鳖子　白胶香　五灵脂（各三两半）　川当归　班猫（百个，去羽足，酷煮）
右为末。用黑豆去皮，生杵，取粉一斤，醋糊，共搜杵为圆，如鸡头大。每服一圆，温酒磨下。筋骨疾但未曾针伤炙损者，三五服立效。此药曾医一人软风不能行，不十日立效。专治心、肾、肝三经，通小便，除淋沥，通荣卫，滑经络。此方传自净因寺圣僧处得之，大有奇效。
治打扑伤损肿痛伤风
天南星　半夏　地龙（各等分）
右为末。用生姜薄荷汁调，贴痛处。
治诸寒疟等疾  ***************************
治脾胃有积，久不克化。或原有此证，遂成寒疟之疾，或先寒后热，或先热后寒，或但热不寒，或但寒不热，或疼谵语。除伤寒之外，是疟疾者皆治之
人参　木香　官桂　白术　茯苓　黄连　附子　柴胡　黄耆　厚朴　甘草　麻黄（各三钱重）　肉豆蔻（十个）　槟榔（五个）
右㕮咀。每服三大钱，水一盏，生姜三片，乌梅一个，同煎至七分，入酒少许。又煎三五沸，温服此药，兼治虚弱之人。
又方
白姜　良姜（半炒半生，各半两）
右为末。每服二钱，猪肾、酒调下。
治久患劳疟
柴胡　恒山（各一两）　秦艽　甘草（各半两）
右㕮咀。每服五大钱，酒水各一小盏，童子小便半盏，同煎至五分。当发日，五更初，面北服。
治久疟久痞
川乌（大者二个，生去皮脐）
右为末。每服一大钱，水一碗，枣七个，煎至七分。五更时，冷服。
又方
粉霜　朱砂（各一钱重）　绿豆粉（七钱重）
右件为末，糊为圆，如此○大。每服一圆，冷水五更初下。忌生冷物。
减疟丹
螺青　硫黄　官桂　白矾　巴豆（去油各等分）
右件药，取五月五日为末。面南用粽子角为圆，如梧桐子大。每服一圆，用新绵裹，男左女右耳内安，发日用之。
又方
良姜　白姜（各等分）
右二味，火上留性，为末。每服三钱，雄猪胆一个，水一盏，温和胆汁调下，立效。
治寒疟劳疟方
龟甲（不拘多少）
右一味，醋炙，令黄为末。每服二钱，温酒调下，空心食前及临卧时各一服。
治疟疾方
大蒜（一头，分开四方）
右每一片内入巴豆肉一粒，湿纸裹，煅熟。去巴豆，研入黄丹为圆，如鸡头大。每服一圆。先发寒用桃枝七寸，东向者煎汤，发日五更向北服。如先发热，用冷水送下。未全安次发，又可进一服，即除根。
治诸肠风酒痢等疾  ***************************
治肠风泻血
牵牛（五两）　牙皂（三两，不蛀者）
右二味，水浸三日后，除皂角，将酒一升煮令干，焙为末。炼蜜圆，如此○大。每服七圆，空心温酒下。空心日午夜卧各一服，或转下黄物不妨，病可。后常每日服五圆，饭食送下。
又方
皂角树荨（道按：荨字蕈，通音）
右新瓦上焙干为末。每服一钱，温酒下。
治丈夫泻血妇人血崩渍人大肠出血
豆蔻　槟榔（各炒紫色）　罂粟壳（烧灰）
右三味等分，不拘多少为末。每服二钱，
饭饮调下，空心服。
治肠风下血
核桃壳　茧退　皮鞋底　赤鸡冠花（各等分）
右四味烧灰为末。每服一钱，温酒调，空心下。
治肠风
小赤豆（一升）
右一味，瓦上炒令黑色，为末。每服三钱，粥饮调下。日三服，各饭前服。
又方
瓜蒌（三个）
右一味烧灰，留性，为末，每服三钱，米汤调，空心下。
又方
蕨菜花（道按：蕨菜花即蕨菜嫩芽也）
右不以多少，文武火焙干为末。每服三钱，饭饮下。
又方
金星草（三两）　陈干姜（同）
右为细末。每服一钱，新汲水调下空心。
治肠风
绵瓜（不拘多少，一名蛮瓜，一名天罗，又名天丝瓜，其实皆绵瓜也）（道按：绵瓜即丝瓜）
右一味烧灰存性，（性下一有温字）酒调二钱，空心下。
治肠风并脱肛及有血
蛇床子（不拘多少）
右一味炒为末。去大肠脱垂处，贴立收，妙甚。
治肠风及脱旺不收有血下
不蛀皂角（五茎）
右一味捶碎，水一碗，揉令皂角消尽。绢二重滤过，取十分清汁，将脱肛肠浸在药水中。其肠自收，不用手荡。如大（道按：大下脱肠字）收了，更用汤烫其腰肛上下，令皂角气行，则不再作三次荡。
治肠风
五倍子　白矾（各半两）
右为末，顺流水圆，如梧桐子。每服七圆，
空心饭饮下，忌酒。
治肠风脏毒，丈夫妇人皆治
大蒜（二头，纸裹煨熟，研成膏）　淡豆豉（二合，水润去皮，研成膏）
右为圆，每服二十圆，米饮送下空心（右字下有同字）。
治肠风脏毒酒痢下血
黄连　生姜
右二味煎汤下二气再，次服五块圆，圆方于后（再字作丹字）。
五块圆
五倍子　槐花（尘者）　白药（好者，各等分）
右焙干为末，酒糊为圆，如此○大。每服二十圆，空心米汤下，日三服。
又方
川当归　枳壳　侧柏叶　尘槐子　芍药　百草霜（霜下有各一两三字）
右锉同一处，炒令烟微起，末之。每服二钱，空心温酒调下，日午米汤调下，各饭前服，甚妙。
治诸寸白虫等患  ***************************
取寸白虫
锡灰　木鳖（各一两）　芦荟（二十文）　黄丹轻粉（各十文）
右为末，猪膏油圆，如○大。先斋一日，晚莫吃饭，次早五更温水吞下，分作二服。
又方
锡灰（十文）
右为细末，用枣肉为圆，如梧桐子大。只作一服。先斋一日，次日五更（更字下有先字）吃烧炙淡猪肉一片，次用温水送下。
又方
用生芥叶细杵井花水解，取汁一盏。五更初先吃炙猪肉一片，次服芥汁，巳时下了。
取寸白虫
芜荑（十文）　鸡心槟榔（二个）　榔芽草（半两）（道按：榔芽草即狼牙也）　雷丸（三文）　轻粉（少许）
右为末。每服二大钱，四更时茶清调下。隔夜点取茶，四更时取清。
摧取寸白虫方
巴豆（七粒，去壳出油）　皂角（去皮取末，一钱。）
右用京墨磨醋糊为圆，如此○大。只作二眼，五更初，橘皮汤下。
取寸白虫方
苦绵瓜子（不以多少）
右研为末。每服二钱，好酒半盏，空心调服。
取寸白虫方
画粉（道按：画粉即白垩土也）　蜜陀僧（各等分）
右为末。每服二钱，用麻油调服，空心下，顷刻成涎取下。
又方
定粉（道按：定粉即锡粉）
右细研。每服一钱，生麻油调。五更服，晚取下。
治妇人诸疾  ***************************
治妇人血脉不调往来寒热状似劳倦
川当归　川芎　甘草　黄芪　桂（去粗皮）（各一两）　熟地黄（一两半）　白术（半两）　白芍药（二两）　柴胡（半两）　阿胶（半两）
右为细末。每服五钱，枣子一枚，水一盏半，煎一盏，空心温服，白汤点服亦得。常服不生带下，调血脉，养子宫，终身无病。
治妇人冲任处损，月候不匀或来多不断，时复辫沥，或过月不来，或房中去血过多。又治损娠，小腹急痛，发热，下痢，手心烦热。又治久无子息，并宜服之
吴茱萸（三两，去闭目者，沸汤洗净三次）　川当归　半夏（各二两半，制）　麦门冬（去心，五两）　芎劳　人参　芍药　牡丹皮　桂（去粗皮）　阿胶（炒）　甘草（炙，各二两）
右为锉散。每服三钱，水一盏半，生姜五片，煎至八分，去滓热服，空心食前。
治妇人赤白带下
龙骨（半两）　舶上硫黄（三钱）
右为末。每服半钱，无灰旧酒空心调服，三服。不问远年日近，尽令痊效。
治小儿诸疾  ***************************
治小儿十种丹瘤肿毒所起形候并方法
一、飞灶丹，从顶头起，肿光；用葱白研取自然汁涂。
二、吉灶丹，从头上红肿，痛；用赤小豆末，鸡子清调涂。
三、鬼大丹，从面起，赤肿（大作火）；用灶心土、鸡子清调涂。
四、天火丹，从背起，赤黑；用桑白皮末，羊脂调涂。
五、天灶丹，从两臂赤肿，黄色；用柳木烧灰，水调涂。
六、水丹，从两胁肿；用生铁为末，猪粪调涂。
七、胡次丹，从脐上起，黄肿；用槟榔为末，醋调涂。
八、野火丹，从两脚赤肿；用乳香末，羊脂调涂。
九、烟火丹，从两脚，有赤白点；．用猪槽下土，麻油调涂。
十、胡漏丹，从阴上起，黄肿；用屋漏庭土，羊脂调涂。
右此十种丹毒，变易非轻，治之或缓，能终不救。余不惜此方能逐一仔细辨认，依此方法治之，万不失一。如经三日又愈，病入脏腑则终不可救，不可缓也（又愈二字当作不治，病字作攻字）。
治小儿急慢惊风、四肢逆冷、眼张口噤、涎不止保命丹
虎睛（一个，将瓦上安之，以豆盖定，漫火逼干）　箭头朱砂（半两）　蜈蚣（二条，去头尾，赤脚者）　麝（半钱）　全蝎（半钱）　天麻（一分）
右为细末，炼蜜为圆，如此○大。瓦罐贮之，又入脑麝窨定。急惊风，薄荷蜜汤化下；慢惊风，薄荷汤化下，各三圆。更量儿大小加减与之，些少惊悸亦可服之（按：慢惊属虚证，与急惊未可同治）。
又方
赤脚蜈蚣（一条去头尾）　蝎稍　草乌尖（七个）　半夏（三个）
右焙干为末。入麝香三十文，轻粉半钱匕。用生姜自然汁圆，如此○大，每服三圆，金银薄荷汤化下，次用生朱砂调涂病儿脚中心妙。
治小儿毒气攻腮肿赤可畏者
皂角（二两，去根）（道按根当作核）　天南星（二钱，生用）　糯米（一合，为末）
右为细末。姜调涂，立效。
治小儿惊风
茯苓　甘草　朱砂　青黛　腻粉
右各等分，入麝香少许。每服一钱，蜜水调下。
治小儿惊热
蝎（七个）　天南星（取心为末，一钱）　人参　蛇退（各三钱重）
右为末，薄荷、蜜汤调下。
治小儿风毒
白牵牛（一两，半炒）　大黄（三钱）　青皮　甘草　朴硝（各一钱重）
右为末。每服一钱，砂糖水调下。
治小儿遍身浮肿方
黑牵牛（三西，炒）　青木香　青皮　防风　槟榔（各一两）
右为末，面糊为圆，如芥菜子大。每服二十圆，桑白皮汤下。
消毒顾气饮
人参　茯苓　甘草　升麻（各等分）
右为细末。每服半钱，生姜一片，枣子半盏，煎至一大呷许，温服，不计时候。
治小儿吐泻不止
龙骨（火烧留性）　滑石　定粉（各等分）（道按：定粉即锡粉）
右为末。每眼一钱至二钱，热水调下。
治小儿痫疾
天南星
右一味，炮裂出火毒，去黑皮不拘多少，为末。每服半钱，生姜、薄荷、蜜、酒调下。
治小儿疳积黄瘦吐食
川乌（一钱）　定粉（三钱）　芥灰（二钱）　龙骨（同上）
右为末，滴水为圆，龙眼核大，作饼子。每服一饼，饭饮磨下。
治小儿疳积秘方芦荟圆
芦荟　荆芥　黑牵牛　青皮（各等分，事治）
右精细事治，炮制为末，面糊为圆，如大粟米大，儿一岁以下一圆，或二圆亦不妨，自加减与之。
治小儿癫痫欲发、眼暗、瘈疭、声恶、嚼舌，雌黄圆
雌黄　黄丹（各一两，少炒）　麝香（一钱，研）
右为末。拌令极匀，用牛乳汁半升熬成膏，入前件药末，杵三五百下，圆如绿豆大，每服三圆，温热水下。一日三服。此方得自于明医之家，后余尝传与一贫医，因是药医道大行。
治小儿惊风积热
全蝎（七个，去毒）　蝉退（二十一个）　甘草　天南星（大者一枚，炮令香）
右为末。每服半钱，水半盏，薄荷七小叶，煎至七分，温服。
治小儿惊热
寒水石（二两）　甘草（一两）　马牙硝（四西重）　朱砂（一分）
右件为末。令极细，次入脑、麝各三十文，炼蜜搜和。圆如龙眼核大，用瓷罐盛之。每服一圆或半圆，量儿大小强弱与之，薄荷汤候冷调下。
治小儿哮喘
黄丹　砒霜
右各生用为末。用枣肉为圆，如麻子大。每服三圆，临睡冷茶清下。
治小儿赤热肿胀
川大黄　白矾
右二味等分为末。用冷水调作奄子，贴眼上，立效。
治诸杂病等方  ***************************
治骨鲠
白茯苓
右一味，临时细切，研为末。以所鲠骨煎汤调下。
治果报面生赘瘤方
右用艾圆灸十粒，即用醋磨雄黄，涂纸上，剪如螺蛳奄子大，贴所灸处。更用膏药重贴。二日一换，候痒，挤出脓如绿豆粉，即愈。
治盗汗
葳灵仙　甘草（各半两）
右为末。每服三钱，温酒调下。
治盗汗外肾湿
人参（一钱）　苦参（三钱重）　龙牙草（同上）（道按：龙牙草《纲目》马鞭草下出之，俗云金水引草）　麻黄根（同上）
右件为末，炼蜜圆，如此○大。每服三十圆，炼麸汤下。
治脚汗
白矾　干葛（等分）
右二味为末。每服半两，水三碗，煎十数沸，热洗。逐日一次，经三五日自然无。
治疥不以新久方
白芜荑（一两）　槟榔　吴茱萸（各半两）　硫黄（二钱重，别研）
右为末。麻油调，抓破揩。载《袁州公使库本》。
宣积手心握药便通
巴豆　干姜　韭子　良姜　硫黄　甘遂　白槟榔（各等分）
右为末，研饭为圆，如此○大。用时早朝使椒汤洗手了，麻油涂手掌口握药一粒，移时便泻止，即以冷水洗手。
宣积药
巴豆（一百粒，去壳，水洗四十九次）　五灵脂　白姜　赤茯苓（茯苓下有各一两三字）
右为末，用醋糊圆，如绿豆大。每服五圆，冷茶清，五更初服。或欲泻止，冷水洗手、面、脚三处，立佳。