
序  ***************************
余不知医，何敢言方，惟是遇人传有验方，即欲转以传人，自稍有知时迄今知非之日，恒持此一念，亦不自知其何以肫肫不替也。忆庚申年博汝阴尚艰嗣，且十余年来内人辈皆艰孕，有李生玄白者以《局方》皱血丸进，且云乡人服之多验。余如其言制，付内人服之，果多妊。后凡七举子女，心识此书多验方如此。时以小草中外不获梓传，乙亥年以先淑人艰归读礼之余，遍觅此书，市肆中及喜藏书家俱不可得，走力访之汝阴，则李生家以流氛破郡前书秦火。噫！此寿人有用之书，可与广陵散并绝哉？余肫肫传方一念，怅然如有所失，几令人疑造物果不仁。后因眷属辈多抱恙者，服汝和袁军药，辄应手霍然起，疑其笥多验方，再叩之而始知其尽神用于《局方》中也。借读前书，如对十八年前故人，快哉！袁君固与余同此肫肫传方一念者，从臾余宜竟前志。余曰：此寿人之书也，余与君同志，当同为寿书之人。念此书自宋迄今，且四百余年，此书之存仅此一本，危哉！是诚千古断续之一关也。梓之费，余任之，较之劳，君任之。令宇内得此底本，互梓互传，寿此书于无尽，以寿世世之人，余与君肫肫传方之一念，不亦大快也哉？书成，直述其事以为之序。
罗青山人朱葵撰
叙  ***************************
余少因多病，寄迹玄门。师祖与竹贾公以修真学道之事，必以济人为先，乃取紫虚真人诸医书训余。余甫十龄，读其文不达其意。继命余师事吕梁，洎南河两徐先生授以脉理诊法，余年十有三矣。间有扶病至者，酌方投剂，辄有起色。先生器之，教以《素问》，余黾黾受学，旁采道藏诸方，每拈方对症，必殚思昔人神智迥绝常伦，况眇兹后学，其敢自骋臆见，又敢自诩得先生之传？而吕梁先生谬以余可教，易箦时谓余曰：医书泛滥于今极矣，唯有宋之《局方》酌今准古，中正和平，诚保命之丹经，医门之秘笈也。第携囊涉远，遂失去。奈何余怀之耿耿，遍觅书肆中不可得。一日偶获于市，购归试之，效靡不奇中。凡有病霍起者，遂谬称余为吕梁再生，余乌敢。但深体古人立方之意，而慎其改削，或无负先生之教耳。然每恨此书世远帙湮，善本几绝，力又不能翻梓。顷值昆明罗青朱公叩余所藏，余述此书颠末，公大喜，谓于此书有夙契，而施仁种德之心勃不可遏，遂重梓以广其传，而命余附赘一言。余见刻医书，必以总论列其前，如风气寒暑，分门别类，攻保补泄，按理揆因，使览者开卷豁然，辄知大意。至于某病用某方，百千亿病，即立百千亿方，则又非总论所能悉也。语云：药不执方。果有洞垣之识，离群之技，则法随心生，诸病触手而解。不然，循途借筏，通变化裁，方胡可废哉？然方书太多，恐涉庞杂，独此《局方》，集今古诸方之大成，于每方下必注以数语，则分论亦甚详矣。愿知医者尊而行之，即神明存乎其人，而规矩具备，跻斯人于寿域，是书功不小矣，朱公之福德又宁有既焉？
崇祯丁丑长至日冶城袁元熙谨识
炮制凡例  ***************************
是书原宋之御局惠民者，故铢两太多，若今修和不必执泥，或十分之一，或百分之十皆可。
凡云炮者、煨者，以整药在于灰火中，或用面裹，或以湿纸重裹，炮令药上有裂纹者，如附子、南星、川乌、肉豆蔻之类是也。
凡云炙者，以整药涂蜜，或姜汁，或酥油，或酒，或童便等涂于药上，用炭火炙，令香熟得宜，如黄芪、厚朴、甘草、皂荚、龟板、鳖甲、虎骨之属是也。
凡云煅者，以整药在炭火中稳定煅热为度，如龙骨、赤石脂、石膏之类是也。
凡云焙者，以绵纸隔令香脆，如苏子、葶苈、酸枣之属是也。
凡云炒者、爁者，以锅内令香脆得宜，勿令焦枯过失药性。
凡炼蜜者，每十斤只炼得十二两五钱为度，火少、火过并不相宜。
凡云酒糊、醋糊、蒸饼糊、黑豆糊，必依方详注获效。
凡云散者，只作散服，丸者，只作丸服，或早晚服，或日夜服，或食前后服，一如法则。
凡方中云一分者，即二钱半也，云一字者，即二分半是也。
凡云取汗攻下药，煎令带生，方得取效。必令汗下得中，即止后剂。
凡云补益药，必令多水煎熟，服取效。
凡为丸者，入蜜得宜，于臼中捣杵百千万下，必得药之精华乃已。
凡用剂，必须六钱至八钱以为中正，羸弱者，五六钱为剂，壮盛者，必须两余方得取应，少则药力不足，多则不胜药势。
凡方中云另研者、另捣者、去油者、各炮制者，勿使交杂，乃得精虔。

卷之一·治诸风  ——————————————————————————————————————————————————————————————————————————————————————————

至宝丹  ***************************
疗卒中急风不语，中恶气绝，中诸物毒暗风，中热疫毒，阴阳二毒，山岚瘴气毒，蛊毒水毒，产后血晕，口鼻血出，恶血攻心，烦躁气喘，吐逆，难产闷乱，死胎不下。以上并用童子小便一合，生姜自然汁三五滴，入于小便内温过，化下三圆至五圆，神效。又疗心肺积热，伏热呕吐，邪气攻心，大肠风秘，神魂恍惚，头目昏眩，眠睡不安，唇口干燥，伤寒狂语，并皆疗之。
生乌犀屑　生玳瑁屑　琥珀（研）　朱砂（研细，水飞）　雄黄（研，水飞。各一两）　龙脑　麝香（各一分，研）　牛黄（半两，研）　安息香（一两半，为末，以无灰酒搅澄飞过，滤去沙石，约取净数一两，慢火熬成膏）　银箔（五十片，研）　金箔（五十片，一半为衣）
上将生犀、玳瑁为细末，入余药研匀，将安息香膏重汤煮凝成后，入诸药中和搜成剂，盛不津器中，并旋圆如桐子大，用人参汤化下三圆至五圆。又疗小儿诸痫急惊心热，卒中客忤，不得眠睡，烦躁，风涎搐搦。每二岁儿服二圆，人参汤化下。
灵宝丹  ***************************
（有三名：一名归命丹，一名返魂丹，入芒硝者名破棺丹）
治中风手足不仁，言语謇涩。或痛连骨髓，或痹袭皮肤，瘙痒如虫行，顽痹如铁石，或多痰好睡，或健忘多嗔，血脉不行，肉色干瘦，或久在床枕，起便须人，语涩面浮，惟觉不健，或偶萦疾苦，卒暴而终，并皆治之。
光明砂（一两半，打如皂角子大，绢袋子盛，以荞麦灰汁煮三伏时，取出细研如粉）　硫黄（打如皂角子大，绢袋子盛，以无灰酒煮三伏时，取出细研如粉）　雄黄（打如皂角子大，绢袋子盛，以米醋煮三伏时，取出细研如粉）　自然铜（先捣碎，研细如粉。各一两）
以上四味，用一有盖瓷瓶子，先以金箔三片铺于瓶子底上，便入硫黄，又以金箔两片盖之。次入雄黄，又以金箔两片盖之。次入朱砂，又以金箔两片盖之。次入自然铜，又以金箔三片盖之。以瓶子盖合却，不用固济，于灰池内坐瓶子令稳，以火养三日三夜。第一日，用熟炭火半斤，围瓶子三寸。第二日，用熟火十两，去瓶子二寸半。第三日，用火一斤，去瓶子二寸，以火尽为度。候冷，取药出瓶子，以纸三重裹药，于净湿土中培至来旦取出，更研令细。
磁石（烧，以醋淬二十遍，捣，罗，研如粉）　阳起石　长理石　紫石英（以上研如粉，各三分）
以上四味，用一有盖瓷瓶子，先入磁石，次入阳起石，次入长理石，次入紫石英。其所入金箔，一依前法，重重入之，以盖子合其口，密固济。用火养三日三夜，第一日，用熟炭火一斤，去瓶子三寸。第二日，用火半秤，去瓶子二寸。第三日，用火半秤，去瓶子一寸。一日至夜，任火自消。候冷，取出药，用纸裹，入湿土中培至来旦取出，更研令极细。
牛黄　龙脑　麝香　龙齿　腽肭脐（酒刷，微炙）　虎胫骨（涂酒，炙令黄。各一两）
以上六味，捣，罗为末，更细研如粉。
钟乳（十两，以绢袋子盛。先以长流水煮半日，后弃其水，别用五斗，煎取一斗，煮后草药。留钟乳水三合，磨生犀角三分）　远志（去心）　巴戟　苦参　乌蛇（酒浸，去皮骨，炙）　仙灵脾　天麻（去苗土。各一两一分）
以上七味，捣粗，罗为散，以前钟乳水一斗，煎至七升，用生绢滤去滓，澄清。
肉桂（去粗皮）　肉豆蔻（去壳）　鹿茸（去毛，涂酥炙微黄）　木香（各一两半）　延胡索　木胡桐律（各三分）
以上六味，捣粗，罗为末，以前钟乳汁七升，煎至四升，用生绢滤去滓，澄清。
半夏（汤洗七遍，去滑）　当归（去苗。各一两）
以上二味，捣粗，罗为散，以前钟乳汁四升，煎至三升，用生绢滤去滓，澄清。
皂荚子仁（一两半，捣，罗，研如粉）　生地黄汁　童子小便　无灰好酒（各一升）
上件地黄汁等合前药汁，都计六升，纳银锅中，于静室内，以文武慢火养至一升。下金石药末在内，以柳木篦搅，勿令住手，看稀稠得所，去火。然后入牛黄等六物，搅令极匀，即下皂荚仁末，及磨了犀角水，以绵滤过，入在药内。然后钵内以乳锤，令力士研三五千下，研讫分为三份，纳一份入苦硝一两，更研匀，名破棺丹。圆如绿豆大。○凡治风病及扑伤肢节，不问轻重，年月浅深，先以茶清调下红雪通中散一二钱，须臾，以热茶投，令宣泻一两行，便依法煎生姜黑豆汤，下三粒。当以他人热手更摩所患处，须臾热彻，当觉肉内有物如火至病所。一二百日及一年内风疾下床不得者，十服后便可行步。如患至重者，每利一度后，隔日服五粒，又住三五日即更利，不过三十粒，平复如故。若打扑损多年，每遇天阴疼痛动不得者，可五七服。如患风疾及扑伤肢节，十年五岁运动不能者，但依法服之，十粒便效，重者不过三十粒。有人患卒中恶暴亡者，但心头未冷，取药五粒，以醋调，摩脐中一千余遍，当从脐四边渐暖，待眼开后，以热醋研下十圆，入口即活。如有中一切风，牙关紧急及尸厥暴亡者，以热醋研三两圆，灌在口中，下得咽喉即活。如要常服，空心，温酒下二圆，服十粒许，寿限之内永无疾。此药神验，功非人智能测。
润体圆  ***************************
治诸风手足不随，神志昏愦，语言謇涩，口眼㖞僻，筋脉挛急，骨节烦疼，头旋眩晕，恍惚不宁，健忘怔忪，痰涎壅滞，及皮肤顽厚，麻痹不仁。
腻粉（别研）　白豆蔻仁　南番琥珀（别研如粉。各半两）　珍珠末（三分，别研如粉）　白茯苓（去黑皮）　人参（去芦）　晚蚕蛾（微炒）　防风（去芦）　白附子（炮）　肉桂（去粗皮，不见火）　羌活（去芦）　芎藭（各一两半）　白龙脑　牛黄　生犀角末　雄黄（水飞）　乳香　辰砂（水飞）　羚羊角末　麝香（以上八味，各别研如粉）　沉香　木香　丁香（三香并不见火）　藿香叶　槟榔　蒺藜子（微炒）　麻黄（去根、节）　白僵蚕（微炒，去丝、嘴）　肉豆蔻仁　黑附子（炮，去皮、脐）　蔓荆子（去白皮。以上各一两）　半夏（水煮三十沸，薄切，焙干，入生姜汁炒）　川乌头（炮裂，去皮、脐、尖，捣碎，炒黄）　干蝎（微炒。各二两）　白花蛇（酒浸炙，去皮、骨取肉）　天麻（去苗。各三两）　独活（去芦，三分）　金箔（六十片，为衣）
上为细末，入研药匀，炼蜜和圆，如鸡头大。每服一圆，细嚼，温酒下，荆芥茶下亦得。加至二圆。如破伤中风，脊强手搐，口噤发痫，即以热豆淋酒化破三圆，斡口开灌下，少时再服，汗出乃愈。若小儿惊风诸痫，每服半圆，薄荷汤化下，不拘时候。
乌犀圆  ***************************
治丈夫、妇人卒中诸风，牙关紧急，膈上多涎，或语言謇涩，口眼㖞斜。用薄荷汁与酒各少许，化三圆服之，良久再服，立有大效。又治瘫缓，暗风痫病，手足潮搐，心神不安，遍身顽麻，肠风痔瘘，肾脏风毒，上攻下注。妇人血风，头旋吐逆，皮肤肿痒，遍身疼痛。
硫黄（为末，用瓷盏盛，慢火熬成汁，入水银，急炒如青泥，成炒，细研）　水银　附子（水浸，炮，去皮、脐）　川芎　石斛（去根）　蝉壳（去土，微炒）　龙脑（别研）　朱砂（研细，水飞）　雄黄（研细，水飞）　肉豆蔻仁（微炒）　牛黄（别研。各半两）　腻粉（别研，一分）　当归（去芦，酒浸，焙，炒）　乌犀（镑。各二两）　天南星（汤浸，生姜自然汁煮软，切片，焙干，炒黄）　天麻（酒浸，切，焙）　阿胶（杵碎，炒如珠）　川乌头（烧令通赤，留烟少许，入坑内，以盏子覆，用新土围之，食顷取出）　陈皮（汤浸，去白，微炒）　白花蛇（酒浸一宿，炙令熟，去皮、骨，用肉）　乌蛇（酒浸一宿，炙令黄，去皮、骨，用肉）　白僵蚕（去丝、嘴，微炒）　半夏（汤洗七次，姜汁浸三宿，炒黄）　羚羊角　干蝎（微炙）　羌活（去芦头）　独活（去芦头）　藿香叶（去土）　萆薢（微炙）　肉桂（去粗皮，不见火）　麻黄（去根、节）　白附子（炮）　细辛（去苗）　防风（去芦）　槐胶　缩砂仁　沉香（不见火）　槟榔（以上各一两）　麝香（别研，一两）　晚蚕蛾（微炒）　木香（不见火）　白术（米泔浸一宿，切，焙，微炒）　桑螵蛸（微炒）　厚朴（去粗皮，姜汁涂，炙令熟）　人参（去芦头）　天竺黄（细研）　干姜（炮裂）　茯苓（去皮）　藁本（洗去土）　蔓荆子（去白皮）　枳壳（去瓤，切，麸炒）　败龟（酒、醋涂，炙令黄）　虎骨（酒、醋涂，炙令黄）　何首乌（米泔浸一宿，煮过，切，焙）　丁香（不见火）　白芷（以上各三分）　狐肝（三具，腊月采取，同乌鸦一只，入新瓦瓶内，以瓦盆子盖头，用泥固济，用炭火一秤，烧令通赤，待烟尽取出，候冷，研极细用）　乌鸦（一只，腊月采取，去嘴、翅、足）
上件五十八味，并须如法修事，捣，研令细，炼白蜜合和，入酥，再捣三五千下，圆如梧桐子大。常服一圆，不计时，薄荷汤或茶嚼下。
牛黄清心圆  ***************************
治诸风缓纵不随，语言謇涩，心忪健忘，恍惚去来，头目眩冒，胸中烦郁，痰涎壅塞，精神昏愦。又治心气不足，神志不定，惊恐怕怖，悲忧惨戚，虚烦少睡，喜怒无时，或发狂癫，神情昏乱。
牛黄（一两二钱，研）　麝香（研）　羚羊角末　龙脑（研。各一两）　当归（去芦头）　防风（去苗、杈、枝）　黄芩　白术　麦门冬（去心）　白芍药（各一两半）　柴胡（去苗）　白茯苓（去皮）　桔梗　杏仁（去皮、尖并双仁者，麸炒黄，别研）　芎藭（各一两二钱半）　肉桂（去粗皮）　阿胶（碎，炒）　大豆卷（碎，炒。各一两七钱半）　蒲黄（炒）　神曲（研，炒）　人参（去芦。各二两半）　雄黄（八钱，飞，研）　甘草（剉，炒，五两）　白蔹　干姜（各七钱半）　犀角末（二两）　金箔（一千二百片，纳四百片为衣）　大枣（一百枚，蒸熟，去皮、核，研乱成膏）　干山药（七两）
上除枣、杏仁、金箔、二角及牛黄、麝香、雄黄、龙脑四味外，为细末，入余药匀，炼蜜与枣膏为圆，每两作一十圆，用金箔为衣。每服一圆，温水化下，食后服。小儿惊痫，即酌度多少，以竹叶汤温温化下。
摩挲圆  ***************************
治中风瘫痪，半身不遂，口眼㖞斜，言语謇涩，精神昏塞，步履艰难，或肌肉偏枯，手足亸曳，或筋脉拘挛，不得屈伸，及气痹，并诸风身体疼痛。
薰陆香（滴乳香，别研）　辰砂（细研，水飞）　生龙脑（别研）　乌犀（镑屑，别为末）　雄黄（光明者，研，飞）　自然铜（烧赤，醋淬）　天台乌药　麝香（别研。各四两）　天麻（去苗，洗，一斤）　川乌（炮裂，去皮、脐、尖）　丁香　地榆（去苗）　黑参（拣润者，洗，焙干）　木香（各八两）　珍珠末（二两，研）
上为细末，研匀，炼蜜圆如楮实大。每服一圆，温酒化下，不拘时候。服讫，避风处，衣被盖覆令汗出。患重者服一月全安，轻者半月瘥，初患五、七服可安。
透冰丹  ***************************
治一切风毒上攻，头面肿痒，痰涎壅塞，心胸不利，口苦干涩，风毒下注，腰脚沉重，肿痛生疮，大便多秘，小便赤涩。及治中风瘫痪，一切风疾。
益智子（去皮）　川大黄（去粗皮）　茯神（去木）　仙灵脾叶　蔓荆子（去白皮）　威灵仙（去芦，洗，焙）　天麻（去苗）　白芷　山栀子（去皮）　白茯苓（各半两）　香墨（烧醋淬讫，细研）　麝香（研。各一钱）　川乌（二两，用河水浸半月，三日一换水，切作片，焙讫，用盐一两炒黄，去盐）
上为细末，入研药匀，以炼蜜搜和，如麦饭相似。以真酥涂杵臼，捣万杵，如干，旋入蜜令得所，和搜成剂。每服旋圆如梧桐子大，用薄荷自然汁同温酒化下两圆。如卒中风，涎潮昏塞，煎皂荚白矾汤放温，化四圆灌之。瘫缓风，每日服三、五圆，渐觉有效，常服一圆。疏痰利膈，用温酒下，食后服之，小儿惊风，入腻粉少许，薄荷汁化下半圆，立效。治瘰疬，用葱汤下一圆，忌动风毒物。
龙脑天麻煎  ***************************
治一切风及瘫缓风，半身不遂，口眼㖞斜，语涩涎盛，精神昏愦。或筋脉拘挛，遍身麻痹，百节疼痛，手足颤掉。及肾脏风毒上攻，头面虚肿，耳鸣重听，鼻塞口干，痰涎不利，下注腰脚，脚膝缓弱，肿痛生疮。又治妇人血风攻注，身体疼痛，面浮肌瘦，口苦舌干，头旋目眩，昏困多睡。或皮肤瘙痒，隐疹生疮。暗风夹脑风，偏正头疼，并皆治之。
甜瓜子（汤洗净）　地榆（去苗，刮削令净）　川乌（炮，去皮、脐）　浮萍草（拣，洗净）　黑参（洗净。各五十两）　天麻（去苗，百两）
以上为末，用雪水、白砂蜜各一十五斤零一十两同化开，用绢袋子滤过，银、石器内慢火熬成稠膏。
麝香（研，四两）　生龙脑（研，八两）
上为细末，除龙、麝外，用天麻乌头膏和搜令匀，放冷，入龙、麝再搜令匀。入臼内捣千百杵，搓为挺子。每服一皂荚子大，与薄荷同嚼，茶酒任下。不计时候。治瘫缓风，并服见效。如破伤风，豆淋酒下。要发汗，用煨葱、热酒并服三服，常服亦得。
牛黄小乌犀圆  ***************************
治诸风筋脉拘急，手足麻痹，语言謇涩，口面㖞斜，心怔恍惚，痰涎壅滞，头目昏眩，肢节烦疼。及中风瘫痪，暗风痫病。肾风上攻，面肿耳鸣，下注腰脚，沉重疼痛。妇人血风，头旋吐逆，皮肤肿痒，遍身疼痛。
天麻（去苗，二十两）　地榆（去苗，洗，焙）　川乌（炮，去皮、脐）　玄参（洗，焙。各十两）
以上四味，为细末，以水少许化蜜，同于石锅内，慢火熬搅成稠膏，放冷，次入后药。
牛黄（研）　麝香（研）　龙脑（研。各一两）　龙脑薄荷叶　浮萍草（洗，焙）　甜瓜子（各十两）　朱砂（研，飞）　生犀（镑。各五两）
上为细末，与前膏子一处，搜和圆如鸡头大。每服一圆，细嚼，荆芥茶下，温酒亦得，不计时候。
娄金圆  ***************************
治诸风神志不定，恍惚去来，舌强语涩，心怔烦闷，口眼㖞僻，手足亸曳，及风虚眩冒，头目昏痛，或眩晕僵仆，涎潮搐搦，卒中急风，不省人事。小儿惊风诸痫，并宜治之。
白僵蚕（去丝、嘴，爁）　黄芪（去芦）　藁本（洗）　麻黄（去根、节）　羚羊角（镑）　羌活（去苗）　甘草（爁）　芍药　白茯苓（去皮）　犀角（镑。各二两）　白芷（洗）　川芎（各一两半）　天竺黄　牛黄（别研）　龙脑（研）　麝香　白附子（炮。各一两）　人参（去芦）　细辛（洗）　防风（去芦）　天南星（为末，以牛胆汁和饼，阴干。各一两半）　甘菊（去土，四两）　天麻（去苗）　白花蛇（酒浸，去皮、骨，炙。各三两）　金箔（一百片，为衣）　生地黄汁（五升，入蜜一两，酒二升，酥一两半，慢火熬成膏，放冷）
上为细末，以地黄汁膏子搜和，每两作五十圆，以金箔为衣。每服一圆，细嚼，温酒下。若中风涎潮不语，昏塞甚者，加至三圆，用薄荷自然汁同温酒共半盏，化药灌之。常服一圆，浓煎人参汤嚼下，薄荷汤亦得。小儿每服皂荚子大，薄荷汤化下。
龙虎丹  ***************************
治丈夫妇人新得、久患急风、缓风，半身不遂，手脚筋衰，及风毒攻注，遍身疮疥，头风多饶白屑，毒风面上生疮，刺风状如针刺，痫风急倒作声，顽风不认痛痒，疬风颈生斑驳，暗风头旋眼黑，㾴风面生赤点，肝风鼻闷眼瞤，偏风口眼㖞斜，节风肢节断续，脾风心多呕逆，酒风行步不前，肺风鼻塞项疼，胆风令人不睡，气风肉似虫行，肾风耳内蝉鸣，阴间湿痒。
何首乌（去粗皮）　天麻（去苗）　羌活（去苗，洗）　川芎（洗）　天竺黄（生，研）　独活（去苗）　半夏（汤洗七次，姜制）　附子（炮，去皮、脐）　藿香叶（生）　柴胡（去苗）　牛膝（去苗，酒浸，微炒）　桔梗（生）　黑牵牛（爁）　硫黄（结沙）　细辛（去苗，洗。各二两）　龙脑（研，半两）　白僵蚕（去丝、嘴，炒）　菊花（去土）　甘松（洗去土，焙）　白芷（生）　五灵脂（生）　茴香（去土）　川乌（炮，去皮、脐）　肉桂（去粗皮）　缩砂仁（生。各五两）　防风（去苗）　干姜（白者，炮）　地龙（去土，爁）　白蒺藜（爁）　朱砂（研。各三两）　木香（生）　牙硝（研）　真雄黄（研，飞）　麝香（别研）　水银（与硫黄用慢火结成沙子。各一两）　寒水石（烧通赤，研，飞，一斤）　乌蛇（酒浸，炙，去皮、骨，八两）
上为末，炼蜜为剂。每服一圆，鸡头大，薄荷酒嚼下。日进一服，重即两服。产后惊风，乱道见物，朱砂酒磨下，产后身多虚肿，血风，频增昏沉，身如针刺，发随梳落，面黄呕逆，并当归酒嚼下，日进两服，治伤寒，炒葱、豉，酒嚼下一二服，盖覆出汗立愈，小儿惊风，薄荷酒化下少许，大人急风，口噤失音等，薄荷酒化灌之，常服茶、酒，下不拘时。
麝香天麻圆  ***************************
治风痹手足不遂，或少力颤掉，血脉凝涩，肌肉顽痹，遍身疼痛，转侧不利，筋脉拘挛，不得屈伸。
麻黄（去根、节，二两）　浮萍草（紫背，干者，去土，四两）　防风（去芦、杈）　天麻（各一两，并为末）　安息香（别研）　麝香（研）　乳香（研。各一两）　血竭（别研细，三两）　槐胶（别研，一两半）　朱砂（研，飞）　没药（别研细。各二两）
上件药，除研药外，将碾出药同研拌匀，炼滤白砂蜜与安息香同熬过，搜成剂，入臼捣杵熟，为圆如弹子大。每服一圆，温酒或荆芥汤化下，空心服，患处微汗为效。如不欲化服，即圆如梧桐子大，每服三十圆，依前汤使下。
龙脑芎犀圆  ***************************
消风化痰，除心肺邪热，去头面诸风。治偏正头痛，心忪烦郁，面热目瞤，鼻塞脑昏，痰热咳嗽，咽膈不利。
生龙脑（别研）　山栀子（去皮）　生犀角（各一两）　石膏（研）　川芎（各四两）　阿胶（碎，炒，一两半）　朱砂（四两，一两为衣）　麦门冬（去心，三两）　白茯苓（去皮）　人参（去芦）　细辛（去苗）　甘草（炙。各二两）
上除别研后入外，并为细末，炼蜜为圆。每服一圆至二圆，细嚼，茶、酒任下，食后服。
银液丹  ***************************
治诸风痰涎蕴结，心膈满闷，头痛目晕，面热心忪，痰唾稠粘，精神昏愦，及风痫潮搐，涎潮昏塞，并宜服之。
天南星（为末，三分）　朱砂（研，飞，半两）　铁粉　水银（结沙子。各三两）　腻粉（研，一两）　黑铅（炼十遍，秤三两，与水银结沙，为小块，同甘草十两，水煮半日，候冷，研）
上研匀，面糊圆，梧桐子大。每服二圆，用薄荷蜜汤下，生姜汤亦可，微利为度，食后服。如治风痫，不计时候服。
和太师牛黄圆  ***************************
治卒暴中风，眩晕倒仆，精神昏塞，不省人事，牙关紧急，目睛直视，胸膈、喉中痰涎壅塞，及诸痫潮发，手足瘛疭，口眼相引，项背强直，并治之。
石燕（火烧醋淬九遍）　雄黄（研，飞）　蛇黄（火烧醋淬九遍）　辰砂（研，飞）　磁石（火烧醋淬九遍）　石绿（研，飞。各一两）　轻粉（细研）　牛黄（研）　粉霜（研）　麝香（细研。各半两）　金箔（为衣）　银箔（研。各一百片）
上件都研匀细，用酒煮面糊和圆，如鸡头大。每服一圆，煎薄荷酒磨下。老人可服半圆。小儿十岁以下，分为四服，蜜水磨下。四岁以下，分为五服。未满一岁，可分为七服。如牙关紧急，以物斡开灌之。
碧霞丹  ***************************
治卒中急风，眩晕僵仆，痰涎壅塞，心神迷闷，牙关紧急，目睛上视，及五种痫病，涎潮搐搦。
石绿（九度飞过，十两）　附子尖　乌头尖　蝎梢（各七十个）
上将三味为末，入石绿令匀，面糊为圆，如鸡头大。每服急用薄荷汁半盏化下一圆，更入酒半合温暖服之，须臾吐出涎，然后随证治。如牙关紧急，斡开灌之立效。
雄朱丹  ***************************
治中风涎潮，咽膈作声，目眩不开，口眼㖞斜，手足不遂。应是一切风疾，并宜服之。
雄黄　朱砂　龙脑　麝香（各研，一钱）　乌蛇（去皮、骨，生）　白僵蚕（去丝、嘴，生）　白附子（生）　天南星（洗。各半两）
上除研外，余皆为末，炼蜜为圆，如梧桐子大。如中风涎潮，牙关不开，先用大蒜一瓣捣烂，涂在两牙关外腮上，次用豆淋酒化一圆，揩牙龈上即开，续用薄荷酒化下一二圆。如丈夫风气、妇人血风、牙关紧急者，只用豆淋酒化药，揩牙龈上即开。如头风目眩，暗风眼黑欲倒者，急嚼一两圆，薄荷酒下。
八风丹  ***************************
治诸风及痰热上攻，头痛面赤，目眩旋晕，鼻塞咽干，颈项不利，痰唾稠浊，神情如醉，百节疼痛，耳啸蝉鸣，面上游风，口眼蠕动。
寒水石（火烧通赤，细研，水飞过，半斤）　龙脑　麝香（各细研，一分）　白僵蚕（微炒）　白附子（炮。各半两）　天麻（酒浸，焙）　滑石（细研。各一两）　半夏（白矾制，二两）
上为细末，入研药同研令匀，炼蜜和圆如樱桃大。每服一圆，细嚼，温荆芥汤下，茶清亦得，食后服。
牛黄生犀圆  ***************************
治风盛痰壅，头痛目眩，咽膈烦闷，神思恍惚，心怔面赤，口干多渴，睡卧不安，小便赤涩，大便多秘。
牛黄（细研）　生犀（镑）　龙脑（细研。各二两半）　半夏（白矾制）　牙硝（细研）　天麻（去苗。各二十两）　龙齿（研，水飞）　朱砂（研，水飞）　水银（与铅同结沙子）　铅（各十两）　腻粉（细研）　黄丹（细研）　雄黄（研，水飞）　羚羊角（镑。各五两）
上为末，炼蜜圆，每两作二十圆。每服一圆，温薄荷汤化下。中风涎潮，牙关紧急，昏迷不省，用腻粉一钱，药三圆，生姜自然汁七点，薄荷水同化下，得吐或利，逐出痰涎即愈。小儿风热痰壅，睡卧不安，上窜龈齿，每服半圆。如急惊风，涎潮搐搦，眼目戴上，牙关紧急，用腻粉半钱，生姜自然汁三、五点，薄荷水同化下一圆。量岁数加减服。
辰砂天麻圆  ***************************
治诸风痰盛，头痛目眩，眩晕欲倒，呕哕恶心，恍惚健忘，神思昏愦，肢体疼倦，颈项拘急，头面肿痒，手足麻痹。常服除风化痰，清神思，利头目。
白附子（炮，五两）　天麻（去苗，十两）　天南星（齏汁浸，切片子，焙干，二十两）　麝香（细研）　白芷（各一两一分）　朱砂（细研，水飞，五两，一半入药，一半为衣）　川芎（二两半）
上为细末，面糊圆如梧桐子大。每服二十圆，温荆芥汤下，不拘时候。
青州白圆子  ***************************
治男子、妇人半身不遂，手足顽麻，口眼㖞斜，痰涎壅塞，及一切风，他药所不能疗者。小儿惊风，大人头风，洗头风，妇人血风，并宜服之。
南星（三两）　白附子（二两）　半夏（以水浸洗过，白大者用，七两）　川乌头（去皮、脐，半两。各生用）
上为细末，以生绢袋盛，用井华水摆，未出者更以手揉令出。如有滓，更研，再入绢袋摆尽为度，放瓷盆中，日中晒，夜露至晓，弃水，别用井华水搅，又晒，至来日早，再换新水搅。如此春五日，夏三日，秋七日，冬十日，去水晒干，后如玉片，碎，研，以糯米粉煎粥清为圆，如绿豆大。初服五圆，加至十五圆，生姜汤下，不计时候。如瘫缓风，以温酒下二十圆，日三服，至三日后，浴当有汗，便能舒展。服经三、五日，呵欠是应。常服十粒，以来永无风痰膈壅之患。小儿惊风，薄荷汤下两三圆。
辰砂圆  ***************************
治诸风痰盛，头痛恶心，精神昏愦，目眩心忪，呕吐痰涎，胸膈烦闷。
天南星（炮裂）　白僵蚕（炒去丝）　白附子（炮）　蝎梢（爁。各一分）　辰砂（细研，半两）　硼砂（细研）　牛黄（研。各一钱）　半夏（汤洗七次，一两）
上为细末，同研令匀，水煮面糊圆，如梧桐子大。每服二十圆，用生姜荆芥汤下，不拘时。
牛黄金虎丹  ***************************
治急中风，身背强直，口噤失音，筋脉拘急，鼻干面黑，遍身壮热，汗出如油，目瞪唇青，心神迷闷，形体如醉，痰涎壅塞，胸膈、喉中拽锯声。
牛黄（细研，二两半）　雄黄（研，水飞，一百五十两）　金箔（八百片，为衣）　生龙脑（研，五两）　天雄（炮裂，去皮、脐，一十二两半）　白矾（枯过）　天南星（为末，用牛胆汁和作饼子，焙干。如无牛胆，即用法酒蒸七昼夜）　腻粉（研）　天竺黄（研。各二十五两）
上为末，炼蜜搜和，每一两半作十圆，以金箔为衣。每服一圆，以新汲水化灌之，扶坐使药行化。良久，续以薄荷自然汁，更研化一圆灌之，立愈。肥盛体虚，多涎有风之人，宜常服此药随身备急。忽觉眼前暗黑，心膈闷乱，有涎欲倒，化药不及，急嚼一圆，新汲水下。小儿急惊风，一岁儿服绿豆大一圆，薄荷自然汁化灌之，更量岁数临时加减。有孕妇人不得服。
防风圆  ***************************
治一切风，及痰热上攻，头痛恶心，项背拘急，目眩旋晕，心怔烦闷，手足无力，骨节疼痹，言语謇涩，口眼瞤动，神思恍惚，痰涎壅滞，昏愦健忘，虚烦少睡。
天麻（去苗，酒浸一宿）　甘草（炙）　川芎（洗）　防风（洗。各二两）　朱砂（半两，研，为衣）
上为细末，炼蜜为圆，每两作十圆，以朱砂为衣。每服一圆，荆芥汤化服，茶、酒嚼下亦得，不拘时候。
川芎圆  ***************************
消风壅，化痰涎，利咽膈，清头目。治头痛眩晕，心忪烦热，颈项紧急，肩背拘蜷，肢体烦疼，皮肤瘙痒，脑昏目疼，鼻塞声重，面上游风，状如虫行。
川芎　龙脑薄荷叶（去土。各七十五两）　桔梗（一百两）　细辛（洗，五两）　防风（去苗，二十五两）　甘草（爁，三十五两）
上为细末，炼蜜搜和，每一两半，分作五十圆。每服一圆，细嚼，腊茶清下，食后临卧服。
薄荷煎圆  ***************************
消风热，化痰涎，利咽膈，清头目。治遍身麻痹，百节酸痛，头昏目眩，鼻塞脑痛，语言声重，项背拘急，皮肤瘙痒，或生隐疹。及肺热喉腥，脾热口甜，胆热口苦。又治鼻衄、唾血，大小便出血，及脱着伤风。并沐浴后，并宜服之。
川芎（三十两）　缩砂仁（五两）　龙脑薄荷叶（去土，十斤）　桔梗（五十两）　甘草（四十两，炙）　防风（去苗，三十两）
上为末，炼蜜圆，每两作三十圆。每一圆，细嚼，茶、酒任下。
天南星圆  ***************************
治风化痰，清神爽气，利胸膈，消酒毒，止痰逆恶心，中酒呕吐。
天南星（一斤，每个重一两以上者，用温汤浸洗，刮去里外浮皮并虚软处令净。用法酒浸一宿，用桑柴蒸，不住添热汤，令釜满，甑内气猛，更不住洒酒，常令药润，七伏时取出，用铜刀子切开一个大者，嚼少许，不麻舌为熟，未即再炊，候熟，用铜刀切细，焙干）　麝香（研）　丁香（各一两）　龙脑（研，一两半）　辰砂（别研，水飞，二两，用一半为衣）
上为细末，入研药匀，炼蜜并酒和圆，每两作五十圆，朱砂为衣。每服一圆，烂嚼，浓煎生姜汤下，不计时候。酒后含化，除烦渴，止呕逆。
犀角圆  ***************************
除三焦邪热，疏一切风气。治风盛痰实，头目昏重，肢节拘急，痰涎壅滞，肠胃燥涩，大小便难。
犀角（镑）　黄连（去须。各十两）　人参（去芦，二十两）　黑牵牛（一百二十两，炒，别捣，先取粉，六十两）　大黄（剉，八十两）
上与牵牛粉合和为细末，炼蜜为圆，如梧桐子大。每服十五圆至二十圆，临卧温水下。量虚实加减。
皂角圆  ***************************
治风气攻注，头面肿痒，遍身拘急，痰涎壅塞，胸膈烦闷，头痛目眩，鼻塞口干，皮肤瘙痒，腰脚重痛，大便风秘，小便赤涩，及咳嗽喘满，痰唾稠浊，语涩涎多，手足麻痹，暗风痫病，偏正头疼，夹脑风，妇人血风攻注，遍身疼痛，心忪烦躁，隐疹瘙痒，并宜服之。
甘菊花（去梗）　半夏（汤洗七次）　白矾（枯过）　知母　威灵仙（洗）　贝母（去心，炒黄色）　青皮（不去白。各一两）　槐角（爁）　干薄荷（叶）　皂角（各五两，捶碎，以水一十八两六钱揉取汁，用蜜一斤，同熬膏）　牵牛子（爁，二两）
上为末，以皂角膏和圆，如梧桐子大。每服二十圆，食后，生姜汤下。痰实咳嗽，蛤粉齏汁下，手足麻痹，生姜薄荷汤下。语涩涎盛，荆芥汤下。偏正头疼、夹脑风，薄荷汤下。
小续命汤  ***************************
治卒暴中风，不省人事，渐觉半身不遂，口眼㖞斜，手足颤掉，语言謇涩，肢体麻痹，神情昏乱，头目眩重，痰涎并多，筋脉拘挛，不能屈伸，骨节烦疼，不得转侧。若治脚气缓弱，久服瘥。久病风人，遇天色阴晦，节候变更，宜服以防喑痖。及治诸风，服之皆验。
麻黄（去节）　人参（去芦）　黄芩　白芍药　芎藭　甘草（剉，爁）　杏仁（去皮、尖，炒黄）　防己　肉桂（去皮。各一两）　防风（去芦，一两半）　附子（炮，去皮、脐，细切，半两）
上除附子、杏仁外，捣为粗散，后入二味令匀。每服三钱，水一盏半，姜五片，煎一盏，去滓，食前稍热服。
防风汤  ***************************
治风虚发热，项背拘急，肢节不遂，恍惚狂言，来去无时，不自觉悟。亦治脚气缓弱。此药温和，不虚人。
防风（去芦）　半夏（汤洗七次，切，焙）　独活（去芦）　秦艽（去苗、土）　麻黄（去根、节。各二两）　升麻　白芍药　人参（去芦）　甘草（炙，剉）　远志（去心）　防己　黄芩　石膏（别研）　当归（去芦）　白术（各一两）
上为粗末，入半夏片子令匀。每服四钱，水二中盏，生姜七片，煎至一盏，去滓，取清汁六分，入麝香末少许，食前临卧热服。
排风汤  ***************************
治男子、妇人风虚冷湿，邪气入脏，狂言妄语，精神错乱。肝风发则面青心闷，吐逆呕沫，胁满头眩耳重，不闻人声，偏枯筋急，曲拳而卧。心风发则面赤翕然而热，悲伤瞋怒，目张呼唤。脾风发则面黄，身体不仁，不能行步，饮食失味，梦寐倒错，与亡人相随。肺风发则面白，欬逆唾脓血，上气奄然而极。肾风发则面黑，手足不遂，腰痛难以俯仰，痹冷骨疼。若有此候，令人心惊，志意不定，恍惚多忘。服此汤安心定志，聪耳明目，通脏腑诸风疾，并主之。
白茯苓（去皮）　独活（去芦）　麻黄（去节。各三两）　肉桂（去粗皮）　白藓皮　芎藭　当归（去芦，酒浸一宿）　防风（去芦、杈）　杏仁（去皮、尖、双仁者，麸炒令黄色）　白芍药　甘草（剉，炒）　白术（各二两）
上为粗散。每服三钱，水一盏半，生姜四片，同煎八分，去滓，温服，不计时候。
大通圣白花蛇散  ***************************
大治诸风，无问新久，手足亸曳，腰脚缓弱，行步不正，精神昏冒，口面㖞斜，语言謇涩，痰涎壅盛，或筋脉挛急，肌肉顽痹，皮肤瘙痒，骨节烦疼，或痛无常处，游走不定。及风气上攻，面浮耳鸣，头痛目眩，下注腰脚，并宜服之。
天麻（去苗）　防风（去芦、杈、枝）　白花蛇（酒浸，炙，去皮、骨，用肉）　威灵仙（去土）　赤箭　厚朴（姜汁制一宿，炙）　甘草（炙，剉）　海桐皮（去粗皮）　藁本（去土）　萆薢（酒浸一宿）　木香　干山药　肉桂（去粗皮）　杜仲（剉，炒）　当归（去苗，酒浸一宿）　白附子（炮）　虎骨（醋炙）　白芷　干蝎（炒）　郁李仁（去皮，别研）　牛膝（去苗）　羌活（去芦）　菊花　蔓荆子（去白皮。各一两）
上为细末。每服一二钱，温酒调下，荆芥汤亦得，空心服。常服祛逐风气，通行营卫，久病风人，尤宜常服，轻可中风，不过二十服，平复如常。
消风散  ***************************
治诸风上攻，头目昏痛，项背拘急，肢体烦疼，肌肉蠕动，目眩旋晕，耳啸蝉鸣，眼涩好睡，鼻塞多嚏，皮肤顽麻，瘙痒隐疹。又治妇人血风，头皮肿痒，眉棱骨痛，眩晕欲倒，痰逆恶心。
白茯苓（去皮）　芎藭　羌活（去芦）　人参（去芦）　荆芥穗　防风（去芦、杈）　藿香（叶）　蝉壳（去土，微炒）　白僵蚕（炒去丝）　甘草（剉、炒。各二两）　厚朴（去粗皮，姜汁炙）　陈皮（去白，焙。各半两）
上为细末。每服二钱，茶清调下。如久病偏风，每日三服，便觉轻减。如脱着沐浴，暴感风寒，头痛声重，寒热倦疼，荆芥茶清调下，温酒亦得，可并服之。小儿虚风，目涩昏困，又急、慢惊风，乳香荆芥汤调下半钱，不拘时候。
羌活散  ***************************
治风气不调，头目昏眩，痰涎壅滞，遍身拘急，风邪塞壅，头痛项强，鼻塞声重，肢节烦疼，天阴风雨，预觉不安。
白茯苓（去皮）　羌活（去芦）　菊花（去梗、萼）　川芎　前胡（去芦）　黄芩　细辛（去苗）　枳壳（去瓤，麸炒）　蔓荆子（去白皮）　麻黄（去根、节）　防风（去芦、杈）　石膏（细研）　甘草（剉，爁。各一两）
上为末，入石膏令匀。每服二钱，水一大盏，生姜四片，薄荷三、两叶，同煎七分，去滓。稍热服，不拘时。
八风散  ***************************
治风气上攻，头目昏眩，肢体拘急烦疼，或皮肤风疮痒痛，及治寒壅不调，鼻塞声重。
人参（去芦）　黄芪（去芦，剉）　甘草（剉，炒。各二斤）　防风（去芦、杈、枝）　羌活（去芦。各三斤）　白芷　前胡（去芦。各一斤）　藿香（叶，半斤）
上为细末。每服二钱，水一中盏，薄荷少许，同煎至七分，去滓，食后温服。腊茶清调一大钱亦得。小儿虚风，乳香腊茶清调服半钱，更量儿大小加减。
清神散  ***************************
消风壅，化痰涎。治头昏目眩，心忪面热，头痛耳鸣，鼻塞声重，口眼瞤动，精神昏愦，肢体疼倦，颈项紧急，心膈烦闷，咽嗌不利。
薄荷（去土、梗）　荆芥穗（各二十两）　羌活（去苗）　防风（去苗、杈）　人参（去芦）　檀香（剉。各十两）　细辛（去苗，洗，焙，五两）　甘草（爁，二十两）　石膏（别研，水飞，四十两）
上为末。每服二钱，沸汤点服，入茶末点服亦得，食后临睡服。
虎骨散  ***************************
（一名乳香趁痛散）
治男子妇人因气血虚弱，风毒邪气乘虚攻注皮肤骨髓之间，与血气相抟，往来交击，痛无常处，游走不定，昼静夜甚，少得眠睡，筋脉拘急，不能屈伸。
虎胫骨（酥炙）　败龟（去裙，炙。各二两）　麒麟竭（细研）　没药（研）　赤芍药（去芦）　当归（去苗）　自然铜（醋淬，细研）　白芷　苍耳子（微炒，去刺）　防风（去芦、杈）　骨碎补（去毛）　肉桂（去粗皮）　白附子（炮。各三分）　牛膝（去苗，酒浸一宿）　五加皮（去心）　羌活（去芦）　天麻（去芦）　槟榔（各一两）
上为细末。每服一钱，温酒调下，不拘时。
骨碎补圆  ***************************
治肝肾风虚，上攻下注，筋脉拘挛，骨节疼痛，头面浮肿，手臂少力，腰背强痛，脚膝缓弱，屈伸不利，行履艰难，并宜服之。
骨碎补（刮去毛，炒）　自然铜（醋淬九次）　草乌头（炮，去皮、脐）　威灵仙（去苗）　缩砂仁　半夏（洗七次。各半两）　牛膝（酒浸一宿，焙干）　苁蓉（酒浸一宿，切，焙）　白附子（炮）　荆芥穗（各一两）　地龙（去土，微炒）　没药（各二钱半）
上为细末，酒煮面糊圆，如梧桐子大。每服五、七圆，温酒下，妇人醋汤或当归酒下，不计时候。孕妇不宜服。
乌荆圆  ***************************
治诸风缓纵，手足不遂，口眼㖞斜，言语謇涩，眉目瞤动，头昏脑闷，筋脉拘挛，不得屈伸，遍身麻痹，百节疼痛，皮肤瘙痒，抓成疮疡。又治妇人血风，浑身痛痒，头疼眼晕。及肠风脏毒，下血不止，服之即效。久服令人颜色和悦，力强轻健，须发不白。
川乌头（炮，去皮、脐，一两）　荆芥穗（二两）
上为细末，醋、面糊圆，如梧桐子大。每服二十粒，酒或熟水下。有疾食空时，日三四服，无疾早晨一服。（有少府郭监丞，少病风挛搐，头颔宽亸不收，手盛颔，然后能食，服此六七服即瘥。遂长服之，已五十余年。年七十余，强健，须发无白者。此药疗肠风下血尤妙，累有人得效。予所目见，下血人服此而瘥者，一岁之内，已数人矣）
加减三五七散  ***************************
治八风五痹，瘫痪亸曳，口眼㖞斜，眉角牵引，项背拘强，牙关紧急，心中愦闷，神色如醉，遍身发热，骨节烦痛，肌肉麻木，腰膝不仁，皮肤瞤动或如虫行。又治阳虚头痛，风寒入脑，目眩晕转，有似舟船之上，耳内蝉鸣或如风雨之声。应风寒湿痹，脚气缓弱等疾，并皆治之。
山茱萸　茯苓（去皮）　干姜（炮。各三斤）　防风（去芦，四斤）　附子（三十五个，炮）　细辛（一斤八两）
（一方天雄、细辛各三钱，干姜、山茱萸各五钱，山芉、防风各七钱）
上为细末。每服二钱，温酒调下，食前服。即大三五七散。
乳香没药圆  ***************************
治男子妇人一切风气，通经络，活血脉。治筋骨疼痛，手足麻痹，半身不遂，暗风头旋，偏正头风，小儿急风，手足疼痛，牙关紧急，四肢软弱。肾脏风毒，上攻头面，下注腰脚，生疮，遍体疼酸，并宜服之。孕妇不可服。
踯躅花（炒）　当归（洗，焙干，炒）　木鳖子（去壳）　藿香（去梗）　五灵脂（拣，去沙）　僵蚕（洗，去丝、嘴，焙）　白胶香　白芷（各七十二两）　抚芎（一百单八两）　草乌头（六百四十八两，炒）　地龙（一百四十四两）　威灵仙（二百二十二两，洗）　何首乌（二百四十四两，洗）
上为末，醋糊圆如梧桐子大。每服五圆，不可多服，食后，用薄荷茶吞下，温酒亦得。
七圣散  ***************************
治风湿流注经络间，肢节缓纵不遂，或脚膝疼痛。
杜仲　续断　萆薢　防风　独活　牛膝（酒浸一宿）　甘草（等分）
上件各修事净，焙干半两，为细末。每服二钱，温酒调下。
白龙圆  ***************************
治男子妇人一切风，遍身疮癣，手足顽麻，偏正头疼，鼻塞脑闷，大解伤寒，治头风。
川芎　藁本　细辛　白芷　甘草（各等分）
上为细末，每四两药末入煅了石膏末一斤，水搜为圆，每一两作八圆。每服一圆，食后，薄荷茶嚼下。风蚛牙痛，一圆分作三服，干揩后盐汤漱之，更用葱茶嚼下。
活血应痛圆  ***************************
治风湿客于肾经，血脉凝滞，腰腿重疼，不能转侧，皮肤不仁，遍身麻木。上攻，头面虚浮，耳内常鸣，下注，脚膝重痛少力，行履艰难。亦治项背拘挛，不得舒畅。常服活血脉，壮筋骨，使气脉宣流。
草乌头（一斤半，炮）　没药（一十二两，别研）　威灵仙（二斤）　苍术（六斤）　狗脊（四斤，刮去毛）　香附子（去须毛，炒，七斤半）　陈皮（洗，去蒂，五斤半）
上为细末，用酒煮面糊圆，如梧桐子大。每服十五圆至二十圆，温酒或熟水任下，不拘时候。久服忌桃、李，鸽、雀诸血物。
四生散  ***************************
治男子妇人肝肾风毒，上攻，眼赤痒痛，不时羞明多泪，下注，脚膝生疮，及遍身风癣，服药不验，居常多觉两耳中痒，正宜服此，无不取效。
沙苑蒺藜　川羌活　白附子　黄芪（并生用）
上件各等分，为细末。每服二钱，薄荷酒调下。如肾脏风下注生疮，以腰子批开，以药末二钱合定，纸裹以水润湿，煨香熟，空心细嚼，以盐酒送下。
通关散  ***************************
治中风伤寒，发热恶风，头痛目眩，鼻塞声重，肩背拘急，身体酸疼，肌肉瞤动，牙关紧急，及久新头风，攻注眼暗，并宜服之。
川芎（一两）　细辛（半两）　甘草　川乌　白芷　抚芎（各二两）　龙脑薄荷叶（一两半）
上为细末。每服一钱，葱白、茶清调下，薄荷汤亦得。
四斤圆  ***************************
治体虚气弱，风寒湿毒客于经络，血脉凝滞，腰腿沉重，筋骨缓弱，四肢酸疼，麻痹不仁，间或肿痒，脚膝无力，隐痛拘挛，不能履地。一切久新诸肿脚气悉治之。
宣州木瓜（去瓤，切，焙干）　牛膝（去芦，剉，焙）　苁蓉（洗净，切，焙）　天麻（去芦，细剉。各一斤）
以上四味，如前修事了，用无灰酒五升浸，春秋各五日，夏三日，冬十日足，取出焙干，再入。
虎骨（一两）　附子（二两，炮，去皮、脐）
上同为细末，用浸前药酒打面糊为圆，如梧桐子大。每服三、五十圆，或盐汤吞下，食前服此药。常服补虚除湿，大壮筋骨。
铁弹圆  ***************************
治卒暴中风，神志昏愦，牙关紧急，目睛直视，手足瘛疭，口面㖞斜，涎潮语涩，筋挛骨痛，瘫痪偏枯，或麻木不仁，或瘙痒无常，应是风疾及打扑伤损，肢节疼痛并皆治之。通经络，活血脉。
乳香　没药（各一两。别研）　五灵脂（四两，为细末）　麝香（一钱，细研）　川乌头（一两半，为末）
上先将乳香、没药于阴凉处细研，次入麝香，次入药末再研，滴水和圆，如弹子大。
每服一圆，薄荷酒磨下，食后，临卧服。
大圣一粒金丹  ***************************
治男子、妇人急患中风，左瘫右痪，手足瘛疭，口眼㖞斜，涎潮语涩，遍身疼痛，偏正头风。凡属风疾悉疗之。
白蒺藜（炒、去尖）　五灵脂（去石，研）　白僵蚕（炒，去丝、嘴。各一两）　细香墨（磨汁）　麝香净肉（研）　白矾（枯，别研）　没药（别研）　朱砂（别研。各半两）　大黑附子　大川乌头（各炮，去皮、尖）　新罗白附子（炮。各二两）　金箔（二百片，为衣）
上黑附子、川乌、白附子、白蒺藜、白僵蚕、五灵脂同为末，后研白矾、没药、麝香、朱砂合和，用井华水一盏，研墨尽为度，将墨汁搜和，杵臼内捣五百下，圆如弹子大，金箔为衣，窨干。每服一粒，食后，临卧，生姜自然汁磨化，入热酒服，再以热酒随意多少饮之，就无风暖处卧，衣被盖覆，汗出即瘥。病少，每粒分二服。忌发风物，孕妇不可服。
乳香应痛圆  ***************************
治一切风气，左瘫右痪，口眼㖞斜，半身不遂，语言謇涩，精神恍惚，痰涎壅塞，筋脉拘挛，或遍身顽痹，走注疼痛，脚膝缓弱，行步艰难。又治打扑伤损，瘀血不散，痛不可忍，或行路劳伤，脚膝浮肿疼痛，或肾脏风毒上攻，面肿耳鸣，下注脚膝沉重，及偏正头疼，攻注眼目，并皆疗之。
白僵蚕（炒，去丝、嘴）　草乌头（炮，去皮、尖。各十二两）　虎骨（酥炙令焦）　赤小豆（生。各六两）　龙骨（四两半）　木鳖子（七十个，仁）　乳香（六钱，重研）　全蝎（七十个，去尾针）　蜈蚣（六条，去尾针，以薄荷叶裹，煨熟）　天麻（去芦，洗）　川牛膝（去芦，酒浸）　川当归（去芦，酒浸）　白胶香（炼过。各三两）
上为细末，用醋糊圆，如梧桐子大。每服五圆至七圆，冷酒吞下，或冷茶清下亦得，不计时，忌诸热物一时辰久。此药但临睡服尤妙，忌湿面、炙爆、鲊脯、发热、动风等物。
省风汤  ***************************
治卒急中风，口噤全不能言，口眼㖞斜，筋脉挛急，抽掣疼痛，风盛痰实，眩晕僵仆，头目眩重，胸膈烦满，左瘫右痪，手足麻痹，骨节烦疼，步履艰辛，恍惚不定，神志昏愦。应一切风证可预服之。
天南星（生用）　防风（去芦。各四两）　甘草（生用）　半夏（米泔浸一宿）　黄芩（去粗皮。各二两）
上㕮咀，每服四大钱，用水二大盏，生姜十片，煎至一中盏，去滓，温服，不拘时候。
追风散  ***************************
治年深日近，偏正头痛。又治肝脏久虚，血气衰弱，风毒之气上攻头痛，头眩目晕，心忪烦热，百节酸疼，脑昏目痛，鼻塞声重，项背拘急，皮肤瘙痒，面上游风，状若虫行，及一切头风。兼治妇人血风攻注，头目昏痛，并皆治之。常服清头目，利咽膈，消风壅，化痰涎。（又方见后）
川乌（炮，去皮、脐、尖）　防风（去芦、杈）　石膏（煅）　川芎（洗，去土）　甘草（炙）　荆芥（去梗）　白僵蚕（炒去丝、嘴。各一两）　天南星（炮）　羌活（洗，去土）　天麻（去芦）　全蝎（去尾针）　白附子（炮）　地龙（去土）　白芷（各半两）　草乌（炮，去皮、尖）　没药（细研）　乳香（研）　雄黄（研。各一分）
上为细末。每服半钱，入好茶少许同调，食后及临睡服。
乳香圆  ***************************
治一切风疾，左瘫右痪，口眼㖞斜，半身不遂，语言謇涩，精神恍惚，痰涎壅塞，手足亸曳，筋脉拘挛，或遍身顽痹，走注疼痛，脚膝缓弱，行步艰辛。又治打扑伤损，瘀血不散，痛不可忍，或行路劳伤，脚膝浮肿疼痛，或肾脏风毒上攻，面肿耳鸣，下注，脚膝沉重，并皆治之。
白附子（炮）　天南星（炮）　白芷　没药（研）　赤小豆　荆芥（去梗）　藿香（洗，去土）　骨碎补（去毛）　乳香（研。各一两）　五灵脂（去沙土）　川乌（炮，去皮、尖）　糯米（炒。各二两）　草乌头（炮，去皮、尖）　京墨（煅。各五两）　松脂（半两，研）
上为末，酒煮面糊圆，如梧桐子大。每服十圆至十五圆，冷酒吞下，茶酒亦得，不拘时。忌热物一时辰。
黑神圆  ***************************
治男子、女人左瘫右痪，脚手顽麻，腰膝疼痛，走注四肢，百节皆痛，并宜服之。（又方见后）
熟干地黄（洗）　赤小豆　干姜（炮）　藁本（洗，去芦）　麻黄（剉，去节，汤去沫）　川芎（洗。各六两）　草乌（一斤，炮，去皮、尖）　藿香（洗，去土）　烧墨（各半斤）　白芷（十二两）　川乌（炮）　甘草（剉。各十八两）　羌活（不见火）　甘松（洗，去土）　当归（洗，去芦。各三两）
上为细末，以水煮面糊圆，如龙眼大。每服一二粒，细嚼，茶酒任下。如妇人血风，脚手疼痛，打扑伤损，亦宜服之。
拒风丹  ***************************
治一切风，寻常些小伤风，头痛鼻塞，项强筋急，皆可服之。
天麻（去芦）　甘草（各一两）　防风（一两半，去芦、杈）　川芎（四两）　荜茇（半两）　细辛（三钱半，洗，去土）
上为细末，炼蜜圆如龙眼大。每服一粒，细嚼，荆芥汤或温酒送下亦得，食后服之，立效。
急风散  ***************************
治男子、妇人偏正头疼，夹脑风，太阳穴痛，坐卧不安。
生川乌（炮，去皮、脐）　辰砂（研用。各二两）　生南星（四两，洗，去皮）
上为细末，每用酒调涂痛处。兼治小儿伤风，鼻塞清涕，酒调涂囟门上，不可服之。
三生饮  ***************************
治卒中，昏不知人，口眼㖞斜，半身不遂，咽喉作声，痰气上壅。无问外感风寒，内伤喜怒，或六脉沉伏，或指下浮盛，并宜服之。兼治痰厥、气厥，及气虚眩晕，大有神功。
南星（生用，一两）　川乌（生，去皮）　附子（生，去皮。各半两）　木香（一分）
上㕮咀。每服半两，水二大盏，姜十五片，煎至八分，去滓，温服，不拘时候。
大醒风汤  ***************************
治中风痰厥，涎潮昏晕，手足搐搦，半身不遂，及历节痛风，筋脉挛急，并皆治之。
天南星（生用，八两）　防风（生用，四两）　独活（生用）　附子（生，去皮、脐）　全蝎（微炒）　甘草（生用。各二两）
上㕮咀，每服四钱重，水二大盏，生姜二十片，煎至八分，去滓，温服，不拘时候，日进二服。
五痹汤  ***************************
治风寒湿邪，客留肌体，手足缓弱，麻痹不仁，或气血失顺，痹滞不仁，并皆治之。
羌活　白术　防己（各一两）　片子姜黄（一两，洗去灰土）　甘草（微炙，半两）
上㕮咀。每服四钱重，水一盏半，生姜十片，煎至八分，去滓。病在上，食后服，病在下，食前服。
寿星圆  ***************************
治心腹因惊，神不守舍，风涎潮作，手足抽掣，事多健忘，举止失常，神情昏塞，并宜服之。
天南星（一斤，先用炭火五十斤，烧一地坑通红，去炭，以酒五升倾坑内，候渗酒尽，下南星在坑内，以盆覆坑，周回用灰拥定，勿令走气，次日取出，为细末）　朱砂（二两）　琥珀（一两。各别研）
上研细，生姜汁煮面糊圆，如梧桐子大。每服三十圆至五十圆，煎石菖蒲人参汤送下，食后临卧服。
左经圆  ***************************
治筋骨诸疾，手足不遂，不能行步运动，但不曾针灸伤筋脉者，四五圆必效。此药能通行营卫，疏导经络。专治心、肾、肝三经，服后小便快利，乃其验也。（又方见后）
木鳖子（去壳，别研）　白胶香（研）　草乌头（肉白者，生，去皮、脐）　五灵脂（各三两半）　当归（去土，一两）　斑蝥（一百个，去头、足、翅，少醋煮熟）
上后四味为末，与前二味和停，用黑豆去皮生杵粉一斤，醋煮为糊和药圆，如鸡头大。每服一圆，酒磨下。
活络丹  ***************************
治丈夫元脏气虚，妇人脾血久冷，诸般风邪湿毒之气，留滞经络，流注脚手，筋脉挛拳，或发赤肿，行步艰辛，腰腿沉重，脚心吊痛，及上冲腹胁膨胀，胸膈痞闷，不思饮食，冲心闷乱，及一切痛风走注，浑身疼痛。
天南星（炮）　川乌（炮，去皮、尖）　草乌（炮，去皮、尖）　地龙（去土。各六两）　乳香（研）　没药（研。各二两二钱）
上为细末，入研药和匀，酒面糊圆，如梧桐子大。每服二十圆，空心，日午冷酒送下，荆芥茶下亦得。
七生圆  ***************************
治丈夫、妇人三十六种风，五般腰疼，打扑伤损，入骨疼痛，背膊拘急，手足顽麻，走注不定，筋脉挛缩。
五灵脂（去石）　松脂（去木）　地龙（去土）　川乌（炮，去皮、尖）　天南星（炮）　荆芥（去枝、梗。各一两）　草乌（去皮、尖，二两）
上为细末，醋打面糊圆，如梧桐子大。每服五圆至七圆，茶酒任下，久患风疾，并皆治之。孕妇不可服。
黑龙圆  ***************************
治一切中风头痛。
天南星（洗）　川乌（乌豆蒸三次）　软石膏（各半斤）　京墨（一两半）　干薄荷叶　麻黄（去根、节。各四两）　香白芷　藁本（各二两）
上为末，炼蜜杵圆弹子大。每服一圆，薄荷茶嚼下。
惊气圆  ***************************
治惊忧积气，心受风邪，发则牙关紧急，涎潮昏塞，醒则精神若痴，大宜服之。
紫苏子（炒，一两）　干蝎（去针，微炒，一分）　附子（去皮、脐，生用）　花蛇（酒炙熟，去皮）　白僵蚕（微炒）　橘红　天麻（去苗）　麻黄（去根、节）　南木香　天南星（洗，浸，薄切，姜汁浸一宿。各半两）　朱砂（一分半，为衣）
上为末，入脑、麝少许，同研极细，炼蜜杵，圆如龙眼大。每服一粒，用金银薄荷汤化下，温酒亦得。（此方，戊申年军中一人犯法，褫衣将受刃，得释，神失如痴，与一粒服讫而寐，及觉，病已失。江东提辖张载杨妻避寇，失心数年，授此方，不终剂而愈。又，巡检黄彦妻狂厥逾年，授此方去附子加铁粉，不终剂而愈。铁粉，化痰镇心，抑肝邪。若多恚怒，肝邪太盛，铁粉能制伏之。《素问》言：“阳厥狂怒，治以铁落”，金制木之意也）
乳香宣经圆  ***************************
治体虚为风、湿、寒、暑进袭，四气相抟，半身不遂，手足顽麻，骨节烦疼，足胫浮肿，恶寒发热，渐成脚气，肝肾不足，四肢挛急，遍身攻注，或闪肭打扑，内伤筋骨，男子疝气，妇人经脉不调。常服活血止痛，补虚，壮筋骨。
威灵仙（洗，去芦）　乌药（去木）　茴香（淘去沙土，炒）　川楝子（剉，炒）　牵牛子（炒）　橘皮（去白）　萆薢（微炙）　防风（各二两）　五灵脂　草乌（乌豆一合同煮，竹刀切透黑为度，去皮，焙）　乳香（各半两）
上为细末，酒糊为圆，如梧桐子大。每服五十圆，盐汤、盐酒任下，妇人醋汤下。
换腿圆  ***************************
治足三阴经虚，为风寒暑湿袭，挛痹缓弱，上攻胸胁肩背，下注脚膝疼痛，渐成风湿脚气，行步艰辛，足心如火，上气喘急，全不思食。
石南叶　羌活　石斛（酒浸）　牛膝（酒浸）　天南星（炮）　黄芪（蜜炙）　防风（去芦、杈）　萆薢　薏苡仁（炒）　天麻　当归（酒浸）　续断（各一两半）　木瓜（四两）　槟榔（二两半）
上为细末，酒煮面糊圆，如梧桐子大。每服五十圆，温酒、盐汤任下。
大圣保命丹  ***************************
治丈夫、女人一切风疾，气血俱虚，阴阳偏废，卒暴中风，僵仆昏塞，涎潮搐搦，脚手颤掉，不省人事，舌强失音，手足亸曳，口眼㖞斜，或瘫痪偏枯，半身不遂，语言謇涩，举止错乱，四肢麻木，又治癫痫倒卧，目瞑不开，涎盛作声，或角弓反张，目睛直视，口噤闷绝，牙关紧急。又治风抟于阳经，目眩头痛，耳作蝉鸣，皮肤撋搐，频欠好睡，项强拘急，不能回顾，及肾脏风虚，脚膝疼痛，步履艰辛，偏风流注一边，屈伸不得。此药无问新久，并皆治之。
此方与前大圣一粒金丹同。
上为细末拌匀，用上件墨汁和药，每一两分作六圆，窨干，用金箔为衣。每服一圆，用生姜半两和皮擦取自然汁，将药圆于姜汁内化尽为度，用无灰酒半盏暖热，同浸化，温服，量病人酒性多少，更吃温酒一二升，投之以助药力。次用衣被盖覆便卧，以汗出为度。势轻者，每服半圆，不拘时候。如有风疾，常服尤佳。补五脏，固真元，通流关节，祛逐风邪，壮筋骨，活血驻颜。
四生圆  ***************************
专治左瘫右痪，口眼㖞斜，中风涎急，半身不遂，不能举者，悉皆治之。
五灵脂　骨碎补　川当归　川乌头（去皮、尖）
上件各等分为细末，用无灰酒打面糊圆，如梧桐子大。每服七圆，渐加至十圆、十五圆，温酒送下。如服此药，莫服灵宝丹，恐药无效。
轻脚圆  ***************************
治左瘫右痪，脚弱不能行履。
白芍药　木鳖子（别研）　白胶香（别研。各二两）　草乌头（四两，去皮）　赤小豆（一两，别研为末，打糊）
上为细末，以赤小豆糊为圆，如梧桐子大。每服七圆，旋加至十圆，温酒或木瓜汤下。病在上，食后临卧服，病在下，空心服。忌热物少时。
大防风汤  ***************************
祛风顺气，活血脉，壮筋骨，除寒湿，逐冷气。又治患痢后脚痛缓弱，不能行履，名曰痢风，或两膝肿大痛，髀胫枯腊，但存皮骨，拘挛蜷卧，不能屈伸，名曰鹤膝风，服之气血流畅，肌肉渐生，自然行履如故。
熟干地黄（洗）　防风（去芦）　杜仲（去粗皮，炒令丝断）　川当归（洗）　黄芪（微炙）　白芍药　白术（各二两）　羌活（去芦）　牛膝（去芦）　人参（去芦）　甘草（炙。各一两）　附子（炮，去皮、脐）　川芎（各一两半。抚芎不可用）
上为粗末。每服五钱，水一盏半，入姜钱七片，大枣一枚，同煎八分，去滓，温服，空心，食前。
经进地仙丹  ***************************
治男子五劳七伤，肾气虚惫，精神耗减，行步艰辛，饮食无味，眼昏耳焦，面色黧黑，皮肤枯燥，女人血海虚冷，月经不调，脏寒少子，下部秽恶。又治诸痔瘘疮，肠风下血，诸风诸气，并皆疗之。
木鳖子（去皮）　地龙（去土。各三两）　覆盆子　白附子　菟丝子（酒浸）　赤小豆　天南星　骨碎补（去毛）　川羌活　何首乌　狗脊（金毛者，刮去毛）　萆薢　防风（去芦、杈）　乌药（各二两）　川椒（去目）　附子（炮）　川牛膝（酒浸）　苁蓉（酒浸。各四两）　甘草　川乌（炮）　白茯苓　白术（各一两）　绵黄芪　人参（各一两半）
上为细末，酒煮面糊圆，如梧桐子大。每服三十圆，加至四十圆，空心，温酒吞下。（此方陶隐居编入《道藏经》，云：是时有人母幼年得风气疾，后击发挛急疼痹，久不能起，百治不瘥，卧床五十余年，脂肉消尽，仅存筋骨。乃于隐士处得此方，依方修合，日进二服，才至五百余服，是母病顿除，发白再黑，齿落更生。至八十岁，颜色如二十岁人，筋力倍壮，耳聪目明。时有老奴，常偷服其药，严冬御稀葛，履霜雪，无寒色，负荷倍重于常时，行步如飞。疑为鬼物所凭，遂打杀埋于水傍沙中。久复为怪，而里俗且云：凡奴婢死为怪，但折其胫，令不得动作。遂掘出，折其胫，见其髓尽实，如黄金色，折其臂亦然，灵效颇异。隐居云：此奴若不打杀，成地仙矣）
伏虎丹  ***************************
专治左瘫右痪。（张徽猷方）
草乌头　天南星　踯躅花　白胶香（各一两）　五灵脂（半两）　蔓荆子（去白）　生干地黄　白僵蚕（各一分）
上为细末，酒煮半夏末为糊，圆如龙眼大。每一圆分四服，酒吞下，日进二服。（此方乃建康府乌衣巷有一老人姓钟，平生好道，朝夕瞻仰茅山，缘多酒，偶患风疾，百治无效。一日忽有一道人至，言其因酒太过，教服此药，道人遂不见，服之果验，乃知仙方）
乌药顺气散  ***************************
治男子、妇人一切风气，攻注四肢，骨节疼痛，遍身顽麻，头目眩晕。及疗瘫痪，语言謇涩，筋脉拘挛。又治脚气，步履艰难，脚膝软弱。妇人血风，老人冷气，上攻胸臆，两胁刺痛，心腹膨胀，吐泻肠鸣。
麻黄（去根、节）　陈皮（去白）　乌药（去木。各二两）　川芎　白僵蚕（去丝、嘴，炒）　枳壳（去瓤，麸炒）　白芷　甘草　桔梗（各一两）　干姜（炮，半两）
上为细末。每服三钱，水一盏，姜三片，枣一枚，煎七分，温服。四时伤寒，憎寒壮热，头痛，肢体倦怠，加葱白三寸煎，并服，出汗瘥。闪挫身体疼痛，温酒调服。遍身瘙痒，用薄荷三叶煎服。常服疏风顺气。孕妇不可服。
秘方换腿圆  ***************************
治肾经虚弱，下注腰膝，或当风取凉，冷气所乘，沉重少力，移步迟缓，筋脉挛痛，不能屈伸，脚心隐疼，有妨履地。大治干湿脚气，赤肿痛楚，发作无时，呻吟难忍，气满喘促，举动艰辛，面色黧黑，传送秘涩，并皆治之。
薏苡仁　当归（去芦）　肉桂（去粗皮）　天麻（去苗）　石南叶　附子（炮，去皮、尖）　羌活（去芦）　防风（去芦、杈）　天南星（汤洗去滑，姜汁制，炒）　石斛（去根）　萆薢（微炙）　川牛膝（酒浸，焙）　黄芪（蜜炙）　续断（各一两）　槟榔（半两）　干木瓜（四两）　苍术（米泔浸，焙，一两半）
上为细末，面糊圆，如梧桐子大。每服三十至五十圆，空心，温酒或木瓜汤吞下，日进二三服。常服舒筋骨，轻足，永无脚气之患。
左经圆  ***************************
治左瘫右痪，手足颤掉，语言謇涩，浑身疼痛，筋脉拘挛，不得屈伸，项背强直，下注脚膝，行履艰辛，骨节烦痛，不能转侧，跌扑闪肭，外伤内损，并皆治之。常服通经络，活血脉，疏风顺气，壮骨轻身。
生黑豆（一斤，以斑蝥二十一个，去头、足同煮，候豆胀为度，去斑蝥不用，取豆焙干）　川乌（炮，去皮、脐，二两）　乳香（一两，研）　没药（一两半）　草乌（四两，炮）
上为末，醋糊圆，如梧桐子大。每服三十圆，温酒下，不拘时。
木瓜圆  ***************************
治肾经虚弱，下攻腰膝，沉重少力，腿脚肿痒，疰破生疮，脚心隐痛，筋脉拘挛，或腰膝缓弱，步履艰难，举动喘促，面色黧黑，大小便秘涩，饮食减。
熟干地黄（洗）　陈橘皮（去瓤）　乌药（各四两）　石南藤　杏仁（去皮、尖）　牛膝（酒浸）　苁蓉（酒浸，焙）　续断　干木瓜　当归（各二两）　赤芍药（一两）　黑牵牛（炒，三两）
上为细末，酒糊圆，如梧桐子大。每服三、五十圆，空心，木瓜汤吞下，温酒亦得。
追风应痛圆  ***************************
治一切风疾，左瘫右痪，半身不遂，口眼㖞斜，牙关紧急，语言謇涩，筋脉挛急，百骨节痛，上攻下注，游走不定，腰腿沉重，耳鸣重听，脚膝缓弱，不得屈伸，步履艰难，遍身麻痹，皮肤顽厚。又，治妇人血风攻注，身体疼痛，面浮肌瘦，口苦舌干，头旋目眩，昏困多睡，或皮肤搔痒，隐疹生疮，暗风夹脑，偏正头疼，并能治之。
五灵脂（酒浸，淘去沙石，熬干，五两半）　川乌（炮，去皮、脐）　何首乌（各六两）　威灵仙　狗脊（去皮。各四两）　乳香（研，一两）
上为细末，酒糊为圆。每服十五圆，加至二十圆，麝香温酒吞下，只温酒亦得，食稍空服。常服轻身体，壮筋骨，通经活络，除湿去风。孕妇不可服。
磁石圆  ***************************
治肾脏风毒上攻，头面浮肿，耳鸣眼暗，头皮肿痒，太阳穴痛，鼻塞脑闷，牙齿动摇，项背拘急，浑身瘙痒，隐疹生疮，百节疼痛，皮肤麻痹，下注脚膝，筋脉拘挛，不能屈伸，脚下隐痛，步履艰辛，并宜服之。常服能补益，去风明目，活血驻颜。
磁石（烧，醋淬二十遍，捣，罗如粉，十两）　川芎　肉桂（去粗皮）　赤芍药　黑牵牛（炒。各四两）　草乌（炮，去皮、脐，十四两）　牛膝（酒浸，焙，六两）　黄踯躅（炒，八两）
上为细末，酒糊为圆。每服三十圆，煨葱盐酒吞下，煨葱茶亦得，偏正头疼，生葱茶下，妇人血风，浑身疼痛，头目眩晕，面浮体瘦，淡醋汤下，日进三服，大有神效。
胡麻散  ***************************
治脾、肺风毒攻冲，遍身皮肤瘙痒，或生疮疥，或生隐疹，用手搔时，浸淫成疮，久而不瘥，愈而复作，面上游风，或如虫行，紫癜、白癜、顽麻等风，或肾脏风攻注，脚膝生疮，并宜服之。
胡麻（十二两）　苦参　荆芥（各八两）　甘草（炙）　威灵仙（各六两）　何首乌（洗，焙，十两）
上为细末。每服二钱，薄荷茶点，食后服，或酒调，或蜜汤点亦得。服此药后，频频洗浴，贵得汗出立效。
黑神圆  ***************************
治一切风疾，及瘫缓风，手足颤掉，浑身麻痹，肩背拘急，骨节疼痛。兼疗妇人血风，头旋眼昏，精神困倦。
牡丹皮　白芍药　川芎　麻黄（去根、节。各四两）　赤芍药　甘草（各十两）　草乌（炮）　荆芥（各六两）　乌豆（八两）　何首乌（米泔浸，切，焙，十二两）
上为细末，水糊为圆，如鸡头大。每服一圆，细嚼，茶酒任下，不拘时候。妇人血风流注，用黑豆淋酒下。小儿惊风，煎金银汤下。伤风咳嗽，酒煎麻黄下。头痛，葱茶下。
追风散  ***************************
治证与前追风散同。
白僵蚕（微炒，去丝、嘴）　全蝎　甘草（炙）　荆芥（各二两）　川乌（炮，去皮、尖）　防风（去芦、杈）　石膏（烂研。各四两）　川芎（三两）　麝香（一两，研）
上为细末。每服半钱，好茶调下，食后临卧服。常服清头目，利咽膈，消风化痰。
苦参圆  ***************************
治心肺积热，肾脏风毒攻于皮肤，时生疥癞，瘙痒难忍，时出黄水，及大风手足烂坏，眉毛落。
苦参（三十二两）　荆芥（去梗，十六两）
上为细末，水糊为圆，如梧桐子大。每服三十圆，好茶吞下，或荆芥汤下，食后服。一切风疾，并皆治之。

卷之二·治伤寒  ——————————————————————————————————————————————————————————————————————————————————————————

人参败毒散  ***************************
治伤寒时气，头痛项强，壮热恶寒，身体烦疼，及寒壅咳嗽，鼻塞声重，风痰头痛，呕哕寒热，并治之。
人参（去芦，洗，焙）　茯苓（去皮）　甘草　前胡（去苗，洗，焙）　芎藭　羌活（去芦）　独活（去苗）　桔梗　柴胡（去苗，洗，焙）　枳壳（水浸，去瓤，剉，麸炒黄色。各等分）
上为细末，每服二钱，水一盏，生姜、薄荷各少许，煎七分，去滓，温服，不拘时。寒多则热服，热多则温服。
小柴胡汤  ***************************
治伤寒、温热病，身热恶风，颈项强急，胸满胁痛，呕哕烦渴，寒热往来，身面皆黄，小便不利，大便秘涩，或过经未解，或潮热不除，及瘥后劳复，发热疼痛，妇人伤风，头痛烦热，经血适断，寒热如疟，发作有时，及产后伤风，头痛烦热，并宜服之。
柴胡（去芦，半斤）　黄芩　人参（去芦）　甘草（炙。各三两）　半夏（汤洗七次，焙干，二两半）
上为粗末。每服三大钱，水盏半，生姜五片，枣一个，擘破，同煎七分，去滓，稍热服，不拘时。小儿分作二服，更量大小加减。
林檎散  ***************************
治伤寒及时行疫疠，头痛项强，壮热恶寒，腰背四肢拘急烦疼，面赤咽干，呕逆烦渴。
山栀子（去皮）　麻黄（去节）　干葛　川大黄　苍术（去皮）　肉桂（去粗皮）　石膏（各一两半）　木通　当归（去芦，洗）　甘草（炙）　瞿麦　川芎　前胡（去芦。各一两）　藿香叶　川乌头（炮裂，去皮、脐。各半两）
上为粗末。每服二钱，水一盏，入林檎糁十数片，新者亦得，煎七分，稍热服，不拘时，相次再服。衣被盖，汗出为度。
柴胡石膏散  ***************************
治时行瘟疫，壮热恶风，头痛体疼，鼻塞咽干，心胸烦满，寒热往来，痰实咳嗽，涕唾稠粘。
桑白皮　黄芩（各三十七两半）　升麻（二十五两）　石膏　前胡（去苗）　赤芍药　干葛　柴胡（去苗。各五十两）　荆芥穗（去土，三十七两）
上为粗末。每服二钱，水一盏，生姜三片，淡豉十粒，煎七分，去滓，稍热服。小儿分作三服，量大小加减，不拘时候。
麻黄汤  ***************************
治伤寒头痛，发热恶风，骨节痛，喘满无汗。
麻黄（去节，三两）　杏仁（七十枚，去皮、尖，炒，别研如膏）　肉桂（去粗皮，二两）　甘草（炙，一两）
上为粗散，入杏仁膏令匀。每服三钱，水一盏半，煎八分，去滓，温服，汗出为度。若病自汗者，不可服。不拘时候。
小青龙汤  ***************************
治伤寒表不解，心下有水气，干呕发热，咳嗽微喘。又治溢饮，身体疼重，及欬逆倚息不得安卧，或因形寒饮冷，内伤肺经，咳嗽喘急，呕吐涎沫，并宜服之。
麻黄（去根、节）　芍药　细辛（去叶）　干姜（炮）　甘草（剉，炒）　肉桂（去粗皮。各三两）　五味子（二两）　半夏（汤洗净，二两半）
上为粗散，入半夏令匀。每服三钱，水一盏半，煎至一盏，去滓，食后温服。
圣散子  ***************************
治伤寒、时行疫疠、风温、湿温，一切不问阴阳两感，表里未辨，或外热内寒，或内热外寒，头项腰背拘急疼痛，发热恶寒，肢节疼重，呕逆喘咳，鼻塞身重，及食饮生冷，伤在胃脘，胸膈满闷，腹胁胀痛，心下结痞，手足逆冷，肠鸣泄泻，水谷不消，时自汗出，小便不利，并宜服之。
草豆蔻（去皮，十个）　石菖蒲　高良姜　猪苓（去皮）　苍术　茯苓（去黑皮）　芍药　独活（去芦）　附子（炮，去皮、脐）　麻黄（去根、节）　厚朴（去粗皮，姜汁炙）　藁本（去土）　枳壳（去瓤，麸炒）　柴胡（去芦）　泽泻　防风（去芦）　藿香（去土及大枝、梗）　吴茱萸（汤洗七次）　半夏（汤洗七次，姜汁制）　吴白术（各半两）　甘草（炙，剉，一两）　细辛（半两）
上为粗散。每服四钱，水盏半，煎取一盏，去滓，热服，不拘时，取遍身微汗即愈。时气不和，空腹饮之，辟邪疫。
五积散  ***************************
调中顺气，除风冷，化痰饮。治脾胃宿冷，腹胁胀痛，胸膈停痰，呕逆恶心，或外感风寒，内伤生冷，心腹痞闷，头目昏痛，肩背拘急，肢体怠惰，寒热往来，饮食不进，及妇人血气不调，心腹撮痛，经候不匀，或闭不通，并宜服之。
陈橘皮（去白）　枳壳（去瓤，麸炒）　麻黄（去根、节。各六两）　白芍药　川芎　当归（去芦，洗）　甘草（炙，剉）　茯苓（去皮）　半夏（汤洗七次）　肉桂（去粗皮）　白芷（各三两）　厚朴（去粗皮）　干姜（炮。各四两）　桔梗（去芦。各十二两）　苍术（净，洗，去皮，二十四两）
上除肉桂、枳壳二味别为粗末外，一十三味同为粗末，慢火炒令色转，摊冷，次入肉桂、枳壳末令匀。每服三钱，水一盏半，生姜三片，煎一中盏，去滓，稍热服。如冷气奔冲，心胁脐腹胀满刺痛，反胃呕吐，泄利清谷，及痃癖癥瘕，膀胱小肠气痛，即入煨生姜三片，盐少许同煎，如伤寒时疫，头痛体疼，恶风发热，项背强痛，入葱白三寸，豉七粒同煎，若但觉恶寒，或身不甚热，肢体拘急，或手足厥冷，即入炒茱萸七粒，盐少许同煎，如寒热不调，咳嗽喘满，入枣煎，妇人产难，入醋一合同煎。并不拘时候。
升麻葛根汤  ***************************
治大人、小儿时气瘟疫，头痛发热，肢体烦疼，及疮疹已发及未发，疑二之间，并宜服之。
升麻　葛根　白芍药　甘草（炙。各一十两）
上为粗末，每服三钱，水一盏半，煎取一中盏，去滓，稍热服，不拘时候，日二三服，以病身清凉为度。小儿量岁数加减与服。
葛根解肌汤  ***************************
治伤寒瘟病，时行寒疫，头痛项强，发热恶寒，肢体拘急，骨节烦疼，腰脊强痛，胸膈烦闷。
葛根（四两）　麻黄（去根、节，三两）　黄芩　芍药　甘草（炙。各二两）　肉桂（去粗皮，一两）
上为粗末。每服三钱，水一盏半，枣子一枚，煎至八分，去滓，稍热服，不拘时候，取汗出为度。
金沸草散  ***************************
治风化痰，除头目昏痛，颈项强急，往来寒热，肢体烦疼，胸膈满闷，痰涎不利，咳嗽喘满，涕唾稠粘，及治时行寒疫，壮热恶风。
荆芥穗（四两）　前胡（去芦）　麻黄（去根、节）　旋覆花（各三两）　甘草（剉，炒）　半夏（汤洗七次，姜汁浸）　赤芍药（各一两）
上为粗末。每服三钱，水一盏半，生姜三片，枣一枚，同煎八分，去滓，温服，不拘时。有寒邪则汗出，如风盛则解利。
大柴胡汤  ***************************
治伤寒十余日，邪气结在里，寒热往来，大便秘涩，腹满胀痛，谵语，心中痞硬，饮食不下，或不大便五六日，绕脐刺痛，时发烦躁，及汗后如疟，日晚发热，兼脏腑实，脉有力者，可服之。
柴胡（去芦，半斤）　黄芩　赤芍药（各三两）　大黄（二两）　半夏（汤洗七次，切作片子，焙干，二两半）　枳实（去瓤，麸炒，半两）
上为粗末，入半夏令匀。每服三钱，水一盏半，生姜五片，枣一枚，煎至一中盏，去滓，温服，食后，临卧。此药治伤寒内热里实，若身体疼痛，是表证未解，不可服之。
术附汤  ***************************
治风湿相抟，身体烦疼，不能转侧，不呕不渴，大便坚硬，小便自利。及风虚头目眩重，甚者不知食味。
白术（四两）　附子（炮，去皮、脐，细切，一两半）　甘草（剉，炒，二两）
上为粗末，入附子令匀。每服三钱，水一盏半，生姜五片，枣一枚，同煎一盏，去滓，温服，食前。○此药暖肌补中，助阳气，止自汗。
防己黄芪汤  ***************************
治风湿相抟，客在皮肤，一身尽重，四肢少力，关节烦疼，时自汗出，洒淅恶风，不欲去衣。及治风冷客抟，腰脚浮肿，上轻下重，不能屈伸。
防己（四两）　黄芪（五两）　甘草（炙，二两）　白术（三两）
上为粗末。每服三钱，水一盏半，生姜三片，枣一个，煎至一盏，稍热服，不拘时，盖覆温卧，令微汗，瘥。
姜附汤  ***************************
治伤寒已经转下，又曾发汗，内外俱虚，邪气未解，表证不见，身无大热，昼日烦躁，不得眠睡，夜即安静，不呕不渴，脉候沉微者，宜服之。又治暴中风冷，久积痰水，心腹冷痛，霍乱转筋，一切虚寒，并皆治之。
干姜（为粗末，一两）　附子（生，去皮、脐，细切，一枚）
上合匀。每服三钱，水三盏半，煎至一盏，去滓，温服，食前。
竹叶石膏汤  ***************************
治伤寒时气，表里俱虚，遍身发热，心胸烦闷，或得汗已解，内无津液，虚羸少气，胸中烦满，气逆欲吐，及诸虚烦热，与伤寒相似，但不恶寒，身不疼，头不痛，脉不紧数，即不可汗下，宜服此药。
石膏（一斤）　半夏（汤洗七次，二两半）　甘草（炙，二两）　人参（去芦，二两）　麦门冬（去心，五两半）
上为粗末，入半夏令匀。每服三钱，水二盏，入青竹叶、生姜各五六片，煎至一盏半，去滓，入粳米百余粒再煎，米熟去米，温服，不拘时。
五苓散  ***************************
治伤寒、温热病，表里未解，头痛发热，口燥咽干，烦渴饮水，或水入即吐，或小便不利，及汗出表解。烦渴不止。又治霍乱吐利，躁渴引饮。
泽泻（二十五两）　猪苓（去皮）　赤茯苓（去皮）　白术（去芦。各十五两）　肉桂（去粗皮，一十两）
上为细末。每服二钱，热汤调下，不拘时，服讫多饮热汤，有汗出即愈。○又治瘀热在里，身发黄疸，浓煎茵陈蒿汤下，食前服，疸病发渴，及中暑引饮，亦可用水调服，小儿加白术末少许。如发虚热，加绵黄芪、人参末少许。
四逆汤  ***************************
治伤寒自利不渴，呕哕不止，或吐利俱发，小便或涩、或利，或汗出过多，脉微欲绝，腹痛胀满，手足逆冷，及一切虚寒厥冷，并宜服之。凡伤寒有此证候，皆由阳气虚，里有寒，虽更觉头痛体疼，发热恶寒，四肢拘急，表证悉具者，未可攻表，先宜服此药，助阳救里。
甘草（炙，二两）　干姜（一两半）　附子（生，去皮、脐，半两）
上以甘草、干姜为粗末，入附子令匀。每服三钱，水一盏半，煎至一中盏，去滓，温服，不拘时，常服消暑气，分水谷。
大顺散  ***************************
治冒暑伏热，引饮过多，脾胃受湿，水谷不分，清浊相干，阴阳气逆，霍乱呕吐，脏腑不调。
甘草（三十斤，剉寸长）　干姜　杏仁（去皮、尖）　肉桂（去粗皮。各四斤）
上先将甘草用白砂炒，及八分黄熟，次入干姜同炒，令姜裂，次入杏仁又同炒，候杏仁不作声为度，用筛隔净，后入肉桂，一处捣，罗为散。每服二钱，水一中盏，煎七分，去滓，温服。如烦躁，井华水调下，不拘时。沸汤点亦得。
白虎汤  ***************************
治伤寒大汗出后，表证已解，心胸大烦，渴欲饮水，及吐或下后七八日，邪毒不解，热结在里，表里俱热，时时恶风，大渴，舌上干，躁而烦，欲饮水数升者，宜服之。又治夏月中暑毒，汗出恶寒，身热而渴。
石膏（二十五斤，洗，研）　知母（一百五十两）　甘草（爁，七十五两）
上为细末。每服三钱，水一盏半，入粳米三十余粒，煎至一盏，去滓，温服。小儿量力与之。或加人参少许同煎亦得，食后服。此药立夏后、立秋前可服。春月及立秋后，并亡血虚家，并不可服。
香薷圆  ***************************
治大人、小儿伤暑伏热，躁渴瞀闷，头目昏眩，胸膈烦满，呕哕恶心，口苦舌干，肢体困倦，不思饮食，或发霍乱，吐利转筋，并宜服之。
干木瓜　紫苏（去粗根）　香薷（去土。各一两）　白茯神（去木）　藿香叶　檀香（剉）　甘草（剉，炙）　丁香（各半两）
上为细末，炼蜜和匀，圆，每一两作三十圆。每服一圆至二圆，细嚼，温汤下，或新汲水化下。小儿半圆，不拘时。
香薷散  ***************************
治脏腑冷热不调，饮食不节，或食腥脍、生冷过度，或起居不节，或露卧湿地，或当风取凉，而风冷之气，归于三焦，传于脾胃，脾胃得冷，不能消化水谷，致令真邪相干，肠胃虚弱，饮食变乱于肠胃之间，便致吐利，心腹疼痛，霍乱气逆。有心痛而先吐者，有腹痛而先利者，有吐利俱发者，有发热头痛，体疼而复吐利虚烦者，或但吐利心腹刺痛者，或转筋拘急疼痛，或但呕而无物出，或四肢逆冷而脉欲绝，或烦闷昏塞而欲死者，此药悉能治。
香薷（去土，一斤）　白扁豆　厚朴（去粗皮，姜汁涂，炙令黄。各半斤）
上粗末。每服三钱，水一盏，酒一分，同煎七分，去滓，水中沉冷，连吃二服，立效，不拘时。○《活人书》方不用白扁豆，加黄连四两剉，生姜汁同研匀，炒黄色，名黄连香薷散。
枇杷叶散  ***************************
治冒暑伏热，引饮过多，脾胃伤冷，饮食不化，胸膈痞闷，呕哕恶心，头目昏眩，口干烦渴，肢体困倦，全不思食，或阴阳不和，致成霍乱，吐利转筋，烦躁引饮。
麦门冬（汤洗，去心）　白茅根　木瓜　甘草（炙。各一两）　枇杷叶（去毛净，炙）　陈橘皮（去白）　丁香（各半两）　香薷（三分）　厚朴（去粗皮，姜汁炙，四两）
上为细末。每服二钱，水一盏，生姜二片，煎七分，去滓，温服，温水调亦得。如烦躁，用新汲水调下，不拘时。小儿三岁以下，可服半钱，更量大小加减。
僧伽应梦人参散  ***************************
治伤寒体热头痛，风壅痰嗽咯血等疾。
人参　白芷　干姜　桔梗　青皮（去瓤）　白术（各等分）
上为细末。每服二钱，水一盏，姜二片，枣二个，煎七分，通口服。如伤寒，入淡豉同煎热进，神效，不拘时。
香苏散  ***************************
治四时瘟疫、伤寒。
陈皮（二两）　香附子（炒，去毛）　紫苏叶（各四两）　甘草（炙，一两）
上为粗末。每服三钱，水一盏，煎七分，去滓，热服，不拘时，日三服。若作细末，只服二钱，入盐点服。（尝有白发老人授此方与一富人家，其家合施，当大疫，城中病者皆愈。其后疫鬼问富人，富人以实告。鬼曰：此老教三人矣。稽颡而退）
大已寒圆  ***************************
治伤寒积冷，脏腑虚弱，心腹㽲痛，胁肋胀满，泄泻肠鸣，自利自汗，米谷不化，阳气暴衰，阴气独胜，手足厥冷，伤寒阴盛，神昏脉短，四肢怠惰，并宜服之。
高良姜　干姜（炮。各六斤）　肉桂（去粗皮）　荜茇（各四斤）
上为末，水煮面糊圆，如梧桐子大。每二十圆米饮下，食前。
太阳丹  ***************************
治头疼。伤寒感风，气积，偏正夹脑一切头痛。每服一粒，薄荷茶嚼下。风壅痰盛，咽膈不利，亦宜服之。
川乌（大者，炮，去皮、脐）　川芎　白芷　甘草（炙。各一斤）　石膏（一斤，别研细）　脑子（二两）
上为细末，蜜同面糊为圆，每两作一十八粒，朱砂为衣。
和解散  ***************************
治四时伤寒头痛，憎寒壮热，烦躁自汗，咳嗽吐利。
苍术（去皮，一斤）　藁本　桔梗　甘草（各半斤）　厚朴（去皮，姜汁炙）　陈皮（去白。各四两）
上为粗末。每服三钱，水一盏半，生姜三片，枣二枚，煎七分，不拘时，热服。
正气散  ***************************
治伤寒阴症，憎寒恶风，正气逐冷，胸膈噎塞，胁肋膨胀，心下坚痞，吐利，呕逆酸水，欬逆，怠惰嗜卧，不思饮食。
白术　陈皮　藿香（去根。各一两）　甘草（炒，七钱）　半夏　厚朴（同半夏各三两，为末，生姜四两，研细，同为饼子，微炒）
上为细末。每服二钱，生姜三片，枣一枚，水一盏，煎七分，食前稍热服。又治久患疟疾，膈气心痛，日进三服。常服顺气宽中，辟除瘟疫。
十华散  ***************************
治丈夫五劳七伤，浑身疼痛，四肢拘急，腰膝无力，脾元气虚，不思饮食，霍乱吐泻，四肢冷麻。兼解二毒伤寒，疗脚气流注肿痛，行步不得，及虚劳等疾，并治之。
五加皮　陈皮（去白）　干姜（炮）　甘草（熞。各十六两）　大川乌（三两）　附子（六两，炮）　桔梗（炒）　肉桂（去粗皮）　绵黄芪（去芦，炒）　苍术（去皮）　羌活（各八两八钱）
上为细末。每服二钱，水一盏，姜二片，枣一枚，煎六分，不拘时，热盐酒调服亦得。
剉散  ***************************
治男子、妇人五劳七伤，感冷冒寒，气弱体虚，多倦少力。常服壮筋骨，肢体轻健，进食。
天仙藤　荆芥穗　前胡（生姜制，炒）　干葛　青蒿子（炒）　桑白皮（炒）　麻黄（去根、节）　桔梗　香附子（炒）　陈橘皮　柴胡　苍术（炒。各十斤）　白芍药　茴香（炒）　秦艽　半夏（为粗末，姜汁炙）　川羌活　黄芪　藁本　川芎（各二斤半）　白芷（炒）　厚朴（去皮，姜制）　甘草（炒）　肉桂（去粗皮。各五斤）
上为粗末。每服三大钱，水一盏半，入生姜、乌梅、枣，煎至七分，去滓，温服。并两滓作一服煎。
桂苓圆  ***************************
大解暑毒。
肉桂（去粗皮，不见火）　茯苓（去皮。各等分）
上为细末，炼蜜为圆，每两作八圆。每服一圆，用新汲水或熟水嚼下，化下亦得。
消暑圆  ***************************
治伤暑，发热头疼。
半夏（醋五升煮干）　茯苓（去皮）　甘草（生用。各半斤）
上为细末，以生姜汁作薄糊为圆，如梧桐子大。每服五十粒，水下。○《易简方》云：此药合时，须用好醋煎煮半夏，姜汁作糊，无见生水，臻志修合，用之神效。中暑为患，药下即苏，伤暑发热头疼，用之尤验。夏月常服，止渴利便，虽多饮水，亦不为患，应是暑药皆不及此。若痰饮停积，并用姜汤咽下。入夏之后，不可缺此。
辰砂五苓散  ***************************
治伤寒表里未解，头痛发热，心胸郁闷，唇口干焦，神思昏沉，狂言谵语，如见鬼神，及瘴疟烦闷不省者。
木猪苓（去黑皮）　白术（洗，去芦）　泽泻（洗，剉）　赤茯苓（去皮）　辰砂（研。各十二两）　肉桂（去皮，八两）
上为细末。每服二钱，沸汤点服，不拘时。如中暑发渴，小便赤涩，用新汲水调下。小儿五心烦热，焦躁多哭，咬牙上撺，欲为惊状，每服半钱，温熟水调下。
消风百解散  ***************************
治四时伤寒，头疼项强，壮热恶寒，身体烦疼，四肢倦怠，行步喘乏，及塞壅咳嗽，鼻塞声重，涕唾稠粘，痰涎壅盛，气急满闷，并宜服之。
荆芥　陈皮（洗，去白）　白芷　苍术　麻黄（去节。各四两）　甘草（炙，二两）
上为末，每二大钱，水一大盏，姜三片，乌梅一个，同煎七分，不拘时，温服，或用茶酒调下。仍欲发散风邪，入连须葱白三寸同煎。
人参顺气散  ***************************
治丈夫、妇人风虚气弱，营卫不和，肢节疼痛，身体沉重，头目眩晕，肩背拘急，手足冷麻，半身不遂，口眼㖞斜，痰涎不利，言语謇涩。或脾胃不和，心腹刺痛，胸膈痞满，倦怠少力，霍乱转筋，吐泻不止，胎前产后，并宜服之。
川芎（去芦）　白术（去芦）　麻黄（去节）　厚朴（去粗皮，姜汁制）　苦梗（去芦）　陈皮（去白）　甘草（炙）　白芷（各四两）　干姜　人参（各一两）　干葛（去粗皮，三两半）
上为末。每服二钱，水一盏，姜三片，枣一枚，薄荷五叶，煎八分，不拘时。伤风感冷，头疼腰重，咳嗽鼻塞，加葱白煎服。
保真汤  ***************************
治四时伤寒，不问阴阳二证，才觉疾作，急服立效。
川芎　藁本（去芦。各四两）　甘草（炒，二两）　苍术（剉，麸炒，十六两）
上㕮咀为粗末。每服三钱，水一盏半，生姜三片，同煎七分，去滓，热服，不拘时，神效不可具述。
解暑三白散  ***************************
治冒暑伏热，引饮过多，阴阳气逆，霍乱呕吐，小便不利，脏腑不调，恶心头晕，并皆治之。
白茯苓　白术　泽泻（各等分）
上㕮咀。每服半两重，水一盏，姜五片，灯心十茎，煎八分，去滓服，不拘时。
缩脾饮  ***************************
解伏热，除烦渴，消暑毒，止吐利。霍乱之后服热药太多致烦躁者，并宜服之。
白扁豆（去皮，炒）　干葛（剉。各二两）　草果（煨，去皮）　乌梅肉　缩砂（仁）　甘草（炙。各四两）
上㕮咀。每服四钱，水一大碗，煎八分，去滓，以水沉冷服以解烦，或欲热欲温，任意服。代熟水饮极妙。
柴胡升麻汤  ***************************
治时行瘟疫，壮热恶风，头痛体疼，鼻塞咽干，心胸烦满，寒热往来，痰盛咳嗽，涕唾稠粘。
桑白皮　黄芩（去皮。各六两半）　升麻（五两）　荆芥（去梗，七两半）　赤芍药　前胡（去芦）　柴胡（去芦）　石膏（煅）　干葛（各十两）
上㕮咀。每服三大钱，水一盏半，生姜三片，豉十余粒，同煎一盏，去滓，稍热服，不拘时。小儿更量大小加减。
人参养胃汤  ***************************
治外感风寒，内伤生冷，憎寒壮热，头目昏疼，肢体拘急，不问风寒二证及内外之殊，均可治疗。先用厚被盖睡，连进此数服，以薄粥汤之类佐之，令四肢微汗湒湒然。俟汗干，则徐徐去被，谨避外风，自然解散。若原有汗，亦须温润以和解之，或有余热，以参苏饮款款调之，或尚头疼，则浓煎生姜葱白汤下圣饼子。三证既除，不必服药，但节其饮食，适其寒温，自然平治。大抵感冒，古人不敢轻发汗者，只由麻黄能开腠理，用或不能得宜，则导泄真气，因而致虚，变生他证。此药乃平和之剂，上能温中解表而已，不致妄扰也。兼能辟山岚瘴气。四时瘟疫，常服尤佳。
厚朴（去粗皮，姜汁制）　苍术（米泔浸一宿，炒）　半夏（洗七次。各一两）　藿香（叶，洗去土）　草果　茯苓（去黑皮）　人参（去芦。各半两）　甘草（炙，二钱半）　橘红（七钱半）
上为㕮咀。每服四钱，水一盏半，姜七片，乌梅一个，煎至七分，去滓，热服。兼治饮食伤脾，发为咳疟，或脾胃中脘虚寒，呕逆恶心，皆可化之。或发寒疟、寒疫及恶寒者，并加附子，名十味不换金散。
参苏饮  ***************************
治感冒发热头疼，或因痰饮凝结，兼以为热，并宜服之。若因感冒发热，亦如服养胃汤法，以被盖卧，连进数服，微汗即愈。尚有余热，更宜徐徐服之，自然平治。因痰饮发热，但连日频进此药，以热退为期，不可预止。虽有前胡、干葛，但能解肌耳。既有枳壳、橘红辈，自能宽中快膈，不致伤脾，兼大治中脘痞满，呕逆恶心，开胃进食，无以逾此。毋以性凉为疑，一切发热皆能取效，不必拘其所因也。小儿、室女亦宜服之。
陈皮（去白）　枳壳（去瓤，麸炒）　桔梗（去芦）　甘草（炙）　木香（各半两）　半夏（汤洗，姜制）　紫苏（用叶）　干葛（洗）　前胡（去苗）　人参（去芦）　茯苓（去皮。各三分）
上㕮咀。每服四钱，水一盏半，姜七片，枣一个，煎六分，去滓，微热服，不拘时。《易简方》不用木香，只十味。
神术散  ***************************
治四时瘟疫，头痛项强，发热憎寒，身体疼痛，及伤风鼻塞声重，咳嗽头昏，并治之。
藁本（去土）　羌活（去芦）　细辛（去土、叶）　香白芷　川芎　甘草（炙。各一两）　苍术（五两）
上为细末。每服三钱，水一盏，生姜三片，葱白三寸，煎七分，温服，不拘时。如觉伤风鼻塞，用葱茶调下。
对金饮子  ***************************
治诸疾无不愈者。常服固元阳，益气，健脾进食，和胃祛痰，自然营卫调畅，寒暑不侵。疗四时伤寒，极有效。
陈皮（去白，炒黄，半斤）　苍术（米泔浸，去皮）　厚朴（去粗皮，姜汁炙）　甘草（炙。各二两）
上为粗末。每服三钱，空心，水一盏，姜二片，如茶法煎取八分，滓再煎两度服。瘟疫时气，二毒伤寒，头痛壮热，加连须葱白五茎、豉三十粒同煎，服数剂汗出得安。如未得汗，以稀粥投之，厚盖衣服取汗立愈。五劳七伤，脚手心热，烦躁不安，肢节酸疼，加柴胡去芦同煎。痰嗽发疟，加姜制半夏煎。本脏气痛，加茴香煎。水气肿满，加桑白皮煎。妇人赤白带下，加黄芪煎。酒伤，加丁香。食伤，加高良姜。四时泄泻，加肉豆蔻。风疾，加荆芥穗。腿膝冷疼，加牛膝。浑身拘急及虚壅，加地骨皮。腿痹，加菟丝子。白痢，加吴茱萸。赤痢，加黄连。头风，加藁本。霍乱转筋，加楠木皮。以上助使，只加一铢。此药不问老少，胎前产后，五劳七伤，六极八邪，耳鸣眼昏，梦泄盗汗，四肢沉重，腿膝酸疼，妇人宫藏久冷，月水不调，若能每日空心一服，即出颜容，丰肌体，调三焦，壮筋骨，祛冷气，快心胸，神效莫述。
劫劳散  ***************************
治五劳七伤，四时伤寒，山岚瘴疟，时行疫疠，心神烦闷，口苦舌干，憎寒壮热，头疼鼻塞，腰脚酸倦，背脊强急，浑身疼痛。
当归（七两三钱半）　香附子（炒，去毛）　苍术（浸，焙）　甘草（爁。各三两六钱）　荆芥（去梗）　前胡（各二两七钱）　肉桂（去粗皮）　橘红（各一两三钱）　川芎（二两二钱半）　苦梗（去芦，七两二钱）　天仙藤（二两半）　地骨皮（二钱半）　麻黄（去根、节）　白芷（各四钱半）　石膏（九钱）
上为细末。每服二钱，水一盏，乌梅半个，入盐同煎。如要出汗，加葱白、姜钱煎，连三服。温盐酒调，热盐汤亦得。
人参轻骨散  ***************************
解利四时伤寒，头痛壮热，项背拘急，骨节烦疼，憎寒恶风，肢体困倦，大便不调，小便赤涩，呕逆烦渴，或伤风感寒，头痛体热，鼻塞声重，咳嗽痰涎，及山岚瘴气，时行疫疠，潮热往来，及疗五劳七伤，中脘气滞，心腹痞闷，停痰呕逆，冷气奔冲，攻注刺痛，及妇人血气撮痛，经候不调。
贝母（去心）　茯苓（焙，白者）　半夏（煮。各一两）　人参　白术（焙）　白芷（不见火）　陈皮（去白）　赤芍药　秦艽（去芦。各二两）　桔梗（去芦）　厚朴（去皮，姜制）　甘草（爁。各四两）　麻黄（去根、节）　柴胡（去芦。各三两）　枳壳（去瓤，炒，二两半）　当归（去芦，焙）　川芎　肉桂（去皮）　干姜（炮。各一两半）　苍术（六两，浸一宿）
上为末。每服三钱，水一盏，生姜三片，同煎至七分，稍热服。身体倦怠，加乌梅一个，咳嗽加枣二枚，同煎，不拘时服。
葱白散  ***************************
解四时伤寒，头痛壮热，筋背拘急，骨节烦疼，憎寒恶风，肢体困倦，大便不调，小便赤涩，呕逆烦渴，不思饮食。又治伤风感寒，头痛体热，鼻塞声重，咳嗽痰涎及山岚瘴气，时行疫疠，并皆治之。
川芎　苍术（米泔浸）　白术（各二两）　麻黄（去根、节，三两）　甘草（爁）　石膏（煅）　干葛（各一两）
上为末。每二钱，水一盏，姜三片，葱白二寸，煎七分，热服不拘时。如要出汗，并煎三服，被盖，出汗为度。
桂枝汤  ***************************
治太阳中风，阳浮而阴弱，阳浮者热自发，阴弱者汗自出，啬啬寒，洒洒恶风，翕翕发热，鼻塞干呕。
甘草（一两）　桂枝（去皮）　芍药（各三两）
上为粗末。每服二钱，水一盏，生姜三片，枣三枚，擘破，同煎取七分，去滓，温服，不拘时。惟春初可行，自春末及夏至以前可加黄芩半两。夏至后加知母半两、石膏二两或升麻半两。若病人素虚寒者，不用加减。无汗休服。
黄龙圆  ***************************
治丈夫、妇人伏暑，发热作渴，呕吐恶心，及年深暑毒不瘥者。
黄连（去须，三十二两）　好酒（五升）
上黄连以酒煮干为度，研为细末。用面水煮糊搜和为圆，如梧桐子大。每服三十圆，熟水吞下。又疗伤酒过多，脏毒下血，大便泄泻，用米饮吞下，食前进，一日两服。
不换金正气散  ***************************
治四时伤寒，瘴疫时气，头疼壮热，腰背拘急，五劳七伤，山岚瘴气，寒热往来，五膈气噎，咳嗽痰涎，行步喘乏，或霍乱吐泻，脏腑虚寒，下痢赤白，并宜服之。
厚朴（去皮，姜制）　藿香（去枝、土）　陈皮（去白）　半夏（煮）　苍术（米泔浸）　甘草（爁。各等分）
上为剉散。每三钱，水盏半，姜三片，枣二枚，煎八分，去滓，食前稍热服。忌生冷、油腻、毒物。若四方人不服水土，宜服之。常服能辟岚气，调和脾胃，美饮食。
川芎茶调散  ***************************
治丈夫、妇人诸风上攻，头目昏重，偏正头疼，鼻塞声重，伤风壮热，肢体烦疼，肌肉蠕动，膈热痰盛，妇人血风攻注，太阳穴疼，但是感风气，悉皆治之。
白芷　甘草（爁）　羌活（各二两）　荆芥（去梗）　川芎（各四两）　细辛（去芦，一两）　防风（一两半）　薄荷（叶，不见火，八两）
上为细末。每服二钱，食后，茶清调下。常服清头目。
渗湿汤  ***************************
治寒湿所伤，身重腰冷，如坐水中，小便或涩或出，大便溏泄。皆因坐卧湿处，或因雨露所袭，或因汗出衣衾冷湿，久久得之。腰下重疼，两脚疼痛，腿膝或肿或不肿，小便利，反不渴，悉能主之。
苍术　甘草（炙）　白术（各一两）　茯苓（去皮）　干姜（炮。各二两）　橘红　丁香（各一分）
上㕮咀。每服四钱，水一盏半，枣一枚，姜三片，煎七分，食前温服。
冰黄散  ***************************
治冒暑伏热，头目昏晕，呕吐泻痢，口干烦渴，背寒垢面。
生姜（切碎，搜面，日干）　寒食面（各一斤）　赤茯苓（去皮）　甘草（生用。各四两）
上为细末。每服二钱。新汲水或冷熟水调下，不拘时候。
神仙百解散  ***************************
治伤寒遍身疼痛，百节拘急，头目昏痛，肢体劳倦，壮热憎寒，神志不爽，感冒瘟疫瘴气。常服辟瘟疫，治劳倦。
山茵陈　柴胡（去芦）　前胡（生姜汁制，炒）　升麻　白芍药　防风（去苗）　苍术（米泔浸，剉，炒）　白术　藿香叶　藁本（去苗）　半夏（姜汁制）　羌活　独活　人参（去芦）　甘草（炙）　干葛（各一两）
立春以后不加减，立夏以后一料加：
赤茯苓　当归（各半两）　柴胡（一分）
立秋以后减柴胡一分，不用当归、茯苓，只加：
麻黄（去节，半两）　肉桂（去粗皮）　干姜（炮。各一分）
立冬以后并无加减。一方无当归，有黄芩（去芦，半两）。
上为细末。每服三钱，水一盏半，姜三片，枣二枚，煎一盏，热服，不计时，并进二服。如要表散，加葱白三寸，淡豉三十粒，同煎服，以衣被盖覆，汗出而愈。
八解散  ***************************
治四时伤寒，头痛壮热，感风多汗，及疗劳伤过度，骨节酸疼，饮食无味，四肢疼倦，行步喘乏，面色萎黄，怠惰少力，咳嗽寒热，羸弱自汗，胸膈不快，呕逆恶心。
人参（去芦）　陈皮（去白）　半夏（汤洗七次）　甘草（炙）　藿香（去土）　白术　茯苓（各一两）　厚朴（二两，姜汁制）
上为细末。每服二钱，水一盏，生姜三片，枣一枚，葱白三寸，同煎七分，温服，不拘时。
白术散  ***************************
治伤寒气脉不和，憎寒壮热，鼻塞脑闷，涕唾稠粘，痰嗽壅滞，或冒涉风湿，憎寒发热，骨节疼痛，或中暑呕吐眩晕，及大病后将理失宜，食复、劳复，病证如初。又治五劳七伤，气虚头眩，精神恍惚，睡卧不宁，肢体倦怠，潮热盗汗，脾胃虚损，面色萎黄，饮食不美，口吐酸水，脏腑滑泄，腹内虚鸣，反胃吐逆，心腹绞痛，久疟久痢，及膈气咽塞，上气喘促，坐卧不安，或饮食所伤，胸膈痞闷，腹胁膨胀，妇人胎前产后，血气不和，霍乱吐泻，气厥不省人事。常服辟四时不正之气，及山岚瘴疫，神效不可具述。
白术（四两）　干姜（炮，二两）　山药　桔梗　陈皮（去白）　茯苓（去皮）　甘草　白芷　青皮（去白）　香附子（各三两）
上为末。每服二钱，水一盏，姜三片，枣一枚，木瓜干一片，紫苏三叶，煎七分，食前服。若吐泻，入白梅煎。喘，入桑白皮、杏仁煎。伤寒劳复，入薄荷。膈气，入木通三寸、麝香少许。中暑呕逆，入香薷。产前、产后血气不和，入荆芥。霍乱，入藿香煎。气厥，入盐汤调下。
三拗汤  ***************************
治感冒风邪，鼻塞声重，语音不出，或伤风伤冷，头痛目眩，四肢拘蜷，咳嗽多痰，胸满气短。
麻黄（不去节）　杏仁（不去皮、尖）　甘草（生用。各等分）
上为粗末。每服五钱，水一盏半，姜五片，同煎至一盏，去滓，通口服，以衣被盖覆睡，取微汗为度。
荆芥散  ***************************
治伤寒头疼，鼻塞流涕，声重咽干，胸膈满闷，头痛如破者。
天南星　草乌头　荆芥穗（各半两）　石膏（一两）
上为细末。每服二钱，陈茶末一钱，生姜自然汁少许，薄荷三叶，水二盏，同煎八分，通口服。
来苏散  ***************************
解利四时瘟疫，伤寒，身体壮热，头痛憎寒，项背拘急，浑身疼痛，烦渴闷乱，大小便涩，嗜卧少力，不思饮食，及诸气疾，五劳七伤，山岚瘴疟，寒热往来，并皆治之。
荆芥穗　肉桂（不见火）　桔梗　防风　五加皮（各一两）　柴胡（去芦）　甘草　干姜（各二两）　陈橘皮　麻黄（去节。各一两半）　芍药（半两）　黄芪（一分，蜜浸，炙）
上为细末。每服二钱，水一盏，姜三片，同煎八分，热服，不拘时。常服和顺三焦，辟瘴气，进饮食。
十神汤  ***************************
治时令不正，瘟疫妄行。此药不问阴阳两感，或风寒湿痹，皆可服之。
陈橘皮（去白）　麻黄（去根、节）　川芎　甘草（炙）　香附子（去毛）　紫苏（去粗梗）　白芷　升麻　赤芍药（各四两）　干葛（十四两）
上为细末。每服三大钱，水一盏半，生姜五片，煎七分，去滓，热服，不拘时。如发热头痛，加连须葱白三茎。如中满气实，加枳壳数片同煎。虽产妇、婴儿、老人皆可服。如伤寒不分表里，以此导引经络，不致变动，功效非浅。
藿香正气散  ***************************
治伤寒头疼，憎寒壮热，上喘咳嗽，五劳七伤，八般风痰，五般膈气，心腹冷痛，反胃呕恶，气泻霍乱，脏腑虚鸣，山岚瘴疟，遍身虚肿。妇人产前、产后，血气刺痛。小儿疳伤，并皆治之。
大腹皮　茯苓（去皮）　白芷　紫苏（各一两）　陈橘皮　苦梗　白术　厚朴（去粗皮，姜汁炙）　半夏曲　甘草（炙。各二两）　藿香（去土，三两）
上为细末。每服二钱，水一盏，姜三片，枣一枚，煎七分，热服。如要出汗，衣被盖，再煎并服。
香薷汤  ***************************
宽中和气，调营卫。治饮食不节，饥饱失时，或冷物过多，或硬物壅驻，或食毕便睡，或惊忧恚怒，或劳役动气，便欲饮食，致令脾胃不和，胸膈痞滞，内感风冷，外受寒邪，憎寒壮热，身体疼痛，肢节倦怠，霍乱呕吐，脾疼翻胃，中酒不醒，四时伤寒头痛，并进三服，得汗即愈。常服益脾胃，散宿痰停饮，能进食，辟风寒暑湿、雾露之气。
香薷（去土，二两）　甘草（炙，半两）　白扁豆（炒）　厚朴（去皮，姜制）　茯神（各一两）
上为末。每服二钱，沸汤入盐点服，不拘时候。
水浸丹  ***************************
治伏暑伤冷，冷热不调，霍乱吐利，口干烦渴。
巴豆（大者，二十五个，去皮、膜，研细，取尽油如粉）　黄丹（炒，研，罗过，取一两一分）
上同研匀，用黄蜡镕作汁，别为圆如梧桐子大。每服五圆，以水浸少顷，别以新汲水吞下，不拘时候。

卷之三·治一切气  ——————————————————————————————————————————————————————————————————————————————————————————

苏合香圆  ***************************
疗传尸骨蒸，殗殜肺痿，疰忤鬼气卒心痛，霍乱吐利，时气鬼魅瘴疟，赤白暴利，瘀血月闭，痃癖疔肿惊痫，鬼忤中人，小儿吐乳，大人狐狸等疾。
苏合香油（入安息膏内）　薰陆香（别研）　龙脑（研。各一两）　青木香　白术　白檀香　丁香　朱砂（研，水飞）　沉香　香附子（炒，去毛）　乌犀（镑屑）　荜茇　安息香（别为末，用无灰酒一升熬膏）　麝香（研）　诃黎勒（煨，去皮。各二两）
上为细末，入研药匀，用安息香膏并炼白蜜和剂，每服旋圆梧桐子大。早朝取井花水，温冷任意，化服四圆。老人、小儿服一圆。温酒化服亦得，并空心服用。用蜡纸裹一圆如弹子大，绯绢袋盛，当心带之，一切邪神不敢近。去龙脑名麝香苏合香圆，治一切冷气，胸膈噎塞，肠中虚鸣，宿饮不消除证并同。
安息香圆  ***************************
治一切气冷，心腹疼痛，胸膈噎塞，胁肋膨胀，心下坚痞，腹中空鸣，哕逆恶心，噫气吞酸，胃中冷逆，呕吐不止，宿饮不消，胸膈刺痛，时吐清水，不思饮食，并皆治之。
安息香（酒半盏化，去沙石，入炼蜜中）　舶上茴香（微炒）　荜澄茄　蓬莪术　荆三棱　硇砂（用好酒半盏化，去石，入蜜中）　槟榔（炮）　香附子（去毛秤）　芍药（各半两）　白茯苓　肉豆蔻　缩砂仁　益智子（去皮）　五味子（微炒）　白豆蔻（去皮）　川芎　干姜（炮，去皮）　巴戟（去心，麸炒）　舶上丁皮香（各一两半）　川当归（汤洗，切片，焙干，一两半）　高良姜　丁香　沉香　木香　乳香（别研）　胡椒（各一两）　肉桂（去粗皮，二两半）　诃子（四两炮，取皮，二两）　阿魏（一分，细研，白面少许搜和作饼子，炙令香熟）
上除安息香、硇砂外，并一处杵，罗为细末，用蜜三十两，入安息香、硇砂于蜜中炼熟，剂上件药，杵一二千下为圆，如鸡头肉大。每服一圆，细嚼，温酒下，浓煎生姜汤下亦得，食前服。
丁沉圆  ***************************
治一切冷气攻心腹、胁肋，胀满刺痛，胸膈噎塞，痰逆恶心，噫气吞酸，不思饮食，胃中冷逆，呕吐不止，及翻胃隔气，宿食留饮，心痛霍乱，妇人血气心腹痛，并皆治之。
肉豆蔻仁　丁香　木香　白豆蔻仁　沉香　甘草　青橘皮（剉，微炒）　槟榔（各五两）　白术（剉，土炒，四十两）　诃黎勒（煨，取皮）　人参（去芦）　茯苓（去皮。各十两）　肉桂（去粗皮）　干姜（炮。各二两半）　麝香（一两，别研）
上为细末，入麝香令匀，炼蜜和圆，如酸枣大。每服一圆，细嚼，炒生姜盐汤下，温酒亦得，空心，食前服。
大沉香圆  ***************************
治一切冷气攻心腹刺痛，胸膈噎塞，呕吐痰水，噫气吞酸，口苦舌涩，不思饮食，及膀胱、肾间冷气攻冲，腰背拘急，脐腹绞痛，手足逆冷，小便滑数。又治卒暴心痛，霍乱吐利，疝瘕气痛，妇人血气刺痛，并宜服之。
沉香　檀香　肉桂（去粗皮）　姜黄（去皮）　干姜（炮。各二十两）　甘草（爁）　天台乌药　甘松（洗，晒干秤）　白芷（各二斤半）　白豆蔻仁（十两）　香附子（爁，五斤）
上为末。炼蜜搜和，每一两作二十圆。每服一圆，嚼破，炒姜盐汤下。元气发动，炒茴香热酒下，空心服。
理中圆  ***************************
理中焦不和，脾胃宿冷，心下虚痞，腹中疼痛，胸胁逆满，噎塞不通，呕吐冷痰，饮食不下，噫气吞酸，口苦失味，怠惰嗜卧，全不思食。又治伤寒时气，里寒外热，霍乱吐利，心腹绞痛，手足不安，身热不渴，及肠鸣自利，米谷不化。
白术　人参（洗，去芦）　干姜　甘草（爁。各二十两）
上为末，炼蜜为圆，每一两作十圆。每服一圆，食前，沸汤化下，嚼服亦得，或圆如桐子大服并得。大病新瘥，多睡不止，及新产内虚，皆可服之。常服温脾暖胃，消痰逐饮，顺三焦，进饮食，辟风寒湿冷邪气。
和胃圆  ***************************
治脾胃不和，中脘气痞，心腹胀闷，不思饮食，呕吐痰逆，噫气吞酸，面色萎黄，肌肉消瘦，腹胁刺痛，便利不调，少力嗜卧，体重节痛，又治虚劳，脾胃虚弱，饮食不化，心腹痞满，并宜服之。
陈橘皮（去白）　诃子（炮，去核。各四两）　人参（去芦）　枳壳（去瓤，麸炒）　青橘皮（去白，炒）　京三棱（炮。各三两）　槟榔（一两半）　当归（去芦，一两半）　甘草（炙）　芍药（各一两）　赤茯苓（去皮）　干姜（炮。各三分）　肉桂（去粗皮）　白术（剉，炒）　神曲（碎，炒）　麦蘖（炒。各二两）　厚朴（去粗皮，二两，剉，以生姜二两研烂制，炒）　鳖甲（九肋大者一枚，黄泥外固，以米醋二碗，化硇砂一两，放鳖甲内，慢火熬干，取二两，研）　半夏（二两，半用汤洗，晒，微炒，半用姜汁制作饼，炙黄）
上为细末，蜜圆如小豆大。每服二十圆至三十圆，微嚼破，温水吞下，不计时候。此药老幼气弱皆可常服，能温和脾胃，调进饮食。
紫苏子圆  ***************************
治一切气逆，胸膈噎闷，心腹刺痛，胁肋胀满，饮食不消，呕逆欲吐，及治肺胃伤冷，咳嗽痞满，或上气奔急，不得安卧。
紫苏子（拣净）　陈皮（去白。各二两）　人参（去芦头）　高良姜（炒）　肉桂（去粗皮。各一两）
上为末，炼蜜圆，如弹子大。每服一圆，细嚼，温酒下，米饮亦得，不拘时。或作小圆服亦得。若食瓜脍生冷，觉有所伤，噫气生熟，欲成霍乱者，含化一圆，细细咽汁，服尽应时立愈。常有此药，永不患疾，神妙。
养脾圆  ***************************
治脾胃虚冷，心腹绞痛，胸膈满闷，胁肋虚胀，呕逆恶心，噎气吞酸，泄泻肠鸣，米谷不化，肢体倦怠，不思饮食。
白茯苓（去皮）　人参（去芦头）　大麦蘖（炒。各一两）　缩砂（去皮）　干姜（炮。各二两）　白术（半两）　甘草（爁，一两半）
上为细末，炼蜜和圆，每两分作八圆。每服一圆，细嚼，生姜汤送下，食前服。此药养胃进食。
五膈圆  ***************************
治因愁忧思虑，饮食不节，动气伤神，致阴阳不和，腑脏生病，结于胸膈，遂成忧膈、气膈、饮膈、劳膈、食膈之病。若食生冷，其病即发，心胸痞满，气不得通，疼痛如刺，及引背膂，食即不下，心下坚痛，痛即欲吐，得吐即已，甚者手足逆冷，上气欬逆，喘息短气。
麦门冬（去心，焙）　甘草（炙。各五两）　远志（去心，焙）　细辛（去苗、土）　蜀椒（去目并闭口者，微炒出汗）　肉桂（去粗皮。各三两）　干姜（二两，炮）　人参（去芦头，四两）　附子（炮，去皮、脐，一两半）
上为末，炼蜜圆，如弹子大。每服一圆，含化咽之，胸膈喉中当热，药力稍尽，服一圆，日三服，夜二服，服药七日即愈，或圆如桐子大，温酒下亦得，食后服。
嘉禾散  ***************************
（亦名谷神散）
治中满下虚，五噎五膈，脾胃不和，胸膈痞闷，胁肋胀满，心腹刺痛，可进饮食，或多痰逆，口苦吞酸，胸满短气，肢体怠惰，面色萎黄。如中焦虚痞，不任攻击，脏气伤寒，不受峻补，或因病气衰，食不复常，禀受怯弱，不能多食，尤宜服之。常服育神养气，和补脾胃，进美饮食。
枇杷叶（去毛尽，涂姜汁，炙令香熟）　缩砂仁　人参（去芦头）　茯苓（去皮。各一两）　薏苡仁（微炒，一两）　木香　沉香　随风子（如无，拣紧小坚诃子亦可）　藿香叶　陈皮（去白）　大腹子（微炒）　杜仲（去皮，用姜汁与酒合和涂，炙令香熟微焦）　石斛（细剉，用酒拌和，微炒。各三分）　白豆蔻（微炒，去皮）　青橘皮（去瓤）　谷蘖（微炒）　桑白皮（微炒）　丁香　五味子（微炒）　槟榔（炒。各半两）　半夏（用汤洗七遍，生姜一分，切作片子，与半夏同捣烂，作饼子，炙黄用）　神曲（各一分。微炒）　白术（炒，二两）　甘草（微炙黄，一两半）
上为细末。每服二钱，水一盏，入生姜二片，肥枣三枚，同煎七分，温服不计时。及疗四时伤寒，能调治阴阳，使无变动，克日得安。如疗五噎，入干柿一枚煎服。如疗膈气，吐逆羸困，入薤白三寸、枣五枚同煎。妇人亦可服。
理中汤  ***************************
治脾胃不和，中寒上冲，胸胁逆满，心腹㽲痛，痰逆恶心，或时呕吐，心下虚痞，膈塞不通，饮食减少，短气羸困，温中逐水，止汗去湿。泄泻注下，水谷不分，腹中雷鸣，伤寒时气，里寒外热，霍乱吐利，手足厥冷，胸痹心痛，逆气结气，并皆治之。
人参（去芦）　白术　干姜（炮）　甘草（炒。各等分）
上为粗末。每服三钱，水一盏半，煎取中盏，去滓，稍热服，空心食前。
调中沉香汤  ***************************
调中顺气，除邪养正。治心腹暴痛，胸膈痞满，短气烦闷，痰逆恶心，饮食少味，肢体多倦。常服进饮食，和腑脏，悦肌肤，调颜色。
白豆蔻仁　木香（各一两）　沉香（二两）　麝香（半钱）　生龙脑（一钱）　甘草（炙黄，一分）
上为细末，入研药匀。每服半钱，用沸汤点服，或入生姜一片、盐少许亦得。于食后服之大妙。
匀气散  ***************************
治气滞不匀，胸膈虚痞，宿冷不消，心腹刺痛。除胀满噎塞，止呕吐恶心。此药常服调顺脾胃，进美饮食。
白豆蔻（用仁）　丁香　檀香　木香（各二十两）　藿香叶　甘草（爁。各五斤）　缩砂仁（二斤半）
上为细末。每服一钱，入盐一字，沸汤点服，不计时。
乌沉汤  ***************************
治一切气，除一切冷，调中补五脏，益精壮阳，暖腰膝，去邪气。治吐泻转筋，癥癖疼痛，风水毒肿，冷风麻痹。又主中恶心腹痛，蛊毒疰忤鬼气，宿食不消，天行瘴疫，膀胱、肾间冷气攻冲，背膂俯仰不利，及妇人血气攻击，心腹刺痛，并宜服之。
天台乌（一百两）　人参（去芦头，三两）　沉香（五十两）　甘草（爁，四两半）
上为末。每服半钱，姜三片，盐少许，沸汤点，空心服。
五膈宽中散  ***************************
治因忧恚、寒热，动气伤神，致阴阳不和，腑脏生病，结于胸膈之间，遂成五膈之病：一曰忧膈，胸中气结，津液不通，饮食不下，羸瘦短气；二曰恚膈，心下实满，噎辄醋心，饮食不消，大小便不利；三曰气膈，胸胁逆满，噎塞不通，噫闻食臭；四曰寒膈，心腹胀满，咳嗽气逆，腹上苦冷雷鸣，绕脐痛，不能食饮；五曰热膈，五心中热，口中烂生疮，四肢烦重，唇口干燥，身体或热，腰背疼痛，胸痹引背，不能多食。及一切气疾，并皆治之。
白豆蔻（去皮，二两）　青皮（汤浸，去白）　陈皮（汤浸，去白）　缩砂仁　丁香（各四两）　香附子（去毛，一斤）　木香（三两）　甘草（炙，五两）　厚朴（去皮，姜汁炙令熟，焙干，秤一斤）
上为末。每二钱，姜二片，盐少许，沸汤点服，不计时。
膈气散  ***************************
治五种膈气，三焦痞塞，胸膈满闷，背膂引痛，心腹膨胀，胁肋刺痛，食饮不下，噎塞不通，呕吐痰逆，口苦吞酸，羸瘦少力，短气烦闷。常服顺气宽中，消痃癖积聚，散惊忧恚气。
京三棱（炮）　蓬莪术（炮）　槟榔　陈皮（去白）　益智仁　枳壳（去瓤，麸炒）　肉桂（去粗皮。各十两）　干姜（炮）　厚朴（生姜制，炒）　木香　甘草（爁）　青橘皮（去瓤）　肉豆蔻（各五两）
上为末。每服二钱，水一盏，姜二片，枣半枚，煎七分，热服。如不及煎，入盐少许，沸汤点服亦得，不拘时。
建中散  ***************************
治脾胃不和，中脘气滞，宿寒留饮，停积不消，心腹刺痛，胁肋膨胀，呕吐痰逆，噫气吞酸，肠鸣泄泻，水谷不化，肢体倦怠，不思饮食。
陈皮（去白，半斤）　厚朴（去粗皮，姜汁制）　青州枣（各一斤）　半夏（汤洗去滑）　干姜（炮）　甘草（各五两）
以上六味，用水三斗，煮令水尽，焙干。
白茯苓（去皮）　人参（去芦头）　白术　诃子（去核）　草豆蔻（去皮）　藿香叶（各一两）
上为末。每服二钱，水一盏，生姜三片，煎至六分，去滓，空心温服。
平胃散  ***************************
治脾胃不和，不思饮食，心腹胁肋胀满刺痛，口苦无味，胸满短气，呕哕恶心，噫气吞酸，面色萎黄，肌体瘦弱，怠惰嗜卧，体重节痛，常多自利，或发霍乱，及五噎八痞，膈气翻胃，并宜服之。
陈皮（去白，五十两）　厚朴（去粗皮，水浸一宿，剉，生姜汁制，炒，五十两）　甘草（剉，炒，十两）　苍术（去粗皮，米泔浸二日，焙干，五斤，炒）
上为细末。每服二钱，水一盏，生姜二片，干枣二枚，同煎七分，去枣、姜，热服，食前。入盐一捻，沸汤点服亦得。常服调气暖胃，化宿食，消痰饮，辟风寒冷湿四时非节之气。
三和散  ***************************
治五脏不调，三焦不和，心腹痞闷，胁肋䐜胀，风气壅滞，肢节烦疼，头面虚浮，手足微肿，肠胃燥涩，大便秘难，虽年高气弱，并可服之。又治背痛，胁痛，有妨饮食，及脚气上攻，胸腹满闷，大便不通。
槟榔（面裹，煨熟，去面）　甘草（炙）　木香　陈皮（去白）　芎藭　白术（各三分）　大腹皮（炙焦黄）　羌活（去芦头）　紫苏（茎叶用，去粗梗）　宣州木瓜（薄切，焙干）　沉香（各一两）
上为粗末。每服二大钱，水一盏，煎至六分，去滓，温服，不计时候。
七气汤  ***************************
治虚冷上气，及寒气、热气、怒气、恚气、喜气、忧气、愁气，内结积聚，坚牢如杯，心腹绞痛，不能饮食，时发时止，发即欲死，此药主之。
半夏（汤洗七次，切作片子，焙干，五两）　人参（去芦头）　肉桂（去粗皮）　甘草（炙。各一两）
上为粗末。入半夏令匀，每服三钱，水一大盏，生姜三片，煎至七分，去滓，稍热服，食前。
益智散  ***************************
治伤寒阴盛，心腹痞满，呕吐泄利，手足厥冷，及一切冷气奔冲，心胁脐腹胀满绞痛。
益智（去皮，二两）　干姜（炮，半两）　青皮（去白，一两）　川乌（炮，去皮、脐，四两）
上件为散。每服三钱，水二盏，入盐一捻，生姜五片，枣二枚，擘破，同煎八分，去滓，温服，食前。
藿香半夏散  ***************************
治胃虚中寒，停痰留饮，哕逆呕吐，胸满噎痞，短气倦怠，不入饮食。
藿香叶（一两）　丁香皮（半两）　半夏（汤洗七次，炒令微黄，二两）
上为散。每服二钱，水一盏，生姜七片，同煎至六分，去滓，食前温服。
草豆蔻散  ***************************
治脾胃不调，胸膈满闷，饮食不化，呕逆恶心，或藿乱呕吐，心腹刺痛，肠鸣泄利，水谷不分。夏月煎作熟水常服，调中止逆，除冷气，消饮食。
草豆蔻（去皮，一斤）　生姜（切作片，二斤）　甘草（八两）
上件拌匀，入于银器内，用水过三指许，以慢火熬令水尽，焙干，杵为细末。每服一钱，沸汤点服，不计时候。
积气圆  ***************************
治阴阳不和，脏腑虚弱，寒冷之气留滞于内，使气积不散，胸胁支满，食即气噎，心腹膨胀，气急刺痛，宿食不化，心腹引痛，噎气吞酸，停饮浸渍，恶心呕逆，癖块疼痛，脏腑不调，饮食不进，往来寒热，渐觉羸瘦，以致着床，面黄肌热，精神困顿。
朱砂（研，飞，二钱半）　肉桂（去粗皮，二两）　桃仁（去皮、尖，麸炒，一两半，别研）　巴豆（一百个，去皮、心、膜，出油取霜，三钱）　干漆（炒令焦，烟断）　木香　鳖甲（去裙弦，醋浸炙）　大黄（面裹，煨，去面，焙，别为末。各一两）　附子（炮，去皮、脐，半两）　京三棱（煨熟，捣碎）　硇砂（研，二两）　米醋（五升，以硇砂、大黄同用，慢火熬成膏）　麝香（别研，二钱半）
上为细末，入研药匀，以醋膏为圆，如梧桐子大。每服二圆，炒生姜汤温下，木香汤亦得，食后临卧服。更量虚实加减，忌生硬、冷物。
丁香圆  ***************************
治积滞不消，心腹坚胀，痰逆呕哕，噫气吞酸，胁肋刺痛，胸膈痞闷，或翻胃恶心，食饮不下，气上冲胸，痞噎不通，及食癥酒癖，血瘕气块，时发刺痛，全不思饮食，并皆治之。如常服，消饮食，行滞气。
丁香　木香　猪牙皂角（去皮，炙焦黑）　肉桂（去粗皮）　干姜（炮）　京墨（烧，醋淬。各一两）　青皮（去白，三两）　附子（炮，去皮、脐）　京三棱（炮，捣碎）　蓬莪茂（湿纸裹，慢火煨，令纸干，去纸，捶碎用）　黑牵牛（炒）　川大黄（末）　干漆（碎，炒令烟尽。各为细末，以上各二两）　巴豆霜（一钱半，先用醋煎硇砂令熟，下巴豆霜，煎三两沸，下大黄熬膏）　硇砂（别研，二两）
上为末，同醋膏和圆，如绿豆大。每服一二圆，茶、酒任下。如要取化癥瘕癖块，姜汤下七圆，并食后服。
小丁香圆  ***************************
消积滞生冷，留饮宿食，止痰逆恶心，霍乱呕吐。治心腹胀闷，胁肋刺痛，胸膈痞满，噎塞不通。常服顺脾胃，进饮食。
肉豆蔻（仁，三十个）　丁香（三两）　木香（一两半）　五灵脂（十二两）　巴豆（去皮、膜，出油，二百一十个）
上为细末，入巴豆令匀，面糊和令得所，圆如黍米大。每服五圆至七圆，温生姜汤下，橘皮汤亦得，食后服。如霍乱吐逆，煎桃叶汤放冷下。小儿吐逆不定，三岁儿服三圆，五岁以下服四圆，用生姜桃叶汤下。
三棱煎圆  ***************************
顺气宽中，消积滞，化痰饮。治中脘气痞，心腹坚胀，胁下紧硬，胸中痞塞，喘满短气，噫气不通，呕吐痰逆，饮食不下，大便不调，或泄或秘。
京三棱（生，细剉半斤，捣，罗为末，以好酒三升，石器内熬成膏）　青橘皮（去白）　萝卜子（微炒）　杏仁（汤浸，去皮，麸炒令黄）　干漆（炒。各二两）　神曲（碎，炒）　麦蘖（炒。各三两）　硇砂（研，飞，一两）
上为末，以三棱膏搜和圆，如梧桐子大。每服十五圆至二十圆，温米饮下，食后服。
青木香圆  ***************************
宽中利膈，行滞气，消饮食。治胸膈噎塞，腹胁胀痛，心下坚痞，肠中水声，呕哕痰逆，不思饮食。
黑牵牛（二百四十两，炒香，为末，取百二十两）　木香（二十两）　补骨脂　荜澄茄　槟榔（酸粟米饭裹，湿纸包，灰火中煨，令纸焦，去饭。各四十两）
上为细末，入牵牛末令匀，渐入清水和令得所，圆如绿豆大。每服二十圆，茶、汤、熟水任下，食后服。每酒食后可服五圆或七圆。小儿一岁服一圆。怀孕妇人不可服。
消食圆  ***************************
治脾胃俱虚，不能消化水谷，胸膈痞闷，腹胁时胀，连年累月，食减嗜卧，口苦无味，虚羸少气。又治胸中有寒，饮食不下，反胃翻心，霍乱呕吐，及病后新虚，不胜谷气，或因病气衰，食不复常，并宜服之。
小麦蘖（炒黄，三两）　神曲（末，炒，六两二钱）　乌梅（去核，焙，四两）　干姜（炮，四两）
上为细末，炼蜜和圆，如梧桐子大。每服十五圆，加至二十圆，米饮下，日二服，不计时候。
小独圣圆  ***************************
治脾胃不和，饮食多伤，心腹刺痛，呕哕恶心，噎痞吞酸，干噫食嗅，腹胁胀闷，不思饮食。常服化滞气，利胸膈，止逆消食。
京三棱（煨熟，捣碎）　当归（去芦头）　干姜（炮）　舶上丁香皮　半夏（汤洗七次）　乌梅（去核。各四两）　硇砂（研，飞，一两）　肉桂（去粗皮，一斤）　巴豆（连皮称半两，去皮、心、膜，炒熟，三钱，研出油）
上为细末，入巴豆、硇砂匀，以水煮面糊为圆，如麻子大。每服三圆至五圆，用温水下，食后服。
温白圆  ***************************
治心腹积聚，久癥癖块，大如杯碗，黄疸宿食，朝起呕吐，支满上气，时时腹胀，心下坚结，上来抢心，傍攻两胁。十种水病，八种痞塞，翻胃吐逆，饮食噎塞，五种淋疾，九种心痛，积年食不消化，或疟疾连年不瘥。及疗一切诸风，身体顽痹，不知痛痒，或半身不遂，或眉发堕落。及疗七十二种风，三十六种遁尸疰忤，及癫痫。或妇人诸疾，断续不生，带下淋沥，五邪失心，愁忧思虑，意思不乐，饮食无味，月水不调。及腹中一切诸疾，有似怀孕，连年累月，羸瘦困弊，或歌或哭，如鬼所使，但服此药，无不除愈。
川乌头（炮，去皮、脐，二两半）　紫菀（去苗、叶及土）　菖蒲　柴胡（去芦头）　厚朴（去粗皮，生姜制）　桔梗　皂荚（去皮、子，炒）　吴茱萸（用汤洗七次，焙，炒）　茯苓（去粗皮）　干姜（炮）　巴豆（去心、皮、膜，出油，炒，研）　黄连（去须）　人参（去芦头）　肉桂（去粗皮）　蜀椒（去目及闭口者，微炒去汗。各半两）
上为细末，入巴豆令匀，炼蜜为圆，如梧桐子大。每服二圆，生姜汤下，食后临卧服，渐渐加至五圆、七圆。
九痛圆  ***************************
治九种心痛：一、虫心痛，二、疰心痛，三、风心痛，四、悸心痛，五、食心痛，六、饮心痛，七、冷心痛，八、热心痛，九、去来心痛。此药悉主之。又治连年积冷，流注心胸痛。并疗冷冲上气，落马堕车，瘀血等疾。
附子（炮，去皮、脐，三两）　巴豆（去皮、心、膜，炒干，秤一两后取霜）　狼毒（炙香）　人参（去芦）　干姜（炮）　吴茱萸（汤洗七次，炒。各一两）
上为细末，炼蜜和圆，如梧桐子大。每服空心温酒下一圆。卒中恶心腹胀痛，口不能言者，服二圆立瘥。
生气汤  ***************************
治男子、妇人一切冷气攻心、腹、胁肋，胀满刺痛，噫醋吞酸，痰逆呕吐，胸膈痞闷，饮食不美。又治五膈、五噎，一切气疾。常服除邪冷，生胃气。
丁香　檀香（各一两半）　舶上丁香皮（一两）　干姜（炮）　甘草（炙，剉，二两）　胡椒（二钱半）　盐（二两半，炒）
上七味同捣碎，用慢火爁令香熟，乘热入瓷器内盖覆，候冷，碾，罗作细末，密盛贮，勿令泄气味。每服半钱至一钱，沸汤点服，不拘时。
如圣饼子  ***************************
治男子、妇人气厥，上盛下虚，痰饮风寒，伏留阳经，偏正头疼，痛连脑巅，吐逆恶心，目瞑耳聋。
川乌头（炮，去皮、脐）　天南星（洗，炮）　干姜（各一两）　甘草（炙）　川芎（各二两）　天麻（去苗）　防风（去芦、杈、枝）　半夏（生用。各半两）
上为细末，汤浸蒸饼和圆，如鸡头大，捻作饼子曝干。每服五饼，同荆芥三、五穗细嚼，茶、酒任下，熟水亦得，不拘时。常服清头目，消风化痰，暖胃。
四柱散  ***************************
治丈夫元脏气虚，真阳耗散，两耳常鸣，脐腹冷痛，头旋目晕，四肢怠倦，小便滑数，泄泻不止。
人参　附子（炮，去皮、尖）　木香（湿纸裹煨）　茯苓（各一两）
上为末。每服二钱，水一大盏，姜二片，枣子一枚，盐少许，煎七分，空心食前服。凡脏气虚弱者，宜服之
俞山人降气汤  ***************************
治虚阳上攻，气不升降，上盛下虚，膈壅痰实喘满，咽膈不利，烦渴引饮，头目昏眩，腰脚无力，四肢倦怠，咳嗽。兼治风湿脚气。
紫苏子（微炒）　前胡（去芦）　厚朴（去粗皮，姜汁浸一宿，炒香）　半夏曲（炙）　甘草（炙）　橘皮（去白）　五加皮（姜汁涂，炙）　当归（洗，去芦）　桂心（不见火）　黄芪（去芦。各一两）　人参（去芦）　附子（炮，去皮、尖）　桔梗（炒）　羌活　干姜（炮。各半两）
上为粗末。每服三钱，水一盏半，紫苏三叶，生姜三片，枣子一枚，同煎七分，去滓，食后服。
神保圆  ***************************
治心膈痛，柿蒂、灯心汤下。腹痛，柿蒂、煨姜煎汤下。血痛，炒姜醋汤下。肺气盛者，白矾、蛤粉各三分，黄丹一分，同研为散，煎桑根白皮、糯米饮调下三钱。气小喘，只用桑白皮、糯米饮下。肾气胁下痛，炒茴香酒下。大便不通，蜜汤调槟榔末一钱下。气噎，木香汤下。宿食不消，茶、酒、浆、饮任下。诸气，惟膀胱气、胁下痛最难治，独此药辄能去之。有人病项筋痛，诸医皆以为风，治之数月不瘥，乃流入背膂，久之又注右胁，挛痛甚苦，乃合服之，一投而瘥，后尝再发，又一投，瘥。
木香　胡椒（各一分）　巴豆（十粒，去皮、心，研）　干蝎（七枚）
上为细末，汤释蒸饼，圆如麻子大，朱砂为衣。每服三粒，汤使如前。
撞气阿魏圆  ***************************
治五种噎疾，九般心痛，痃癖气块，冷气攻刺，及脾胃停寒，胸满膨胀，腹痛肠鸣，呕吐酸水，丈夫小肠气痛，妇人血气、血刺等疾。
茴香（炒香）　陈皮（去白）　青皮（去白）　川芎　丁香皮（炒）　蓬莪术（炮）　甘草（炒。各一两）　缩砂仁　肉桂（去粗皮）　白芷（炮。各半两）　生姜（四两，切作片子，用盐半两腌一宿，炒黑）　胡椒（二钱半）　阿魏（二钱半，醋浸一宿，以面同为糊）
上为末，用阿魏糊和圆，如鸡头大，每药圆一斤，用朱砂七钱为衣。丈夫气痛，炒姜盐汤下一粒至二粒。妇人血气，醋汤下。常服一粒，烂嚼，茶、酒任下。
沉香降气汤  ***************************
治阴阳壅滞，气不升降，胸膈痞塞，心腹胀满，喘促短气，干哕烦满，咳嗽痰涎，口中无味，嗜卧减食。又治胃痹留饮，噫醋闻酸，胁下支结，常觉妨闷，及中寒咳逆，脾湿洞泄，两胁虚鸣，脐下撮痛，皆能治之。患脚气人，毒气上冲，心肠坚满，肢体浮肿，尤宜服。常服开胃消痰，散壅思食。
香附子（二十五斤，炒，去须毛）　沉香（一斤二两半）　缩砂仁（三斤）　甘草（七斤半，爁）
上为细末。每服一钱，入盐少许，沸汤点服。凌旦雾露，空心服之，去邪恶气，使无瘴疫。
小乌沉汤  ***************************
调中快气，治心腹刺痛。
乌药（一两，去心）　香附子（沙盆内煅去皮、毛，焙干，二两）　甘草（一分）
上为细末。每服一钱，盐少许，或不着盐，沸汤点服，不拘时。
丁沉煎圆  ***************************
辟雾露寒邪，散膈脘凝滞，调顺三焦，和养营卫。治心胸痞闷，噎气吞酸，呕逆痰水，津液不收，两胁刺痛，腹中坚满，口苦无味，不思饮食。
白豆蔻仁（九两半）　丁香（一十二两）　沉香（二两）　丁香皮（一两）　木香（一钱半）
上为细末，别用甘草煎膏为圆，每一两分作二百五十圆。每服一粒，含化，空心食前。常服养营卫，散滞气。
感应圆  ***************************
治虚中积冷，气弱有伤，停积胃脘，不能传化，或因气伤冷，因饥饱食，饮酒过多，心下坚满，两胁胀痛，心腹大疼，霍乱吐泻，大便频并，后重迟涩，久痢赤白，脓血相杂，米谷不消，愈而复发。又治中酒呕吐，痰逆恶心，喜睡头旋，胸膈痞闷，四肢倦怠，不欲饮食。又治妊娠伤冷，新产有伤，若久有积寒吃热药不效者，并悉治之。又治久病形羸，荏苒岁月，渐致虚弱，面黄肌瘦，饮食或进或退，大便或秘或泄，不拘久新积冷，并悉治之。大病不过三服，便见痊愈。此药温无毒，并不燥热，不损胃气，亦不吐泻，只是磨化积聚，消逐湿冷，疗饮食所伤，快三焦滞气。旋圆如绿豆大，每服三、五粒，量虚实加减，温水吞下，不拘时候。常服进饮食，消酒毒，令人不中酒。又治小儿脾胃虚弱，累有伤滞，粪白鲊臭，下痢水谷，每服五粒黍米大，干姜汤下，不拘时候。前项疾证，连绵月日，用热药及取转并不成效者，不拘老幼，䖍心服饵，立有神效。
新拣丁香（一两半）　南木香（去芦头，二两半）　肉豆蔻（去粗皮，用滑皮仁子，二十枚）　巴豆（七十个，去皮、心、膜，研细，出尽油如粉）　川干姜（炮制，一两）　杏仁（拣微者，去双仁者，一百四十个，去尖，汤浸一宿，去皮，别研极烂如膏）　百草霜（用村庄家锅底上刮者，细研，秤二两）
上七味，除巴豆粉、百草霜、杏仁三味外，余四味捣为细末，与前三味同拌，研令细，用好蜡匮和，先将蜡六两镕化作汁，以重绵滤去滓，更以好酒一升，于银石器内煮蜡镕，滚数沸倾出，候酒冷，其蜡自浮于上，取蜡秤用。凡春夏修合，用清油一两，于铫内熬，令末散香熟，次下酒煮蜡四两，同化作汁，就锅内乘热拌和前项药末；秋冬修和，用清油一两半，同煎煮热作汁，和匮药末成剂，分作小铤子，以油单纸裹之，旋圆服饵。此高殿前家方也。
小理中圆  ***************************
治三脘气弱，中焦积寒，脾虚不磨，饮食迟化，吃物频伤，胸膈满闷，胁肋㽲刺，呕吐哕逆，噫醋恶心，腹胀肠鸣，心腹疼痛，噎塞膈气，翻胃吐食，饮食减少。
草豆蔻（煨）　京三棱（煨，乘热碎）　干姜（炮）　青皮　陈皮（净，洗去蒂）　肉桂（去粗皮。各二两）　牵牛（炒香熟）　良姜（炒。各三斤）　蓬莪茂（煨，乘热碎）　缩砂仁　红豆（各一斤）　阿魏（三两，醋化，作沙）
上为末，用水煮面糊为圆，如梧桐子大。每服三十粒，生姜橘皮汤下，温汤亦得，不拘时。此药无利性，不损气，脾胃偏虚寒者最宜服之。
大七香圆  ***************************
治男子、妇人脾元气冷，胃气虚乏，不思饮食，心膈噎塞，渐成膈气，脾泄泻利，气刺气注，中酒吐酒，冷痃翻胃，霍乱吐泻，并皆治疗。
丁香（皮，三百三十两）　缩砂仁　甘草（炒）　陈皮（洗）　肉桂（去粗皮）　藿香叶（各二百五十两）　乌药（六十四两）　香附子（炒，一百九十二两）　甘松（拣，六十四两）　麦蘖（炒，一百两）
上为末，炼蜜为圆，如弹子大。每服一粒，盐酒、盐汤嚼下。妇人脾血气如经，月水不调，并用炒姜，酒嚼下，醋汤亦得，大有神效。忌生冷、肥腻之物。
小七香圆  ***************************
能温中快膈，化积和气。治中酒吐酒，呕逆咽酸，气膈食噎，饮食不下，冷涎翻胃，腹胀脾疼，远年茶酒食积，眼脸俱黄，赤白痢疾，脾毒泄泻。妇人脾血气，小儿疳气疾。
丁香皮　香附子（炒，去毛）　甘草（炒。各一百二十两）　蓬莪术（煨，乘热碎）　缩砂仁（各二十两）　甘松（炒，八十两）　益智仁（炒，六十两）
上为末，水浸蒸饼为圆，如绿豆大。每服二十圆，温酒、姜汤、熟水任下。或气胀满，磨乌药水煎汤下。或酒食过度，头眩恶心，胸膈满闷，先嚼二十圆，后吞二十圆，生姜紫苏汤下。此药性温平，不动脏腑。
连翘圆  ***************************
治男子、妇人脾胃不和，气滞积聚，心腹胀满，干呕醋心，饮食不下，胸膈噎塞，胁肋疼痛，酒积面黄，四肢虚肿，行步不能，但是脾胃诸疾，并服之。
荆三棱（炮，二百四十九两）　肉豆蔻（二十五两）　槟榔（八十两）　连翘　陈皮（洗。各二百四十两）　蓬莪术（炮）　肉桂（去粗皮，不见火）　青皮（洗。各一百六十两）　好墨（一百六十两，煅）　牵牛子（二百二十两，令碾，取细末）
上为末，面糊为圆，如梧桐子大。每服三十圆，生姜汤下。久患赤白痢及大肠风秘，脾毒泻血，黄连煎汤下。妇人诸疾，姜醋汤下，不拘时。孕妇莫服。
酒癥圆  ***************************
治饮酒过度，头旋恶心，呕吐不止，及酒积停于胃间，遇饮即吐，久而成癖。
巴豆（十五个，不去皮、膜，不出油）　雄黄（拣六个，皂角子大）　蝎梢（十五个）
上三味同研细，入白面五两半，滴水和如豌豆大，候稍干，入麸内炒香，将一粒放水中。如药粒浮于水上，即去麸不用。每服二粒，温酒下，食后服。寻常伤酒，每服一粒，茶、酒任下。
分气紫苏饮  ***************************
治男子、妇人脾胃不和，胸膈噎塞，腹胁疼痛，气促喘急，心下胀闷，饮食不思，呕逆不止。
五味子（去梗，洗净）　桔梗（剉）　茯苓　大腹皮　陈皮（洗净）　草果仁　桑白皮（炙，剉）　甘草（炙。各三斤）
上八味，㕮咀为粗末，二十斤净，入拣嫩枝、叶，干紫苏十五斤，捣碎，同一处拌匀。每服四钱，水一大盏，姜钱三片，入盐少许，同煎至七分，去滓空心服。常服和胃进食。
四倍散  ***************************
治大人、小儿脾气不顺，补虚进食。
白术（四两）　白茯苓（二两，去皮）　诃子（用湿纸裹煨熟，去核，半两）　人参（一两）
上各切为末。每服一大钱，水一盏，生姜三片，枣子一枚，煎至六分，空心温服。
木香饼子  ***************************
治脾经虚冷，胃脘寒痰，胸膈噎痞，口淡舌涩，心腹撮痛，呕逆宿水，胁下疼闷，喘满气急，倦怠少力，全不思食。常服宽胸膈，散滞气，消停寒，美饮食。
缩砂仁（一十二两）　甘松（洗，五两）　丁香（四两半）　檀香（四两）　蓬莪术（十两）　木香（二两半）
上为细末，别用甘草熬膏为圆，每两作二百五十圆，捏作饼子。每服三、五饼，细嚼，生姜汤下，温酒亦得，不拘时。
草果饮  ***************************
治脾寒疟疾。
紫苏叶　草果仁　川芎　白芷　青皮（去白，炒）　甘草（炒）　高良姜（炒）
上等分为末。每服二大钱，水一盏，煎至七分，去滓热服。二滓并煎，当发日连进三服，无不效。
温中良姜圆  ***************************
温脾胃，顺三焦。治寒痰聚结，气壅不通，食即辄吐，咽膈噎闷，两胁肋㽲刺，呕吐哕逆，噫醋恶心，中满短气，噎闻食臭，及疗留饮肠鸣，湿泄、冷泻，注下不止。常服健脾胃，美饮食，辟寒邪，养正气。
高良姜（四斤，炒）　干姜（二斤四两，炮）　白术（二斤四两）　甘草（一斤，爁）　肉桂（去粗皮，二十八两）
上为细末，炼蜜为圆，每一两为一十二圆。每服一圆，细嚼，生姜橘皮汤，米饮亦得，空心服。
煨姜圆  ***************************
治本脏虚，饮食不化，或成痃癖，或发心痛。冷积水脾，结聚疼痛，一切冷气等疾。
附子　硇砂　木香　生姜
上用大附子五十个。各重半两者，去皮、脐，以尖刀子剜去心子，约容硇砂半钱实之。却以附子末和面作饼子，裹附子，用文武火煨令黄，用木香如附子之半，同为细末，以水为圆，如鸡头大。复以生姜一块，擘作两片，以药在内，湿纸裹令煨，候姜熟，白汤嚼下，空心服。
参苓白术散  ***************************
治脾胃虚弱，饮食不进，多困少力，中满痞噎，心忪气喘，呕吐泄泻及伤寒咳嗽。此药中和不热，久服养气育神，醒脾悦色，顺正辟邪。
白扁豆（一斤半，姜汁浸，去皮，微炒）　人参（去芦）　白茯苓　白术　甘草（炒）　山药（各二斤）　莲子肉　桔梗（炒令深黄色）　薏苡仁　缩砂（取仁。各一斤）
上为细末。每服二钱，枣汤调下，小儿量岁数加减服之。
红圆子  ***************************
治丈夫脾积气滞，胸膈满闷，面黄腹胀，四肢无力，酒积不食，干呕不止，背胛连心胸及两乳痛，妇人脾血积气，诸般血癥气块，及小儿食积，疳瘦面黄，肚胀气急，不嗜饮食，渐成脾劳，不拘老少，并宜服之。
荆三棱（水浸软）　青皮　蓬莪茂　陈皮（各五斤）　干姜（炮）　胡椒（各三斤）
上为细末，用醋、面糊为圆，如梧桐子大，矾红为衣。每服三十粒，食后，姜汤下。小儿临时加减与服。
苏子降气汤  ***************************
治男、女虚阳上攻，气不升降，上盛下虚，膈壅痰多，咽喉不利，咳嗽，虚烦引饮，头目昏眩，腰疼脚弱，肢体倦怠，腹肚㽲刺，冷热气泻，大便风秘，涩滞不通，肢体浮肿，有妨饮食。
川当归（去芦）　甘草（爁）　厚朴（去粗皮）　前胡（去芦。各二两）　陈皮（去白）　肉桂（去粗皮。各三两）　紫苏子　半夏曲（各五两）
上为细末。每服二大钱，水一盏半，入生姜二片，枣子一枚，苏五叶，同煎至八分，去滓热服，不拘时候。常服清神顺气，和五脏，行滞气，进饮食，去湿气。
安中散  ***************************
治远年日近脾疼翻胃，口吐酸水，寒邪之气留滞于内，停积不消，胸膈胀满，攻刺腹胁，恶心呕逆，面黄肌瘦，四肢倦怠。又治妇人血气刺痛，小腹连腰攻注重痛，并治之。
甘草（十两，炒）　玄胡索（去皮）　良姜（炒）　干姜（炮）　茴香（炒）　肉桂（各五两）　牡蛎（四两，煅）
上为细末。每服二钱，热酒调下，妇人淡醋汤调服。如不饮酒者，用盐汤点下。并不拘时。
分心气饮  ***************************
治男子、妇人一切气不和，多因忧愁思虑，怒气伤神，或临食忧戚，或事不随意，使郁抑之气留滞不散，停于胸膈之间，不能流畅，致心胸痞闷，胁肋虚胀，噎塞不通，噫气吞酸，呕哕恶心，头目昏眩，四肢倦怠，面色萎黄，口苦舌干，饮食减少，日渐羸瘦，或大肠虚秘，或因病之后，胸膈虚痞，不思饮食，并皆治之。
木香（不见火）　丁香皮　人参（去芦）　厚朴（去粗皮，姜汁制）　大腹子（炮）　大腹皮（炙）　桑白皮（炒）　草果仁　桔梗（去芦，炒）　麦门冬子（去心）　白术（各半两）　香附子（炒，去毛）　紫苏（去梗）　藿香（去土）　陈皮（去白。各一两半）　甘草（炙，一两）
上㕮咀。每服二钱，水一盏，生姜三片，灯心十茎，枣子一个，擘破去核，煎至七分，去滓温服，不拘时。
夺命抽刀散  ***************************
治男子、妇人脾胃积冷，中焦不和，心下虚痞，腹中疼痛，胸胁逆满，噎塞不通，呕吐冷痰，饮食不下，噫气吞酸，口苦无味，不思饮食，妇人久患血气刺痛，不可忍者。
干姜（剉，入巴豆半两，同炒至黑色，即去巴豆）　良姜（各二十两。入斑蝥一百个同炒，即去斑蝥）　糯米（二十五两，炒）　石菖蒲（二十二两，不见火）
上制净为细末。每服二钱，用盐少许，沸汤点，不拘时。常服醒胃，进饮食。此药大解酒毒，空心服，或温酒调尤佳。
金露圆  ***************************
治腹内积聚癥块，久患大如杯及黄瘦宿水，朝暮咳嗽，积年冷气，时复腹下盘痛绞结，冲心及两胁，彻背连心，痛气不息，气绕脐下，状如虫咬不可忍。又治十种水气，反胃吐食呕逆，饮食多噎，五般痔瘘，[月奂]气走注风，有似虫行，手足烦热，夜卧不安，睡语无度。又治小儿惊疳，妇人五邪，梦与鬼交，沉重不思饮食，昏昏如梦，不晓人事，欲死惧多，或歌或哭不定，月候不调，心中如狂，身体羸瘦，莫辨其状，但服此药，万无失一，是病皆疗，更不细述。
黄连（洗净，剉，焙）　草乌头（炮。各二两）　桂心（不见火）　干姜（炮）　生干地黄（洗净一两，剉，焙）　贝母（去心）　桔梗（洗，去芦，剉，焙）　柴胡（洗，去芦，剉，焙）　吴茱萸（汤浸七遍）　紫菀（洗，去苗，剉，焙）　菖蒲（米泔浸一宿）　芎藭（洗，去芦，剉，焙）　人参（洗，去芦，切，焙）　防风（去芦，剉，焙）　白茯苓（去皮，剉，焙）　厚朴（去粗皮，姜汁制）　枳壳（汤浸，去瓤，麸炒）　鳖甲（米醋炙黄）　甘松（净，洗。一方用甘遂）　蜀椒（去目，炒出汗）　甘草（炙。各一两）　巴豆（去心、膜，醋煮三十沸，焙，取一两，不去油，用煮时须躬亲数三十沸便倾出，焙，若沸过则药无力）
上为细末，以面糊圆，如梧桐子大。每服五圆，小儿二圆。心中痰患，姜汤下。心痛，酸石榴皮汤下。口疮，蜜汤下。头痛，石膏汤、葱茶下。一切脾气，橘皮汤下。水泻、气泻，煮陈皮饮下。赤痢，甘草汤下。白痢，干姜汤下。赤白痢，甘草干姜汤下。胸膈噎闷，通草汤下。妇人血气，当归酒下，如不饮酒，当归煎汤下亦得。疝气、岚气、小肠气及下坠，附子汤下。常服及应急诸般疾患，只米饮、茶、酒任下。伤冷腹痛，酒食所伤，酒疸黄疸，结气痞塞，鹤膝，并盐汤、盐酒下。
秘传降气汤  ***************************
治男子、妇人上热下虚之疾。凡饮食过度，致伤脾胃，酒色无节，耗损肾元，水土交攻，阴阳关膈，遂使气不升降，上热则头目昏眩，痰实呕逆，胸膈不快，咽喉干燥，饮食无味，下弱则腰脚无力，大便秘涩，里急后重，脐腹冷痛。治以凉，则脾气怯弱，肠鸣下利，治以温，则上焦壅热，口舌生疮，及脚气上攻，与久痢不瘥。宜先服此药，却以所主药治之，无不效者。
五加皮（酒浸半日，炒黄色）　骨碎补（去毛，剉，炒）　地骨皮（炒黄）　桔梗（炒黄）　诃子（炮，取肉，炒）　半夏（生为末，生姜自然汁为饼，再碎，炒）　草果（去皮、膜，净，洗，炒黄。各半两）　枳壳（汤洗，去瓤，麸炒）　柴胡（去芦，洗）　陈皮（去白，炒黄色）　甘草（炒。各一两）　桑白皮（二两，剉，炒）
上为粗散和匀，再就蒸一伏时，晒干。每服二钱，紫苏三叶，姜钱三片，水一盏，同煎至七分，食后，通口服。常服调顺营卫，通利三焦，开膈化痰，和五脏。○痰嗽，加半夏曲煎。心肺虚，加人参、茯苓煎。上膈热，加北黄芩煎。下部大段虚，加少许炮附子煎，如使附子，多加生姜。妇人血虚，加当归煎。
木香分气圆  ***************************
治一切气逆，心胸满闷，腹胁虚胀，饮食不消，干呕逆吐，胸膈痞满，上气咳嗽冷痰，气不升降，并宜服之。
木香　甘松（洗去泥。各一两）　香附子（十六两）　甘草（炙，六两）　蓬莪术（煨，八两）
上为细末，水糊为圆。每服二十粒，煎生姜橘皮汤下，不计时。脾胃虚弱人最宜。常服宽中顺气进食。
铁刷汤  ***************************
治男子脾积心气痛，妇人血气刺痛，及治中酒恶心，一切疟、痢气疾，肠风下血、脏毒，滑肠泄泻。
苍术（八两，泔浸一宿）　良姜（六两，油炒）　茴香（炒，二两）　甘草（炙，八两半）
上为细末。每服二钱，生姜三片，盐一捻，水一盏，煎至七分，温服，或用热酒调下亦得。如脾寒，用酒一盏煎，临发时连进三服。兼治四方之人不服水土，小儿脏寒脱肛，并用姜三片，枣子一枚煎服。如冒暑伏热，擦生姜冷水调下。若行路早起，枣子一枚去核，包药少许，同生姜三片嚼下。能辟四时非节疫疠、痧瘴等疾。
烧脾散  ***************************
治脾胃虚弱，久寒积冷，心气脾痛，冷痰翻胃，脐腹刺痛，呕吐恶心，不思饮食，及疗妇人血气攻刺，腹胁撮痛，服之立效。
赤芍药　干姜（炮。各六钱半）　良姜（十两，油炒）　甘草（炙，四两）
上为细末。每服二大钱，白汤点下，不拘时候。
新法半夏汤  ***************************
治脾胃不和，中脘气滞，宿寒留饮，停积不消，心腹刺痛，胁肋膨胀，呕吐痰水，噫气吞酸，中酒吐酒，哕逆恶心，头痛烦渴，倦怠嗜卧，不思饮食。
陈皮（去白）　神曲（炒）　干姜（炮。各四两）　丁皮　木香　白茯苓（各七钱半）　甘草（四钱半）　草果（煨，去皮）　半夏曲（二两三钱，炒）
上为细末。每服一钱，盐汤点服无时。常服温中破痰，开胃健脾，消酒进食。
白术六一汤  ***************************
治脾胃不和，心腹痞闷，胁肋䐜胀，口苦无味，呕哕恶心，不思饮食，面色萎黄，肠虚自利，肌体瘦弱，膈气翻胃。
白术（六两，去芦）　甘草（一两，炙）
上为细末。每服二钱，水一盏，煎至八分，空心服，或沸汤点服亦得。常服育神温胃，逐湿消痰，不以四时，并宜服。
盐煎散  ***************************
治男子、妇人一切冷气，攻冲胸胁，及前后心连背膂疼痛，转项拘急，或脾胃虚冷，不思饮食，时发呕吐，霍乱转筋，脐腹冷疼，泄泻不止，及膀胱成阵刺痛，小肠气吊，内外肾疼。又治妇人血气刺痛，血积血瘕，绕脐撮痛，并治之。
草果仁（去皮，煨）　茯苓（去皮）　甘草　缩砂仁（去壳）　大麦芽（炒）　陈皮（去白）　羌活（去芦）　厚朴（去粗皮）　肉豆蔻（煨）　川芎（洗，剉）　苍术（米泔浸二宿）　枳壳（去瓤，麸炒）　荜澄茄　良姜（油炒）　槟榔（炮）　茴香（炒。各二两）
上件碾为细末。每服二钱，水一盏半，入盐一字，同煎至八分，空心，食前服之。
神仙沉麝圆  ***************************
治一切气痛不可忍者。
木香（半两）　沉香（剉）　麝香（研）　血竭（研）　辰砂（研）　没药（研。各一两）　甘草（二两）
上为末，熬甘草为膏搜和。每服一圆，用姜盐汤嚼下。血气，醋汤下。松滋令万君拟宝此药，妇人产后血痛、气痛，不可忍者，只一圆立效。万君神秘之，每有人病，只肯与半圆，往往亦瘥，神效不可尽述。
治中汤  ***************************
治脾胃不和，饮食不下，短气虚羸而复呕逆，霍乱吐泻，胸痹心痛，逆气短气，中满虚痞，膈塞不通，或大病瘥后，胸中有寒，时加欬唾，并宜服之。
人参（去芦）　干姜（炮）　白术（剉）　甘草（炒）　青皮（炒）　陈皮（各一两，洗，去皮）
上为粗末。每服三钱，水盏半，煎一中盏，去滓，稍热服，空心，食前。或霍乱后气虚。未禁热药者，尤宜服。
枳实理中圆  ***************************
理中焦，除痞满，逐痰饮，止腹痛。大治伤寒结胸欲绝，心膈高起，实满作痛，手不得近。
枳实（麸炒，一两）　白术　人参（去芦）　甘草（炙）　白茯苓（去皮）　干姜（炮。各二两）
上捣，罗为末，炼蜜为圆，如鸡子黄大。每服一圆，热汤化下。连进二三服，胸中豁然，不拘时候。
进食散  ***************************
治脾胃虚冷，不思饮食，及久病人脾虚全不食者，只一二服便顿能食。
草果肉　川乌（炮。各三个）　青皮（去瓤）　陈皮（去白）　高良姜（薄切，炒）　肉桂（去粗皮）　甘草（炙。各一分）　诃子（五个，煨，去核）
上为末。每服二钱，水一盏，姜五片，煎七分，食前服。
白沉香散  ***************************
治一切冷气攻冲心腹，胁肋胀满，噫醋吞酸，胸膈噎塞，饮食减少。常服顺气和脾胃。
川白姜（炒）　半夏曲　白茯苓　附子（炮熟，去皮）　诃子肉　白术（煨）　人参（去芦）　干山药　沉香　木香（各一两半）　丁香（半两）　甘草（炙，六钱）
上为细末。每服二大钱，水一中盏，生姜三片，枣三枚，木瓜一片，煎至七分，食前服。
丁香煮散  ***************************
治脾脏伏冷，胃脘受寒，胸膈痞闷，心腹刺痛，痰逆恶心，寒嗽中满，脏腑虚滑，饮食减少，翻胃吐逆，四肢逆冷。但是沉寒痼冷，无问久新，功效不可俱述。
丁香（不见火）　干姜（炮）　红豆（去皮）　青皮（去白）　甘草（炙）　川乌（炮，去皮、脐）　良姜（去芦头）　陈皮（去白。各四两）　益智仁（五两半）　胡椒（二两）
上为粗散。每服二钱，水一盏，生姜三片，盐一捻，煎至七分，空心，食前稍热服，滓并煎。
鸡舌香散  ***************************
治男子、女人阴阳不和，脏腑虚弱，中脘气滞，宿寒留饮，停积不消，胸膈胀满，心脾引痛，攻刺腹胁，有妨饮食。又治中酒吐酒，停饮浸渍，呕逆恶心，噫气吞酸。
天台乌（去木）　肉桂（去粗皮，不见火）　香附子（炒，去毛）　赤芍药　高良姜（去芦头，用麻油炒。各四两）　甘草（炙，半两）
上为末。每服二钱，入盐少许，沸汤点服，不拘时候。
二姜圆  ***************************
养脾温胃，去冷消痰。大治心脾疼痛，宽胸下气，进美饮食。疗一切冷物所伤，并皆治之。
良姜（去芦）　干姜（炮）
上件等分为细末，面糊为圆，如梧桐子大。每服十五圆至二十圆，食后，橘皮汤下。孕妇不宜服。
姜合圆  ***************************
治男子、妇人气血虚弱，久积阴冷，留滞不化，结聚成形，心腹膨胀，刺痛成阵，上连胸胁，或脾胃久虚，内伤冷物，泄泻注下，腹痛肠鸣，或久痢纯白，时下青黑，肠滑不禁。又治胃脘停痰，呕吐吞酸，痞塞不通，不思饮食，身体沉重，面色萎黄，或久患心脾疼痛，服之永除根本。小儿有伤积，服之神效。此药不损脏腑。
肉豆蔻（炮）　白术（焙）　厚朴（去粗皮，姜汁涂炙）　陈皮（去白）　青皮（去白。各二两）　附子（炮，去皮、脐，二两半）　人参　丁香（不见火）　木香（不见火。各一两）　干姜（三两，炮）
上为细末，入硇砂八钱重，同姜汁打面糊为圆，每两作二十圆。每一圆用姜一块，如拇指头大，切开作合子，安药在内，用湿纸裹，慢火煨一顿饭久，取出去纸，和姜细嚼，白汤下。孕妇不得服。小儿一粒分作四服。
顺气木香散  ***************************
治气不升降，呕逆恶心，胸膈痞闷，胁肋胀满，及酒食所伤，噫气吞酸，心脾刺痛，大便不调，面黄肌瘦，不思饮食。兼疗妇人血气刺痛，及一切冷气。
高良姜（去芦，炒）　干姜（炮）　茴香（炒）　陈皮（去白）　缩砂仁　肉桂（去粗皮，不见火）　桔梗（去芦，炒）　厚朴（去粗皮，姜汁炙）　丁香皮（不见火）　苍术（米泔浸）　甘草（爁）
上等分为细末。每服二钱，水一盏，生姜三片，枣二枚，同煎八分，稍热服，不拘时。或入盐少许，沸汤点服。常服宽中顺气，和胃进食。
快气汤  ***************************
治一切气，心腹胀满，胸膈噎塞，噫气吞酸，胃中痰逆呕吐，及宿酒不解，不思饮食。
缩砂（仁，去皮、壳，八两）　甘草（四两，爁）　香附子（炒，去毛，三十二两）
上为末。每服一钱，盐汤点下。常服快气美食，温养脾胃。
蓬煎圆  ***************************
治脾胃虚弱，久有伤滞，中脘气痞，心腹膨胀，胁下坚硬，胸中痞塞，噎气不通，呕吐痰水，不思饮食，或心腹引痛，气刺气急，及疗食癥酒癖，血瘕气块，时发疼痛，呕哕酸水，面黄肌瘦，精神困倦，四肢少力。又治女人血气不调，小腹㽲痛，并皆治之。
舶上茴香（炒）　附子（炮，去皮、脐）　枳壳（去瓤，麸炒）　川楝子（去核）　槟榔　山药（各三两）　硇砂（半两）　京三棱　蓬莪茂（各四两。醋煮透，切，焙，为末）　猪胰（一具，入硇砂并三棱、莪茂末同熬膏）
上为末，入膏内，同醋、面糊为圆，如梧桐子大。每服十圆至十五圆，生姜汤下，妇人淡醋汤下，不计时候，更量虚实加减。常服顺气宽中，消积滞，化痰饮。
守中金圆  ***************************
理中焦不和，脾胃积冷，心下虚痞，腹中疼痛，或饮酒过多，胸胁逆满，噎塞不通，咳嗽无时，呕吐冷痰，饮食不下，噫气吞酸，口苦失味，怠惰嗜卧，不思饮食。又治伤寒时气，里寒外热，霍乱吐利，心腹绞疼，手足不和，身热不渴，及肠鸣自利，米谷不化。
苍术（米泔浸）　干姜（剉）　桔梗（去芦）　甘草（爁。各等分）
上件为末。炼蜜为圆，如弹子大。每服一圆，食前，沸汤嚼下。又治脾胃留湿，体重节痛，面色萎黄，肌肉消瘦。常服温脾暖胃，消痰逐饮，顺三焦，进美饮食，辟风、寒、湿、冷。
集香圆  ***************************
治一切气疾，胸膈痛闷，胁肋胀满，心腹疼痛，噫气吞酸，呕吐恶心，不思饮食，或因酒过伤，脾胃不和，并皆治之。
白豆蔻仁　缩砂仁　香附子（炒，去毛）　木香（不见火）　姜黄（各四两）　麝香（八钱）　丁香（不见火，六两）　甘草（一十六两，二两入药，一十四两捣汁煎膏）
上为细末，入麝香拌匀，用甘草膏搜和为圆，如梧桐子大。每一二圆，细嚼，咽津，不拘时。常服宽中顺气，消宿酒，进饮食，磨积滞，去癥块。
异香散  ***************************
治肾气不和，腹胁膨胀，痞闷噎塞，喘满不快，饮食难化，噫气吞酸，一切气痞，腹中刺痛。此药能破癥瘕结聚，大消宿冷沉积，常服调五脏三焦，和胃进食。
蓬莪茂（煨）　益智仁（炮）　京三棱（煨）　甘草（爁。各六两）　石莲肉（一两）　青橘皮（去白）　陈橘皮（各三两）　厚朴（二两，去皮，姜制）
上为末。每服一钱，水一盏，生姜三片，枣一枚，盐一捻，煎至七分，通口服，不计时。盐汤点或盐酒调，皆可服。
肉豆蔻圆  ***************************
治气泻，疗脾胃气虚弱，饮食减少。
肉豆蔻（用仁）　缩砂仁（各一两）　木香　龙骨　诃黎勒（皮。各三分）　赤石脂　白矾（枯过。各半两）　丁香（三两）
上为末，粟米饮和圆，梧子大。每服十圆，米饮下，不拘时。
三棱散  ***************************
治酒食所伤，胸膈不快，腹胁胀满，呕吐酸水，翻胃脾疼，及食积气块，攻刺腹胁，不思饮食，日渐羸瘦。又治年高气弱，三焦痞塞，常觉妨闷，并宜服之。
蓬莪茂（煨）　京三棱（煨）　青皮（去白）　益智仁（各二两）　白茯苓（四两，焙）　甘草（爁，三两）
上为末。每服二钱，水一盏，枣一枚擘破，盐少许，同煎半盏，温服，不拘时。常服宽胸利膈，消酒食，和胃。
如神圆  ***************************
治一切冷气热气，消癖气，和脾胃，补下元。
荆三棱（醋浸，炮，捶）　附子（炮，去皮、脐）　甘草（炙）　羌活　天南星（炮）　半夏（汤洗七次，姜制）　干姜（炮）　白芷
上等分为末，醋煮面糊圆，梧子大。每空心，生姜盐汤下二十圆至三十圆。患泻，二宜汤下三十圆。小儿赤痢，甘草橘皮汤下三圆至五圆。量岁数加减服。白痢，干姜汤下。
丁香脾积圆  ***************************
治丈夫、妇人、小儿诸般食伤积聚，胸膈胀满，心腹膨胀，噫气吞酸，宿食不化，脾疼翻胃。妇人血气刺痛。
蓬莪术（三两）　皂荚（三荚，火烧存性）　丁香　木香（各半两）　京三棱（二两）　青皮（一两，洗）　高良姜（以上同用米醋一升，于瓷瓶内煮干，莪术、三棱、良姜并乘热切碎，同焙干）　巴豆（去壳。各半两）
上入百草霜三匙，同为末，面糊圆，如麻仁大。每服五圆、七圆至十五、二十圆止。食伤，随物下。脾积气，陈皮汤下。口吐酸水，姜汤下。翻胃，藿香甘草汤下。丈夫小肠气，炒茴香酒下。妇人血气刺痛，淡醋汤下。呕逆，菖蒲汤下。小儿疳气，使君子汤下。更量虚实加减。如欲宣转，可加圆数，五更初，冷茶清下，利三、五行后，以白粥补之。孕妇不可服。
分心气饮  ***************************
治证与前分心气饮同。
大腹皮　赤芍药　木通（去节）　半夏（汤洗七次）　桑白皮（微炒）　赤茯苓　肉桂（去皮）　甘草（炙）　陈橘皮（去瓤）　青橘皮（去白）　羌活（各一两）　紫苏（去粗梗，四两）
上为粗末。每服三钱，水一盏，生姜三片，枣二枚，灯心五茎，同煎至七分，去滓，温服，不拘时候。常服消化滞气，升降阴阳，调顺三焦，和脾进食。
木香分气圆  ***************************
治证与前木香分气圆同。
丁香皮　蓬莪茂　木香　甘草　香附子（炒，去毛）　缩砂仁（各四两）　檀香　甘松（洗）　川姜黄　藿香叶（各一两）
上十味晒干，不见火，捣，罗为末，稀糊为圆，如梧桐子大。每服二十圆至三十圆，生姜橘皮汤下，不计时。脾胃虚弱人最宜服之。常服宽中顺气，进饮食。
化气汤  ***************************
治一切气逆，胸膈噎闷，偏胀膨满。又治心脾疼痛，呕吐酸水，丈夫小肠气，妇人脾血气。
沉香　胡椒（各一两）　缩砂（去壳）　桂心（去粗皮）　木香（各二两）　陈皮（去瓤，麸炒）　干姜（炮）　甘草（炙）　茴香（炒）　青皮（去白，麸炒）　蓬莪茂（煨）　丁皮（各四两）
上为末。每服二钱，姜苏盐汤调下。妇人淡醋汤下。
苏子降气汤  ***************************
治中脘不快，心腹胀满，阴阳壅滞，气不升降，胸膈噎塞，喘促短气，干哕烦满，咳嗽痰涎，口中无味，嗜卧减食，宿寒留饮，停积不消，胁下支结，常觉妨闷。专治脚气上冲，心腹坚满，肢体浮肿，有妨饮食。
半夏（洗七次）　苏子（净，炒。各二两半）　甘草（炙，二两）　肉桂（去粗皮，不见火）　前胡（去芦）　厚朴（用姜汁制）　陈皮（去白，各一两）　当归（一两半）
上为㕮咀。每服二钱至三钱，水一盏，姜三片，煎七分，去滓，温服，不拘时。常服消痰饮，散滞气，进饮食。
千金大养脾圆  ***************************
治脾胃虚弱，停寒留饮，膈气噎塞，反胃吐食，心胸痞满，胁肋虚胀，胸腹刺痛，牵引背膂，食少多伤，言微气短，口苦舌涩，恶心呕哕，喜唾吞酸，久病泄泻，肠胃虚滑，或大病气不复常，饮食无味，形容憔悴，酒后多痰。
陈橘皮（去白）　白姜（炮）　枳壳　胡椒　白茯苓（去皮）　三棱（炮）　茴香　神曲　缩砂仁　蓬术（炮）　木香　人参　益智仁　甘草（炙）　丁香　白术　薏苡仁　麦蘖（炒）　藿香　山药　白扁豆（微炒）　苦梗（炒）　红豆　良姜　肉豆蔻（各等分）
上为末，炼蜜圆，如弹子大。每服一粒，细嚼，白汤下，温酒亦得，空心，食前。常服温养脾胃，美饮食。
蟠葱散  ***************************
治男子、妇人脾胃虚冷，攻筑心腹，连胁肋刺痛，胸膈痞闷，背膊连项拘急疼痛，不思饮食，时或呕逆，霍乱转筋，腹冷泄泻，膀胱气刺，小肠及外肾肿痛，及治妇人血气攻刺，癥瘕块硬，带下赤白，或发寒热，胎前产后恶血不止，脐腹疼痛。应一切虚冷，不思饮食，并宜服之。
苍术（米泔浸，去皮，焙）　甘草（爁。各半斤）　玄胡索（三两）　肉桂（去粗皮）　干姜（炮。各二两）　三棱（炮）　青皮（去白）　茯苓（白者，去皮）　蓬术（各六两）　缩砂（去皮）　丁皮　槟榔（各四两）
上捣，罗为末。每服二钱，水一盏，连根葱白一茎，煎七分，空心，食前，稍热服。
五皮散  ***************************
治男子、妇人脾气停滞，风湿客抟，脾经受湿，气不流行，致头面虚浮，四肢肿满，心腹膨胀，上气促急，腹胁如鼓，绕脐胀闷，有妨饮食，上攻下注，来去不定，举动促乏。
五加皮　地骨皮　生姜皮　大腹皮　茯苓皮（各等分）
上为粗末。每服三钱，水一盏半，煎至八分，去滓，稍热服，不拘时候。切忌生冷、油腻、坚硬等物。
四君子汤  ***************************
治营卫气虚，脏腑怯弱，心腹胀满，全不思食，肠鸣泄泻，呕哕吐逆。
人参（去芦）　茯苓（去皮）　甘草（炙）　白术（各等分）
上为末。每服二钱，水一盏，煎七分，通口服，不拘时，盐少许，白汤点服。常服温和脾胃，进益饮食，辟寒邪瘴雾气。
盐煎散  ***************************
治证与前盐煎散同。
青皮（去白，四两）　苍术（去皮）　良姜（各十二两）　肉桂（去粗皮）　丁皮（各二两）　缩砂（去皮）　茴香（炒。各五两）　橘红（一十两）　甘草（炒，六两）　山药（半斤）
上为末。每服二钱，水一盏半，盐一字，煎八分，空心，食前服。
参苓壮脾圆  ***************************
治脾胃虚弱，胸膈痞闷，胁肋胀满，心腹刺痛，反胃吐食，口苦吞酸，胸满短气，肢体怠惰，面色萎黄，及中焦痞，不任攻击，脏腑虚寒，不受峻补，或因病气衰，食不复常，禀受怯弱，不能饮食，及久病泄痢，肠胃虚滑，并宜服之。
茯苓（去皮）　人参　干姜　肉桂（去粗皮，不见火）　缩砂（去皮）　白术　胡椒　麦蘖（微炒）　白扁豆（炒）　山药　神曲
上各等分为末，炼蜜圆如弹子大。每服一圆，细嚼，白汤下，或温酒，空心，食前。常服育神养气，和脾胃，进美饮食。
人参丁香散  ***************************
治大人、小儿呕吐不已，粥饮汤药不下。凡呕吐之病，皆因三焦不调，脾胃虚弱，冷热失和，邪正相干，清浊不分，阴阳错乱，停痰留饮，不能运化，胸膈痞满，呕逆恶心，腹胁胀痛，短气噎闷，欬呕痰水，噫醋吞酸，不思饮食，渐至羸瘦。及疗女人妊娠阻病，心中烦愦，头目眩重，憎闻食气，呕吐烦闷，颠倒不安，四肢困弱，不自胜恃，多卧少起。又治久病羸弱，并脾胃虚极，中满呕逆，全不入食，并宜服之。
白芍药（半斤）　当归（去芦）　丁香　蓬术　肉桂（去粗皮）　人参（去芦）　丁皮（各二两）　干姜（炮）　甘草（炒）　茯苓（去皮）　香附子（炒）　白术　山药（各四两）
上为末。每服五钱，水一盏，姜三片，煎七分，空心，食前温服。小儿二岁可服半钱，水五分盏，生姜一片，煎四分以下温服，更宜量岁数加减与之。常服和脾胃，进饮食。
人参煮散  ***************************
治脾胃不和，中脘气滞，心腹胀痛，不思饮食，宿寒留饮，停积不消。或因饮冷过度，内伤脾气，呕吐痰逆，寒热往来，或时汗出。又治肠胃冷湿，泄泻注下，水谷不分，腹中雷鸣，胁肋虚满。兼疗伤寒阴盛，四肢逆冷。
茯苓（去皮，剉）　苍术（去皮。各半斤）　人参（四两）　甘草（炙，十两）　三棱（煨，捣碎）　青皮（去白。各十二两）　芍药（一斤）　干姜（炮）　丁皮（各六两）
上为末，每服二钱，水一盏，姜五片，枣三枚，煎七分，空心服。
枣肉平胃散  ***************************
治证与前平胃散同。
厚朴（去粗皮，姜制，炒）　陈皮（各三斤二两）　甘草（剉，炒）　红枣　生姜（各二斤）　苍术（去粗皮，米泔浸二日，炒，五斤）
上件剉碎，拌匀，以水浸过面上半寸许，煮干，取出焙燥，碾为末。每服二钱，用盐汤点，空心，食前。常服调气暖胃，化宿食，消痰饮，辟风寒冷湿四时非节之气。
卢氏异方感应圆  ***************************
与《和剂》方大不同，但用修制须如法，分两最要匀停，只是暖化，不可偏胜。此药积殢，不动脏腑，其功用妙处在用蜡之多，切不可减。常服健脾进食，永无寒热泻痢之疾。盖消磨积滞以渐，自然无疾，遇酒食醉饱，尤宜多服，神效不可俱述。
肉豆蔻（面裹，煨）　木香（湿纸裹，煨）　干姜（炮）　片子姜黄　百草霜（筛细）　丁香　槟榔　青皮（汤洗，去白，炒）　荜澄茄（各一两）　乳香（三钱，剉，研）　杏仁（七十枚，去皮、尖，研细，依巴豆法去油）　真黄蜡（十两）　巴豆（百粒，去皮，研为粉，用纸重裹捶，油透再易纸，去油成白霜为妙）
上除巴豆粉、百草霜、杏仁、乳香外，余并为细末，却同前四味拌和研匀。先将上项黄蜡十两，于银、石器内镕化作汁，用重绵滤去滓，以无灰好酒一升，于银、石器内煮蜡镕，数滚取起，候冷，其蜡自浮于酒上，去酒不用。春夏修，合用清麻油一两，秋冬用油一两半，于大银器内熬，令香熟，次下酒煮蜡，同化作汁，乘热拌和前项药末十分均匀了，候稍凝，分作剂子，用罐子盛之，半月后方可服。如服，旋圆如萝卜子大，任意服之，二三十圆加至五十圆无碍。此药以蜡多，虽难圆，然圆子愈细，其功愈博，临睡须常服之。若欲治病，不拘时候。
木香流气饮  ***************************
调顺营卫，通流血脉，快利三焦，安和五脏。治诸气痞滞不通，胸膈膨胀，口苦咽干，呕吐少食，肩背腹胁走注刺痛，及喘急痰嗽，面目虚浮，四肢肿满，大便秘结，水道赤涩。又治忧思太过，怔忪郁积，脚气风湿，聚结肿痛，喘满胀急。
陈皮（去白，二斤）　甘草（爁）　厚朴（去粗皮，姜汁制）　紫苏叶　青皮（去白）　香附（炒，去毛。各一斤）　木通（八两，去节）　大腹皮　丁皮（不见火）　槟榔　肉桂（去粗皮，不见火）　草果仁　蓬术（煨，切）　藿香（去枝、梗）　木香（去粗皮。各六两）　干木瓜　人参（去芦）　白术　麦门冬（去心）　石菖蒲　赤茯苓（去皮）　白芷（各四两）　半夏（二两，汤洗七次，切片，焙干）
上为粗末。每服四钱，水一盏半，姜三片，枣子二枚，煎七分，去滓热服。如伤寒头痛，才觉得疾，入连根葱白三寸煎服，升降阴阳，汗出立愈。如脏腑自利，入粳米煎。妇人血气癥瘕，入艾，醋煎，并不拘时候。
二十四味流气饮  ***************************
方与木香流气饮方同。但无石菖蒲、藿香，有沉香、枳壳、大黄。（沉香六两。枳壳去瓤，麸炒，四两。大黄面裹，煨，去面，切，二两。○出《集验方》）
十八味丁沉透膈汤  ***************************
治脾胃不和，中寒上气，胁肋胀满，心腹㽲痛，痰逆恶心，或时呕吐，饮食减少，十膈五噎，痞塞不通，噫气吞酸，口苦失味，并皆主之。
肉豆蔻（煨）　木香　青皮（洗）　麦蘖　白豆蔻　丁香（各半两）　白术（二两）　香附子　缩砂仁　人参（各一两）　厚朴（姜炒）　藿香　陈橘皮　沉香（各七钱半）　神曲（炒）　半夏（汤洗七次）　草果（各二钱半）　甘草（炙，一两半）
上㕮咀。每服四钱，水二大盏，生姜三片，枣子一枚，同煎八分，去滓，热服。
木香槟榔圆  ***************************
疏导三焦，宽利胸膈，破痰逐饮，快气消食，通润大肠。
郁李仁（去皮）　皂角（去皮，酥炙）　半夏曲（各二两）　枳壳（麸炒）　青橘皮（去白）　杏仁（去皮、尖，麸炒）　木香（不见火）　槟榔（各一两）
上为细末，别用皂角四两，用浆水一碗搓揉熬膏，更入熟蜜少许，圆梧桐子大。每服五十圆，食后温生姜汤下。
五香散  ***************************
升降诸气，宣利三焦，疏导壅滞，发散邪热。治阴阳之气郁结不消，诸热蕴毒，肿痛结核，或似痈疖而非，使人头痛恶心，寒热气急。
木香　丁香　沉香　乳香　藿香（各等分）
上为粗末。每服三钱，水一盏半，煎八分，去滓，食后温服。
人参木香汤  ***************************
顺气宽中。治胸膈痞塞，心腹刺痛，胁肋胀满，饮食减少，噫气吞酸，呕逆噎闷，一切气疾，并皆治之。
青橘皮（不去白）　木香（不见火。各三斤）　麦蘖（去土，炒）　姜黄（各五斤）　蓬莪术（刷洗，四斤）　甘草（剉，炒）　盐（炒。各十一斤）
上为末。每服一钱，沸汤点服，不拘时候。

卷之四·治痰饮  ——————————————————————————————————————————————————————————————————————————————————————————

倍术圆  ***************************
治五饮酒癖：一曰留饮，停水在心下；二曰癖饮，水癖在两胁下；三曰痰饮，水在胃下；四曰溢饮，水溢在膈上五脏间；五曰流饮，水在肠间，动摇有声。皆由饮酒冒寒，或饮水过多所致。并皆治之。
白术（一斤）　肉桂（去粗皮）　干姜（炮。各半斤）
上为末，蜜圆如梧桐子大。每服二十圆，温米饮下，加至三十圆，食前，日二服。
消饮圆  ***************************
疗酒癖停饮，痰水不消，满逆呕吐，目暗耳聋，胁下急痛，腹中水声。
茯苓（去皮）　干姜（炮。各三两）　白术（八两）　枳实（麸炒，半两）
上为末，蜜圆如梧子大。每服五十圆，温米饮下，不计时。
化痰玉壶圆  ***************************
治风痰吐逆，头目眩，胸膈烦满，饮食不下，及咳嗽痰盛，呕吐涎沫。
天南星　半夏（并生用。各一两）　天麻（半两）　头白面（三两）
上为细末，滴水圆如梧桐子大。每服三十圆，水一大盏，先煎令沸，下药煮五、七沸，候药浮即熟，漉出放温，别用生姜汤下，不拘时。
辰砂化痰圆  ***************************
治风化痰，安神定志，利咽膈，清头目，止咳嗽，除烦闷。
白矾（枯过，别研）　辰砂（研，飞。各半两）　天南星（炮，一两）　半夏（汤洗七次，生姜汁同捣和作曲，三两）
上半夏曲、白矾、天南星为末，和匀，生姜汁煮面糊圆，如梧桐子大，用朱砂为衣。每服十圆，生姜汤下，食后服。亦治小儿风壅痰嗽，一岁儿一圆，捶碎，生姜薄荷汤下。
金珠化痰圆  ***************************
治痰热，安神志，除头痛眩晕，心忪恍惚，胸膈烦闷，涕唾稠粘，痰实咳嗽，咽嗌不利。
辰砂（研，飞，二两）　生白龙脑（细研，半两）　皂荚子（炒黄色）　白矾（光明者，于石、铁器内熬汁尽，放冷，研）　铅白霜（细研）　天竺黄（研。各一两）　金箔（为衣，二十片）　半夏（汤洗七次，用生姜二两，去皮，同捣细，作饼，炙微黄色，四两）
上以半夏、皂荚仁为末，与诸药研匀，生姜汁煮面糊圆，如梧桐子大。每服十圆至十五圆，生姜汤下，食后，临卧服。
玉液圆  ***************************
治风壅，化痰涎，利咽膈，清头目，除咳嗽，止烦热。
半夏（汤洗七次，为末）　白矾（枯过。各十两）　寒水石（烧赤，出火毒，水飞，三十两）
上合研，以白面糊为圆，如梧桐子大。每服十圆，温生姜汤下，食后，临卧服。
玉芝圆  ***************************
治风壅痰实，头目昏眩，咳嗽烦满，咽膈不利，呕吐恶心，神思昏愦，心忪面热，痰唾稠粘。
白茯苓（去皮）　人参（去芦）　天南星（用米泔浸一大时，焙干）　干薄荷叶　白矾（枯过。各三十两）　半夏（汤洗七次，为末，生姜汁和作曲，六十两）
上为细末，用生姜汁煮面糊为圆，如梧桐子大。每服二十圆，生姜汤下，食后。如痰盛燥热，薄荷汤下。
桔梗汤  ***************************
除痰下气。治胸胁胀满，寒热呕哕，心下坚痞，短气烦闷，痰逆恶心，饮食不下。
陈皮（去瓤）　半夏（生姜汁制）　桔梗（细剉，微炒。各十两）　枳实（去瓤，麸炒赤黄，五两）
上为末。每服二钱，水一中盏，生姜五片，同煎七分，去滓温服，不计时候。
胡椒理中圆  ***************************
治肺胃虚寒，气不宣通，咳嗽喘急，逆气虚痞，胸膈噎闷，腹胁满痛，迫塞短气，不能饮食，呕吐痰水不止。
款冬花（去枝、梗）　荜茇　陈皮（去白）　干姜（炮）　高良姜（剉，炒）　甘草（炙）　细辛（去苗）　胡椒（各四两）　白术（五两）
上为细末，炼蜜圆，如梧桐子大。每服三十圆至五十圆，温汤下，温酒、米饮亦得，不拘时候，日二服。
备急五嗽圆  ***************************
治五种咳嗽：一曰上气嗽，二曰饮嗽，三曰鱢嗽，四曰冷嗽，五曰邪嗽。皆由肺受风寒，气不宣通所致。无问久新轻重，以至饮食不下，语声不出，坐卧不安，昼夜不止，面目浮肿，胸胁引痛，并宜服之。
皂荚（去皮，炙黄，去子）　肉桂（去粗皮）　干姜（炮。各半斤）
上为末，炼蜜圆，如梧桐子大。每服十五圆，温酒下，米饮亦得，食前服。
大阿胶圆  ***************************
治肺虚客热，咳嗽气急，胸中烦悸，肢体倦疼，咽干口燥，渴欲饮冷，多唾涎沫，或有鲜血，肌瘦发热，减食嗜卧。又治或因叫怒，或即房劳，肺胃致伤，吐血呕血。
熟干地黄　白茯苓（去皮）　干山药　五味子　阿胶（炒。各一两）　贝母（炒，去心）　柏子仁（炒，去壳）　麦门冬　百部根　茯神（去木）　杜仲（去粗皮，剉，炒）　丹参（各半两）　防风（去芦、杈）　人参（去芦）　远志（去心。各一分）
上为细末，炼蜜和圆，每两作二十四圆。每服一圆，水一中盏，煎至六分，和滓温服，少少频呷，不拘时。
百部圆  ***************************
治肺气不调，咳嗽喘急，胸膈烦闷，唇干口燥，面目浮肿，咽嗌不利，积久不瘥。咯唾脓血者，亦宜服之。
天门冬（去心，一斤）　肉桂（去粗皮，四两）　瓜蒌根（十六两）　黑参（八两）　马兜铃　紫菀（去苗，洗）　紫苏（叶。各二十二两）　百部根　黄芪　杏仁（汤浸，去皮、尖，炒令黄色。各六两）
上为末，炼蜜圆，如梧桐子大。每服十五圆，煎乌梅甘草汤下，食后服。
款冬花散  ***************************
治寒壅相交，肺气不利，咳嗽喘满，胸膈烦闷，痰实涎盛，喉中呀呷，鼻塞清涕，头痛眩冒，肢体倦疼，咽嗌肿痛。
款冬花（去枝、梗）　桑叶（洗，焙）　知母（去芦。各二十两）　贝母（去心，麸炒）　杏仁（去皮、尖，麸炒）　半夏（汤洗七次，姜制）　阿胶（剉，炒）　甘草（爁。各二斤半）　麻黄（去节，五斤）
上粗末。每二钱，水一盏，姜三片，煎七分，食后，温服。
钟乳补肺汤  ***************************
治肺气不足，咳嗽上气，胸满上迫，喉咽闭塞，短气喘乏，连唾不已，寒从背起，口中如含霜雪，语无音声，甚者唾血腥臭，干呕心烦，耳闻风雨声，皮毛悴，面色白。
款冬花（去枝、梗）　紫菀（洗去土）　人参（去芦）　五味子（拣）　白石英（碎如米粒）　肉桂（去粗皮。各二两）　麦门冬（去心）　桑白皮（炙）　钟乳（碎如米粒。各三两）
上除白石英、钟乳外，同为粗末，与白石英等同拌匀。每服四钱，水二盏，生姜五片，大枣一枚，粳米三十粒，煎至一盏，用绵滤去滓，食后温服。
华盖散  ***************************
治肺感寒邪，咳嗽上气，胸膈烦满，项背拘急，声重鼻塞，头昏目眩，痰气不利，呀呷有声。
麻黄（去根、节）　紫苏（子，隔纸炒）　桑白皮（炙）　杏仁（去皮、尖，炒）　赤茯苓（去皮）　陈皮（去白。各一两）　甘草（炙，半两）
上为末。每服二钱，水一盏，煎七分，去滓，食后温服。
丁香半夏圆  ***************************
治脾胃宿冷，胸膈停痰，呕吐恶心，吞酸噫气，心腹痞满，胁肋刺痛，短气噎闷，不思饮食。
陈皮（去白）　丁香　肉豆蔻仁　木香　人参（各一分）　藿香叶（半两）　半夏（汤洗七次，以生姜汁炒黄色，三两）
上为细末，以生姜汁煮面糊为圆，如小豆大。每服二十圆，生姜汤下，不计时候。
藿香散  ***************************
温脾胃，化痰饮，消宿冷，止呕吐。治胸膈痞满，腹胁胀痛，短气噎闷，欬呕痰水，噫气吞酸，哕逆恶心
半夏（切作四片，姜汁浸一宿，以粟米炒黄）　厚朴（去粗皮，姜汁制）　藿香叶　甘草（炙。各一两）　陈皮（去白，半两）
上为粗散。每服二钱，水一盏，生姜三片，枣一枚，去核，同煎七分，去滓，稍热服，不计时，日三服。及治山岚瘴气。
二陈汤  ***************************
治痰饮为患，或呕吐恶心，或头眩心悸，或中脘不快，或发为寒热，或因食生冷，脾胃不和。
半夏（汤洗七次）　橘红（各五两）　白茯苓（三两）　甘草（一两半，炙）
上为㕮咀。每服四钱，用水一盏，生姜七片，乌梅一个，同煎六分，去滓，热服，不拘时候。
温肺汤  ***************************
治肺虚，久客寒饮，发则喘咳，不能坐卧，呕吐痰沫，可思饮食。
白芍药（六两）　五味子（去梗，炒）　干姜（炮）　肉桂（去粗皮）　半夏（煮熟，焙）　陈皮（去白）　杏仁（去皮、尖）　甘草（炒。各三两）　细辛（去叶，洗，二两）
上件剉粗散。每服三大钱。水一盏半，煎八分，以绢挒汁，食后服。一方去白芍药、细辛二味，可加减用。
麻黄散  ***************************
治丈夫、妇人久、近肺气咳嗽，喘急上冲，坐卧不安，痰涎壅塞，欬唾稠粘，脚手冷痹，心胁疼胀。兼治伤风咳喘，膈上不快。
麻黄（一十两，去根、节）　款冬花（去芦、枝、梗）　诃子皮（去核）　甘草（爁。各五两）　桂（六两，去皮，不见火）　杏仁（三两，去皮、尖，麸炒）
上为细末。每服二钱，水一盏，入好茶一钱，同煎八分，食后，夜卧，通口服。如半夜不能煎，但以药末入茶和匀，沸汤点或干咽亦得。忌鱼、酒、炙爆、猪肉、腥臊物。
人参养肺圆  ***************************
治肺胃俱伤，气奔于上，客热熏肺，咳嗽气急，胸中烦悸，涕唾稠黏，或有鲜血，上气喘急，不得安卧，肢体倦痛，咽干口燥，饮食减少，渐至瘦弱喘乏，或坠堕恐惧，渡水跌卧，或因叫怒，醉饱房劳，致伤肺胃，吐血呕血，并治之。
人参（去芦）　黄芪（去芦，蜜涂，炙。各一两八钱）　白茯苓　瓜蒌根（各六两）　杏仁（二两四钱，去皮、尖，麸炒）　半夏曲（四两，炒）　皂角子（三百个，炒）
上为细末，炼蜜圆如弹子大。每服一圆，食后，细嚼，用紫苏汤送下。如喘急，用桑白皮汤下。
人参诃子圆  ***************************
治大人、小儿上膈热，或伤风感冷，抟于肺经，语声不出，痰涎不利，咳嗽喘急，日夜不止，咯唾稠粘。
诃子　龙脑薄荷（叶）　藿香（去梗，洗净）　缩砂仁（各一两）　百药煎　葛粉（各八两）　甘草（五两）　乌梅肉（三两）　人参（一两二钱）
上为末，面糊为圆。每服一二圆，含化咽津，食后临卧服。
温中化痰圆  ***************************
治停痰留饮，胸膈满闷，头眩目晕，好卧减食，咳嗽呕吐，气短恶心。或饮酒过多，或引饮无度，或过伤生冷，痰涎并多，呕哕恶心，并宜服之。
良姜（去芦，炒）　陈皮（去白）　青皮（去白）　干姜（炮。各五两）
上为细末，醋打面糊圆，如梧桐子大。每服三、五十粒，汤饮任下，不拘时。
新法半夏汤  ***************************
治脾胃气弱，痰饮不散，呕逆酸水，腹胁胀痞，头旋恶心，不思饮食。
缩砂仁　草果仁　橘红（洗，去白）　神曲（炒。各一两）　白豆蔻仁　丁香（各半两）　甘草（生，炙，二两）　大半夏（四两，汤浸洗七次，每个切作两片，用白矾末一两，沸汤浸一昼夜，漉出，别用汤洗去矾，俟干，一片切作两片，再用生姜自然汁于银盂中浸一昼夜，却于汤中炖，令姜汁干尽，以慢火焙燥，为细末，再用生姜自然汁搜成饼子，曝干或焙燥，炙黄勿令色焦）
上为细末。每服一钱，先用生姜自然汁调成膏，入炒盐少许，沸汤点服。
丁香五套圆  ***************************
治胃气虚弱，三焦痞涩，不能宣行水谷，故为痰饮，结聚胸膈之间，令人头目昏眩，胸膈胀满，咳嗽气急，呕吐腹疼。伏于中脘，亦令臂疼不举，腰腿沉重。久而不散，流入于脾，脾恶湿，得水则胀，胀则不能消化水谷，又令腹中虚满而不食也，此药主之。
天南星（每个切作数片，同半夏先用水浸三日，每日易水，次用白矾二两，研，调水再浸三日，洗，焙）　半夏（切，破。各二两）　干姜（炮）　白术　良姜　茯苓（各一两）　青皮　陈皮　丁香　木香（各半两）
上为细末，用神曲一两，大麦蘖二两，同碾取末，打糊和药为圆，如梧桐子大。每服五十圆至七十圆，温热水下，不拘时候。常服温脾胃，去宿冷，消留滞，化饮食，辟雾露风冷，山岚瘴气，不正非时之气。但是酒癖停饮，痰水不消，累服汤药不能作效者，服之如神。
缩砂圆  ***************************
温中散滞，消饮进食。治胸膈噎闷，心腹冷疼，大能暖化生冷果食，夏月不可缺此。
缩砂仁（一两）　高良姜　天南星（汤洗七次，焙干秤。各四两）
上为细末，生姜自然汁煮面糊为圆，如梧桐子大。每服五十圆至七十圆，生姜汤下，不拘时候。
渫白圆  ***************************
治膈脘痰涎不利，头目昏晕，吐逆涎沫。
生硫黄（别研）　天南星（生）　半夏（生。各一两）　盆硝　玄精石（各半两）　附子（一枚，六钱重者，生，去皮、脐）
上为末，入面三两令停，水和为圆，如梧桐子大。每服三十圆，沸汤内煮令浮，漉出，生姜汤下，食后服。
破饮圆  ***************************
治一切停饮不散，时呕痰沫，头眩欲倒，膈脘不快。
旋覆花（八两）　白术（一斤一两）　肉桂（去粗皮）　干姜（炮。各六两）　枳实（麸炒，二两）　赤茯苓（去粗皮，七两）
上为末，面糊圆，如梧桐子大。每服五十圆，熟水下。
温中化痰圆  ***************************
治证与前温中化痰圆同。
半夏（煮）　干姜（炮。各一两）　白术（焙，二两）　细辛（去叶，洗）　胡椒（各半两）
上为末，生姜汁打面糊为圆，如梧桐子大。每服三十圆至五十圆，汤饮任下，不拘时候。
养中汤  ***************************
治脾胃受寒，咳嗽多痰，胸满短气。语声不出，昼夜不止，饮食减少，不以远年日近，并皆治之。
罂粟壳（去蒂、盖，蜜刷炙，二两半）　半夏曲（八钱，炙）　肉桂（去粗皮）　甘草（爁。各半两）
上为细末。每服一大钱，水一盏，生姜四片，同煎至七分，通口服，不拘时候。
人参款花膏  ***************************
治肺胃虚寒，久嗽不已，咽膈满闷，咳嗽痰涎，呕逆恶心，腹胁胀满，腰背倦痛，或虚劳冷嗽，及远年日近一切嗽病服诸药不效者，并治之。
款冬花（去梗）　五味子（去梗，炒）　紫菀（去芦，洗）　桑白皮（去赤皮）　人参（各一两）
上为末，炼蜜为圆，如鸡头大。每服一圆，食后，细嚼，淡姜汤送下。或每一大圆分作四小圆，含化亦得。
橘皮半夏汤  ***************************
治肺胃虚弱，好食酸冷，寒痰停积，呕逆恶心。涎唾稠粘，或积吐，粥药不下，手足逆冷，目眩身重。又治伤寒时气，欲吐不吐，欲呕不呕，昏愦闷乱，或饮酒过多，中寒停饮，喉中涎声，干哕不止。
陈皮（去白）　半夏（煮。各七两）
上为粗散。每服三钱，生姜十片，水二盏，煎至一中盏，去滓温服，不计时候。
人参润肺圆  ***************************
治肺气不足，咳嗽喘急，痰涎不利，胸膈烦闷，涕唾稠粘，唇干口燥。及疗风壅痰实，头目昏眩，精神不爽，或肺胃俱虚，久嗽不已，渐成虚劳，肢体羸瘦，胸满短气，行动喘乏，饮食减少，或远年日近诸般咳嗽，并皆治之。
人参　款冬花（去枝、梗）　细辛（去叶，洗）　杏仁（去皮、尖，麸炒）　甘草（爁。各四两）　肉桂（去粗皮）　桔梗（各五两）　知母（六两）
上为细末，炼蜜为圆，如鸡头大。每服一圆，食后，细嚼，淡姜汤送下，含化亦得。
定喘瑞应丹  ***************************
专治男子、妇人久患咳嗽，肺气喘促，倚息不得睡卧，累年不瘥，渐致面目虚浮。
蝉蜕（洗，去土、足、翅，炒）　杏仁（去皮、尖，炒）　马兜铃（各二两）　煅砒（六钱）
上为细末，蒸枣肉为圆，如葵子大。每服六七圆，临卧用葱茶清放冷下。服后忌热物半日。
人参清肺汤  ***************************
治肺胃虚寒，咳嗽喘急，胸膈噎闷，腹肋胀满，迫塞短气，喜欲饮冷，咽噫隐痛，及疗肺痿劳嗽，唾血腥臭，干呕烦热，声音不出，肌肉消瘦，倦怠减食。
人参　地骨皮　阿胶（麸炒）　杏仁（去皮、尖，麸炒）　知母　桑白皮　甘草　罂粟壳　乌梅（去核）
上等分，㕮咀为粗散。每服三钱，水盏半，乌梅、枣各一枚，同煎至一盏，滤去滓，食后临卧温服。两滓并煎，作一服。
新法半夏汤  ***************************
治脾胃不和，中脘气滞，宿寒留饮，停积不消，心腹刺痛，脏腑膨胀，呕吐痰水，噫气吞酸，或中酒吐酒，哕逆恶心，头疼烦渴，倦怠嗜卧，不思饮食，并宜服之。
青皮（去白）　干姜（炮，各六两）　陈皮（去白）　桔梗（炒。各一斤）　丁皮（四两）　甘草（炒，十二两）　半夏（汤洗，姜汁制，二两半）
上为细末。每服一钱，入盐一捻，沸汤点服，不拘时候。常服温和三焦，开胃健脾，消宿酒，进饮食。
人参定喘汤  ***************************
治丈夫、妇人远年日近肺气咳嗽，上喘气急，喉中涎声，胸满气逆，坐卧不安，饮食不下，及治肺感寒邪，咳嗽声重，语音不出，鼻塞头昏，并皆治之。
人参（去芦，切片）　半夏曲　麻黄（去节）　甘草（炙）　阿胶（炒。各一两）　桑白皮　五味子（各一两半）　罂粟壳（蜜炙，二两）
上为粗末，入人参片拌匀。每服三大钱，水一盏半，生姜三片，同煎七分，去滓，食后，温服。又治小儿久病，肺气喘急，喉中涎声，胸膈不利，呕吐痰沫，更量岁数加减服。
细辛五味子汤  ***************************
治肺经不足，胃气怯弱，或冒风邪，或停寒留饮，咳嗽倚息，不得安卧，胸满迫塞，短气减食，干呕作热，咳唾结痰，或吐涎沫，头目昏眩，身体疼重，语声不出，鼻塞清涕，头面脚膝，时带虚浮，痰咳不止，痛引胸胁，不问新久，并宜服之。
北细辛（去苗）　半夏（汤浸洗。各一两）　乌梅（去核）　甘草（炙。各一两半）　罂粟壳（去蒂、盖，炒）　五味子（各三两）　桑白皮（炒，二两）
上为粗散。每服三钱，水二盏半，生姜十片，煎至一盏，去滓，温服。两滓并煎。
茯苓半夏汤  ***************************
治停痰留饮，胸膈满闷，咳嗽呕吐，气短恶心，以致饮食不下，并宜服之。
茯苓（去皮，三两）　半夏（汤浸七次，五两）
上为粗末。每服四大钱，水一大盏，生姜七片，煎至七分，去滓，空心服。
人参藿香汤  ***************************
治男子、妇人脾胃气弱，呕吐哕逆，饮食不下，手足逆冷，涎痰稠黏。又治似喘不喘，欲呕不呕，彻心愦愦，闷乱不安，或瘴疟诸疾，水浆粥药入口便吐，服此立效。久病翻胃，服之百日安。此药温脾胃，化痰饮，消宿冷，止吐呕。
人参（二两，切片）　藿香（去梗。各六两）　半夏（汤洗七次，姜汁制，二两半）
上为粗末，入人参令匀。每服三钱，水一盏半，生姜十片，煎至一盏，去滓，通口服。孕妇忌服。
半夏圆  ***************************
治肺气不调，咳嗽喘满，痰涎壅塞，心下坚满，短气烦闷，及风壅痰实，头目昏眩，咽膈不利，呕吐恶心，神思昏愦，心忪面热，涕唾稠黏，并皆治之。
白矾（枯过，十五两）　半夏（三斤，汤洗去滑，姜汁浸一宿）
上为细末，生姜自然汁为圆，如梧桐子大。每服二十圆，加至三十圆，食后，临卧时生姜汤下。
杏参散  ***************************
除痰下气，治胸胁胀满，上气喘急，倚息不得睡卧，神思昏愦。
桃仁　杏仁（各去皮、尖，麸炒）　桑白皮（蜜炙微赤，用米泔浸）　人参（去芦）
上等分为细末。每服二钱，水一盏半，生姜三片，枣一枚，煎七分，温服，不拘时候。
杏子汤  ***************************
治一切咳嗽，不问外感风寒，内伤生冷，及虚劳咯血，痰饮停积，悉皆治疗。
人参（去芦）　半夏（汤洗七次）　茯苓（去皮）　细辛（去苗、叶）　干姜（炮，洗）　甘草（炙）　官桂（去皮，不见火）　芍药（去粉）　五味子（去苗。各等分）
上㕮咀，每服四钱，水盏半，杏仁去皮、尖，剉五枚，姜五片，煎至六分，去滓，食前服。若感冒得之，加麻黄等分。如脾胃素实者，用罂粟壳去筋，碎剉，以醋腌，炒，等分加之，每服添乌梅一个煎服，其效尤验。若呕逆恶心者，不可用此。一法去杏仁、人参，倍加麻黄，添芍药如麻黄之数，干姜、五味子各增一半，名小青龙汤，大治久年咳嗽，痰涎壅盛，夜不得睡，仍专治脚气喘急。此方虽用麻黄，既有官桂，不致于发汗，服之不妨。一方加麻黄、甘草、五味子、杏仁、茯苓等分，橘红倍之，尤为切当。一方用紫苏叶、桑白皮、麻黄、青皮、五味子、杏仁、甘草等分，生姜七片，乌梅一个，煎服。久年咳嗽，气虚喘急，皆得其宜。二方中有麻黄，有汗人不宜服之。
四七汤  ***************************
治喜、怒、悲、思、忧、恐、惊之气，结成痰涎，状如破絮，或如梅核，在咽喉之间，咯不出，咽不下，此七气之所为也。或中脘痞满，气不舒快，或痰涎壅盛，上气喘急，或因痰饮中结，呕逆恶心，并宜服之。
紫苏叶（二两）　厚朴（三两）　茯苓（四两）　半夏（五两）
上㕮咀。每服四钱，水盏半，姜七片，枣一枚，煎至六分，去滓，热服，不拘时候。若因思虑过度，阴阳不分，清浊相干，小便白浊，用此药下青州白圆子，最为切当。妇人恶阻，尤宜服之。一名厚朴半夏汤，一名大七气汤。《局方》有七气汤，用半夏五两，人参、官桂、甘草各一两，生姜煎服，大治七气，并心腹绞痛。然药味太甜，恐未必能止疼顺气。一方治七情所伤，中脘不快，气不升降，腹胁胀满，用香附子炒半斤，橘红六两，甘草一两，煎服，尤妙。好事者谓其耗气，则不然。盖有是病，服是药也。

方卷之五·治诸虚  ——————————————————————————————————————————————————————————————————————————————————————————

腽肭脐圆  ***************************
补虚壮气，暖肾祛邪，益精髓，和脾胃，进饮食，悦颜色。治五劳七伤，真气虚惫，脐腹冷痛，肢体酸疼，腰背拘急，脚膝缓弱，面色黧黑，肌肉消瘦，目暗耳鸣，口苦舌干，腹中虚鸣，胁下刺痛，饮食无味，心常惨戚，夜多异梦，昼少精神，小便滑数，时有余沥，房室不举，或梦交通，及一切风虚痼冷，并宜服之。
腽肭脐（一对，慢火酒炙令熟）　沉香　神曲（炒。各四两）　精羊肉（一斤，熟，细切碎烂，研）　羊髓（取汁，一斤）　硇砂（二两，飞过）　无灰酒（一斗，同上六味，于银器内，慢火熬成膏，放冷，入下药）　巴戟（去心）　肉豆蔻（去壳，炮）　木香　丁香　人参（去芦头）　补骨脂（酒炒）　天麻（去苗）　川芎　枳壳（去瓤，麸炒）　胡芦巴　钟乳（炼成粉）　青皮（去白）　茴香（舶上者，炒）　紫苏子（炒）　阳起石（用浆水煮一日，细研，飞过，焙干）　荜澄茄（各二两）　山蓣（一两半）　肉苁蓉（四两，净，洗，切片子，焙干）　蒺藜子（炒）　肉桂（去粗皮）　大腹子　槟榔（各二两半）　白豆蔻（去壳，一两）　大附子（半斤，炮，去皮、脐，用青盐半斤，浆水一斗五升煮，水令尽，切，焙干）
上为细末，入前膏内搜成剂，于臼内捣千余杵，为圆如桐子大。每服二十圆，空心，温酒下，盐汤亦得。
菟丝子圆  ***************************
治肾气虚损，五劳七伤，少腹拘急，四肢酸疼，面色黧黑，唇口干燥，目暗耳鸣，心忪气短，夜梦惊恐，精神困倦，喜怒无常，悲忧不乐，饮食无味，举动乏力，心腹胀满，脚膝痿缓，小便滑数，房室不举，股内湿痒，水道涩痛，小便出血，时有遗沥，并宜服之。久服填骨髓，续绝伤，补五脏，去万病，明视听，益颜色，轻身延年，聪明耳目。
菟丝子（洗，酒浸）　鹿茸（酥炙，去毛，剉）　肉桂（去粗皮）　附子（炮，去皮、脐）　石龙芮（去土）　泽泻（各一两）　巴戟（去心）　防风（去苗、杈）　肉苁蓉（酒浸，切，焙）　杜仲（去粗皮，剉，炒）　茴香（炒）　沉香　白茯苓（去皮）　牛膝（酒浸一宿）　石斛（去根）　续断　山茱萸（去核）　补骨脂（炒）　熟干地黄（酒蒸）　荜澄茄（各三两）　桑螵蛸（酒浸，炒）　五味子　覆盆子（去枝、萼）　芎藭（各半两）
上为末，以酒煮面糊圆，如梧桐子大。每服二十圆，温酒或盐汤下，空心服。如脚膝无力，木瓜汤下，晚食前再服。
金钗石斛圆  ***************************
治真气不足，元脏虚弱，头昏面肿，目暗耳鸣，四肢疲倦，百节酸疼，脚下隐痛，步履艰难，肌体羸瘦，面色黄黑，鬓发脱落，头皮肿痒，精神昏困，手足多冷，心胸痞闷，绕脐刺痛，膝胫酸疼，不能久立，腰背拘急，不得俯仰，两胁胀满，水谷不消，腹痛气刺，发歇无时，心悬噫醋，呕逆恶心，口苦咽干，吃食无味，恍惚多忘，气促喘乏，夜梦惊恐，心忪盗汗，小便滑数，或水道涩痛，一切元脏虚冷之疾，并能治之。常服补五脏，和血脉，驻颜色，润发，进食肥肌，大壮筋骨。
川乌头（炮，去皮、脐）　金铃子（麸炒）　石斛（去根）　茴香（炒）　赤小豆　马蔺子（醋炒）　羌活（去芦。各八两）　地龙（去土，炒）　巴戟天（去心）　胡芦巴（炒）　川椒（去目，炒。各四两）　苍术（去浮皮）　乌药（各十六两）　青盐（二两）
上为细末，酒煮面糊为圆，如梧桐子大。每服二十圆，温酒下，盐汤亦得，空心，食前。
何首乌圆  ***************************
补暖腑脏，祛逐风冷，利腰膝，强筋骨，黑髭发，驻颜容。此药性温无毒，久服轻身，延年不老。
牛膝（一斤，去苗，剉）　何首乌（三斤，用铜刀或竹刀切如碁子大，木杵臼中捣）
上以黑豆一斗，净洗曝干，用甑先以豆薄铺甑底，然后薄铺何首乌，又铺豆，又薄铺牛膝。如此重重铺，令药、豆俱尽，安于釜上蒸之，令豆熟为度。去黑豆，取药曝干，又换豆蒸之，如此三遍，去豆取药，候干为末，蒸枣肉和圆，如梧桐子大。每服三十圆，温酒下，食前服。忌萝卜、葱、蒜。
石南圆  ***************************
治风毒，脚弱少力，脚重疼痹，脚肿生疮，脚下隐痛，不能踏地，脚膝筋挛，不能屈伸，项背腰脊拘急不快，风毒上攻，头面浮肿，或生细疮，出黄赤汁，或手臂少力，或口舌生疮，牙龈宣烂，齿摇发落，耳中蝉声，头眩气促，心腹胀闷，小便时涩，大便难。
石南叶　当归（去芦）　薏苡仁　川芎　赤芍药　麻黄（去根、节）　陈橘皮　牵牛（炒）　赤小豆　大腹皮（连皮用）　杏仁（去皮、尖及双仁，麸炒黄赤色。各二两）　五加皮　牛膝（去苗。各三两）　木瓜　独活（去芦）　杜仲（剉，炒）　萆薢（各四两）
上为细末，以酒浸蒸饼为圆，如梧桐子大。每十圆至十五、二十圆，木瓜汤下，早起、日中、临卧各一服。常服补益元气，筋骨壮健，耳目聪明，妇人血气亦可服。不拘时候。
八味圆  ***************************
治肾气虚乏，下元冷惫，脐腹疼痛，夜多漩溺，脚膝缓弱，肢体倦怠，面色黧黑，不思饮食。又治脚气上冲，小腹不仁，及虚劳不足，渴欲饮水，腰重疼痛，少腹拘急，小便不利，或男子消渴，小便反多，妇人转胞，小便不通，并宜服之。
白茯苓（去皮）　牡丹皮　泽泻（各三两）　熟地黄（八两，酒制）　山茱萸（去核）　山药（各四两）　附子（炮，去皮、脐）　肉桂（去粗皮。各二两）
上为末。炼蜜圆如梧桐子大。每服十五圆至二十五圆，温酒，空心，食前，日二服。久服壮元阳，益精髓，活血驻颜，强志轻身。
黄芪圆  ***************************
治丈夫肾脏风毒上攻，头面虚浮，耳内蝉声，头目昏眩，项背拘急，下注腰脚，脚膝生疮，行步艰难，脚下隐疼，不能踏地。筋脉拘挛，不得伸屈，四肢少力，百节酸疼，腰腿冷痛，小便滑数，及瘫痪风痹，遍身顽麻。又疗妇人血风，肢体痒痛，脚膝缓弱，起坐艰难，并宜服之。
川乌头（炮，去皮、脐）　川楝子　地龙（去土，炒）　茴香（炒）　杜蒺藜（炒，去刺）　赤小豆　防风（去芦头）　黄芪（剉。各一两）　乌药（剉，二两）
上为细末，酒煮面糊为圆，如梧桐子大。每服十五圆，温酒下，盐汤亦得，妇人醋汤下，并空心服。
茴香圆  ***************************
治丈夫元脏久虚，冷气攻冲，脐腹绞痛，腰背拘急，面色萎黄，饮食减少，及膀胱、小肠气痛，并肾脏风毒，头面虚浮，目暗耳鸣，脚膝少力，肿痛生疮。妇人血脏虚冷，食减少力，肢体疼痛。久服补虚损，除风冷，壮筋骨，明耳目。
威灵仙（洗去土）　防风（去苗）　川乌头（炮，去皮、脐）　陈皮（去白）　川楝子　萆薢（各三两）　乌药（系炒乌药，剉，去土，五两）　赤小豆　茴香（炒。各八两）　地龙（炒，去土，一两）　川椒（去目及闭口者，微炒出汗，二两）
上为细末，酒煮面糊为圆，如梧桐子大。每服空心及晚食前，温酒下二十圆，盐汤亦得。小肠气痛，炒生姜、茴香酒下，脚转筋，木瓜汤下。妇人血脏虚冷，温醋汤下，脐腹绞痛，滑泄冷痢，浓煎艾汤下。
五补圆  ***************************
补诸虚，安五脏，坚骨髓，养精神。
熟干地黄　人参（去芦）　牛膝（去苗，酒浸一宿，焙干）　白茯苓（去皮）　地骨皮（去土。各等分）
上为末，炼蜜圆如梧桐子大。每服三十圆，温酒下，空心服。加至五十圆，日三服。服至半月，觉气壅，即服七宣圆二三日，觉气散，即还服五补圆。久服去百病，髭发黑润。
无比山药圆  ***************************
治丈夫诸虚百损，五劳七伤，头痛目眩，手足逆冷，或烦热有时，或冷痹骨疼，腰髋不随，饮食虽多，不生肌肉，或少食而胀满，体无光泽，阳气衰绝，阴气不行。此药补经脉，起阴阳，安魂魄，开三焦，破积聚，厚肠胃，强筋练骨，轻身明目，除风去冷。
熟干地黄（酒浸）　赤石脂（煅）　巴戟（去心）　茯神（去皮、木）　山茱萸（去核）　牛膝（剉，酒浸）　泽泻（各二两）　干山药（二两）　五味子（拣，六两）　肉苁蓉（酒浸，四两）　菟丝子（酒浸，研）　杜仲（去皮，炒。各三两）
上为末，炼蜜圆如桐子大。每服二十至三十圆，食前，温酒或温米饮下。服七日后，令人身轻健，体润泽，唇口赤，手足暖，面光悦，身体安，音声响，是其验也。十日后长肌肉。此药通中入脑，鼻必酸疼，勿怪。
大山蓣圆  ***************************
治虚损，五劳七伤，肢体沉重，骨节酸疼，心中烦悸，唇口干烦，面体少色，情思不乐，咳嗽喘乏，伤血动气，夜多异梦，盗汗失精，腰背强痛，脐腹弦急，嗜卧少起，喜惊多忘，饮食减少，肌肉瘦瘁。又治风虚，头目眩晕，心神不宁，及病后气不复常，渐成劳损。久服愈风气百疾。
山蓣（七两半）　甘草（炙，七两）　芎藭　杏仁（酒浸，去皮，麸炒）　麦门冬（去心）　防风（去芦、杈）　白芍药　白术（各一两半）　白茯苓（去皮）　柴胡（去芦）　桔梗（各一两二钱半）　神曲（炒）　熟干地黄　当归（去芦，洗，焙，酒制）　大豆黄卷（炒）　肉桂（去皮。各二两半）　阿胶（炒）　人参（各一两七钱半）　白蔹　干姜（各七钱半）　大枣（一百个，蒸熟，去皮、核）
上为细末，炼蜜与蒸枣同和圆，如弹子大。每服一圆，温酒或米饮化下，嚼服亦可，食前。
定志圆  ***************************
治心气不定，五脏不足，恍惚振悸，忧愁悲伤，差错谬忘，梦寐惊魇，恐怖不宁，喜怒无时，朝瘥暮剧，暮瘥朝剧，或发狂眩，并宜服之。常服益心强志，令人不忘。
白茯苓（去皮）　人参（去芦头。各三两）　远志（去苗及心）　菖蒲（各二两）
上为细末，炼蜜圆，如梧桐子大，以朱砂为衣。每服七圆，加至二十圆，温米饮下，食后，临卧，日三服。
黄芪建中汤  ***************************
治男人、女人诸虚不足，小腹急痛，胁肋䐜胀，脐下虚满，胸中烦悸，面色萎黄，唇口干燥，少力身重，胸满短气，腰背强痛，骨肉酸疼，行动喘乏，不能饮食，或因劳伤过度，或因病后不复常，并宜服之。
白芍药（六两）　肉桂（去粗皮）　黄芪（去芦。各三两）　甘草（炙，剉，二两）
上为粗散。每服三钱，水一盏半，生姜三片，大枣一枚，煎至一中盏，去滓，入饧少许，再煎令镕，稍热服，空心，食前。
人参黄芪散  ***************************
治虚劳客热，肌肉消瘦，四肢倦怠，五心烦热，口燥咽干，颊赤心忪，日晚潮热，夜有盗汗，胸胁不利，减食多渴，欬唾稠黏，时有脓血。
赤芍药　紫菀　知母　黄芪　桑白皮（剉）　甘草（爁。各十五两）　人参（去芦）　桔梗（各十两）　地骨皮（去土）　秦艽（去土）　茯苓（去皮）　生干地黄　柴胡（去苗。各二十两）　半夏（汤浸七次，去滑，用生姜汁制，十五两）　鳖甲（去裙，醋炙，一两）　天门冬（去心，三十两）
上为末。每服二钱，水一盏，煎七分，去滓，温服。
成炼钟乳粉  ***************************
主五劳七伤，欬逆上气，治寒嗽，通音声，明目益精，安五脏，通百节，利九窍，下乳汁，益气补虚，疗脚弱冷疼，下焦伤竭，强阴。久服延年益寿，令人有子。
钟乳（不拘多少）
上取韶州钟乳，无问厚薄，但颜色明净光泽者即堪入炼，唯黄、赤两色不任用。欲炼亦不拘多少，置钟乳于金、银器中，即以大铛中贮水，沉金、银器于铛中煮之，常令如鱼眼沸，水减即添。若薄乳，三日三夜即得，若粗厚管者，即七日七夜，候乳色变黄白即熟。如疑生，更煮，满十日最佳。煮讫出金、银器，其铛内煮乳黄浊水弃之，勿令人服，损人咽喉，伤人肝肺，令人头痛，兼复下利不止。其有犯者，食猪肉即愈。弃此黄水讫，更着清水，准前更煮，经半日许即出之，其水色清不变即止，乳无毒矣。即于瓷钵中，用玉锤着水研之。其钵及锤须夹白练袋，笼口稍长作之，使锤得转，兼通上下，每日着水搅令匀，勿使着锤钵，即封系练袋，自作记，勿使人开，一即免纤尘入，二即免研人窃吃。研觉干涩，即是水尽，即更添水，常令如稀米泔状，乳细者皆浮在上，粗者沉在下，复绕锤钵四边研之，不及者即粗细不匀。为此，每日须一开或二开，搅括令匀，勿使着锤，即得匀熟，免有粗细。研至四五日，状若乳汁，研揩视之，状如书中白鱼腻即成。自然光白，便以水洗之，不随水落者即熟。若得水而落者即未成，更须研之，以不落为限。熟讫，澄取曝干。每服秤半两，分为三服，用温酒调下，空腹服，更量病轻重加减服之，亦可和为圆服之。
玉霜圆  ***************************
治真气虚惫，下焦伤竭，脐腹弦急，腰脚疼痛，精神困倦，面色枯槁，或亡血盗汗，遗沥失精，大便自利，小便滑数，肌肉消瘦，阳事不举。久服续骨联筋，秘精坚髓，却老还童，安魂定魄，换肌秘气，轻身壮阳，益寿住世。
白龙骨（一斤，黏舌者，细捣，罗后研如粉，以水飞过三度了，日中晒干，用黑豆一斗，内蒸一伏时，以夹绢袋盛，晒干）　牡蛎（火煅成粉）　紫梢花（如无，以木贼代之。各三两）　牛膝（酒浸，炙干秤）　磁石（醋淬七度）　紫巴戟（穿心者）　泽泻（洗，酒浸一宿，炙）　石斛（去根，炙）　朱砂（研，飞）　肉苁蓉（去皱皮，洗，酒浸一宿，炙干。各二两）　茴香（舶上者，微炒）　肉桂（去皮。各一两）　菟丝子（酒浸一伏时，蒸，晒，杵，罗为末，去浮者）　韭子（微炒。各五两）　鹿茸（半两，用连顶骨者，去毛净，约三寸截断，酒浸一伏时，慢火炙脆）　天雄（十两，长大者，酒浸七日了，掘一地坑，以半秤炭火烧坑通赤，速去水令净，以醋二升沃于地坑内候干，乘热便投天雄在内，以盆合土拥之，经宿后取出，去皮、脐）
上为细末，炼酒、蜜各半和圆，如梧桐子大。每服三十圆，空心，晚食前温酒下。常服补真气，壮筋骨。
预知子圆  ***************************
治心气不足，志意不定，神情恍惚，语言错妄，忪悸烦郁，愁忧惨戚，喜惊多恐，健忘少睡，夜多异梦，寤即惊魇，或发狂眩，暴不知人，并宜服之。
预知子（去皮）　人参（去芦）　山药　石菖蒲　枸杞子（拣净）　远志（去心）　黄精（蒸熟）　白茯苓（去皮）　柏子仁　朱砂（研，飞）　茯神（去木）　地骨皮（去土）
上各等分，为细末，炼蜜圆，如龙眼核大，以朱砂为衣。每服一圆，细嚼，人参汤下，不拘时。
安肾圆  ***************************
治肾经久积阴寒，膀胱虚冷，下元衰惫，耳重唇焦，腰腿肿疼，脐腹撮痛，两胁刺胀，小腹坚疼，下部湿痒，夜梦遗精，恍惚多惊，皮肤干燥，面无光泽，口淡无味，不思饮食，大便溏泄，小便滑数，精神不爽，事多健忘。补元阳，益肾气。
川乌头（炮，去皮、脐）　肉桂（去皮。各十六两）　石斛（去根，酒浸制）　桃仁（麸炒）　白蒺藜（炒，去刺）　白术　破故纸（炒）　萆薢　白茯苓　山药　肉苁蓉（酒浸）　巴戟（各四十八两）
上为细末，炼蜜圆，如梧桐子大。每服三十圆，温酒或盐汤下，空心，食前。小肠气，炒茴香盐酒下。
麝香鹿茸圆  ***************************
益真气，补虚惫。治下焦伤竭，脐腹绞痛，两胁胀满，饮食减少，肢节烦疼，手足麻痹，腰腿沉重，行步艰难，目视茫茫，夜梦鬼交，遗泄失精，神情不定，阳事不举，小便滑数，气虚肠鸣，大便自利，虚烦盗汗，津液内燥。
熟干地黄（十斤）　五味子（二斤）　附子（一百四十个，炮，去皮、脐）　苁蓉（三斤，酒浸一宿，干）　山药（四斤）　鹿茸（燎去毛，酒浸，炙，七十两）　杜仲（三斤半，去粗皮，炒去丝）　牛膝（一斤四两，酒浸一宿）
上为末，炼蜜为圆，如梧桐子大，每一斤圆子，用麝香末一钱为衣。每服二十粒，温酒吞下，盐汤亦得，食前服。○宋嘉定十年十二月申明改正。
妙香散  ***************************
治男子、妇人心气不足，志意不定，惊怖，悲忧惨戚，虚烦少睡，喜怒不常，夜多盗汗，饮食无味，头目昏眩。
茯苓（去皮，不焙）　茯神（去皮、木。各一两）　人参　桔梗（炒）　甘草（各半两）　薯蓣（姜汁炙）　远志（去心，炒）　黄芪（各一两）　辰砂（三钱，别研）　麝香（一钱，别研）　木香（二两半，煨）
上为细末。每服二钱，温酒调服。常服补气血，安神镇心。
养气丹  ***************************
治诸虚百损，脾元耗惫，真阳不固，三焦不和，上实下虚，中脘痰饮上攻，头目昏眩，八风五痹，或卒暴中风，痰潮上膈，言语謇涩，神昏气乱，状若瘫痪，及奔豚肾气，上冲胸腹连两胁，膨胀刺痛不可忍者。阴阳上下，气不升降，饮食不进，面无精光，肢体浮肿，五种水气，脚气上冲，腰背倦痛，夜梦鬼交，觉来盗汗，胃冷心疼，小便滑数，牵引小腹，足膝缓弱，步履艰难。妇人血海久冷，赤白带下，岁久无子，及阴毒伤寒，面青舌卷，阴缩难言，四肢厥冷，不省人事者，急服百圆，用生姜、大枣煎汤灌之，即便回阳，命无不活。或触冒寒邪，霍乱吐泻，手足逆冷，六脉沉伏，唇口青黑，腹胁攻刺，及男子阳事痿怯，脚膝酸疼，腹脐虚鸣，大便自滑，兼疗膈胃烦壅，痰饮虚鸣，百药不愈者。常服助养真气，生阳逐阴，温平不僭，消磨冷滞，克化饮食，使五脏安宁，六腑调畅，百病不侵。出入道途，宜服此药，随行缓急服饵，大有功效。
禹余粮石（半斤）　代赭石（各火炼七次，又醋淬七次。一斤）　磁石（火炼十次，醋淬十次）　紫石英　赤石脂（各火煅一次，各半斤）
以上各研为细末，又以水研。挹其清者，置之纸上，用筲箕盛，欲使细末在纸上，候水尽滴干。各用藏瓶盛贮，以盐水纸筋和泥固济，阴干。以好硬炭五十斤分为五处，每一处用炭十斤，烧红作一炉子，煅此五药，以纸灰盖之。两日后，火尽灰冷，则再煅，如此三次，埋地坑内两日，出火毒，再研细，入下药。
破故纸（酒炒香熟）　茴香（炒）　沉香（不见火）　巴戟（盐汤浸，打，去心）　肉豆蔻（面裹，煨热）　丁香　木香（不见火）　肉桂（去粗皮）　白茯苓（去皮）　山药　远志（去心）　附子（炮，去皮、脐）　川当归（酒浸一宿）　鹿茸（醋炙。各一两）　苁蓉（净，洗，酒浸一宿，焙干，一两半）
以上各如法修制，同研为末，却入：
五灵脂　没药（各去沙石，研）　乳香（细研。各一两）
以上三味，入众药同研，却入：
钟乳粉　阳起石（略煅）　朱砂（或煅或蒸。各一两）
以上三味别研，临时入。
上同为细末，用糯米粉煮糊为圆，每两作五十圆，阴干，入布袋内，擦令光莹。每服五圆至十圆，空心，温酒下，或姜盐汤，或枣汤下亦得，妇人艾醋汤下。
朴附圆  ***************************
治脾元虚弱，饮食迟化，食必多伤，腹痛肠鸣，脏腑滑泄，昼夜无度，胃气虚损，不美饮食，呕哕恶涎。此药性温，兼治翻胃恶心，及久患脾泄冷泻之人，最宜服此。
附子（炮，去皮、脐）　厚朴（各一斤。姜汁制）　干姜（炮，三斤）　神曲（炒，八两）
上为细末，酒煮面糊圆，如梧桐子大。每服三十圆，空心，食前，米饮或盐汤下亦得。
川楝散  ***************************
治膀胱、小肠气痛，脐下撮痛，上冲心腹，面色萎黄，脚下隐痛，四肢倦怠，不思饮食，夜多旋溺，外肾瘙痒。
川楝子（蒸，去皮、核）　破故纸（炒）　茴香（炒。各四两）　干姜（一两，炮）　胡芦巴（三两，酒炒）　附子（一两半，炮，去皮、脐）
上为细末。每服二钱，空心，食前，热酒调下。
双和汤  ***************************
治男子、妇人五劳、六极、七伤，心肾俱虚，精血气少，遂成虚劳。百骸枯瘁，四肢倦怠，寒热往来，咳嗽咽干，行动喘乏，面色萎黄，略有所触，易成他疾。或伤于冷，则宿食不消，脾疼腹痛，泻痢吐逆。或伤于热，则头旋目晕，痰涎气促，五心烦热。或因饥饱动作，喜怒惊恐，病随而至，或虚胀而不思食，或多食而不生肌肉，心烦则虚汗盗汗，一切虚劳不敢服燥药者，并宜服之。常服调中养气，益血育神，和胃进食，补虚损。
白芍药（七两半）　黄芪（去芦，蜜炙）　当归（洗，去芦，酒制）　熟地黄（洗，酒蒸）　川芎（去芦。各三两）　甘草（炙）　肉桂（去粗皮，不见火。各二两二钱半）
上为细末。每服二钱，水一盏半，生姜二片，枣一枚，煎至六分，空心，食前服。
忌生冷、果子等物。
平补镇心丹  ***************************
治丈夫、妇人心气不足，志意不定，神情恍惚，夜多异梦，忪悸烦郁，肾气伤败，血少气多，四肢倦怠，足胫酸疼，睡卧不稳，梦寐遗精，时有白浊，渐至羸弱。（又方见后）
山药（洗净，姜汁制，炒）　天门冬（去心）　熟地黄（洗，酒蒸）　远志（去心，甘草煮）　龙齿（各一两半）　麦门冬（去心）　五味子（去梗、皮）　肉桂（去皮，不见火）　茯神（去木）　白茯苓（去皮）　车前子（去沙土，碾破。各一两二钱半）　人参（去芦，五钱）　朱砂（细研，半两，为衣）　酸枣仁（去皮，隔纸微炒，二钱半）
上为细末，炼蜜圆，如梧桐子大。每服三十圆，空心，饭饮下，温酒亦得，加至五十圆。常服益精髓，养气血，悦色驻颜。
十四味建中汤  ***************************
治营卫不足，腑脏俱伤，积劳虚损，形体羸瘠，短气嗜卧，寒热头痛，咳嗽喘促，呕吐痰沫，手足多冷，面白脱色，小腹拘急，百节尽疼，夜卧汗多，梦寐惊悸，小便频数，大便滑利，失血虚极，心忪面黑，脾肾久虚，饮食全亏。
白芍药（剉）　白术（洗）　肉苁蓉（洗去泥，酒浸一宿，焙干）　麦门冬（去心）　甘草（炙）　熟地黄（酒蒸一宿，焙干）　白茯苓（去皮）　川芎（洗）　半夏（汤洗七次）　肉桂（去粗皮）　人参（去芦）　黄芪（炙）　当归（洗，去芦，酒浸，焙）　附子（炮，去皮、脐）
上等分，㕮咀，为粗散。每服三钱，水一盏半，生姜三片，枣一枚，煎至一盏，去滓，食前温服。
思仙续断圆  ***************************
治脾肾风虚，毒气流注，腿膝酸疼，艰于步履，小便遗沥，大便后重。此药补五脏内伤，调中益精，凉血，坚强筋骨，益智，轻身延年。
防风（去芦、杈）　川乌头（炮，去皮、脐）　杜仲（各二两。去粗皮，姜汁制，炒断丝）　木瓜（三两，去瓤）　薏苡仁（炒）　牛膝（各四两。洗，去芦，好酒浸一宿）　续断　萆薢（各六两）
上为末，酒糊圆。每服三十至五十圆，温酒、盐汤空心下。
黄芪六一汤  ***************************
治男子、妇人诸虚不足，肢体劳倦，胸中烦悸，时复焦渴，唇口干燥，面色萎黄，不能饮食。或先渴而欲发疮疖，或病痈疽而后渴者，宜服此。常服补血气，安和五脏。
甘草（一两，炙）　黄芪（六两，去芦，蜜涂炙）
上㕮咀。每服二钱，水一盏，枣一枚，煎七分，温服，不拘时。
木瓜圆  ***************************
治肾经虚弱，腰膝沉重，腿脚肿痒，疰破生疮，脚心隐痛，筋脉拘挛，或腰膝缓弱，步履艰难，举动喘促，面色黧黑，大小便秘涩，饮食减少，无问新久，并宜服之。
狗脊（去毛，六两）　木瓜（去瓤，四两）　苁蓉（去芦，酒浸制）　天麻（去芦）　当归（酒浸制）　牛膝（去土，酒浸一宿）　萆薢（各二两）　大艾（四两，去梗，糯米糊调成饼，焙干，为末）
上为细末，炼蜜为圆，如梧桐子大。每服二十圆，渐加至三十圆，空心，食前温酒下，盐汤亦得。
茱萸内消圆  ***************************
治肾与膀胱经虚，为邪气所抟，结成寒疝，伏留不去，脐腹㽲刺，小肠气痛，奔豚痃癖，疼不可忍，阴核偏大，肤囊痈肿，结硬牵急，重大滋长，瘙痒疼痛，时出黄水、疮疡，腰腿沉重，足胫肿满，行步艰难，累经治疗，不见减瘥，服之渐渐内消，不动大肠，亦不搜绞，补虚消疝，温养肾经。此药不热，无毒，若志心服饵，其效如神。
吴茱萸（汤洗七次）　陈皮（浸，洗，去白）　山药（焙）　川楝（蒸，去皮、核）　山茱萸（去核）　青皮（浸，洗，去白）　茴香（炒）　马蔺花（醋炙）　肉桂（去粗皮。各二两）　木香（一两，不见火）
上为细末，酒糊圆，如梧桐子大。每服三十圆至五十圆，空心，温酒或盐汤吞下。
青娥圆  ***************************
治肾气虚弱，风冷乘之，或血气相抟，腰痛如折，起坐艰难，俯仰不利，转侧不能，或因劳役过多，伤于肾经，或处卑湿，地气伤腰，或堕坠伤损，或风寒客抟，或气滞不散，皆令腰间似有物重坠，起坐艰辛者，悉皆治之。（又方见后）
胡桃（二十个，去壳皮）　破故纸（酒炒，八两）　蒜（四两，熬膏）　杜仲（姜汁炒，十六两）
上为细末，蒜膏为圆。每服三十圆，空心温酒下，妇人淡醋汤下。常服壮筋骨，活血脉，乌髭须，益颜色。
接气丹  ***************************
治真元虚惫，阴邪独盛，阳气暴绝，或大吐大泻，久痢虚脱等病。
肉苁蓉（酒浸）　牛膝（酒浸）　白术（焙。各半两）　桂心（去粗皮）　肉豆蔻（煨）　茴香（炒）　附子（炮，去皮、脐）　木香　阳起石（煅）　沉香　川楝子（去核，用肉）　胡芦巴（炒）　破故纸（炒。各一两）　丁香（三钱）　黑锡（去滓秤）　硫黄（研。各二两）
上件药，并沙子四两，并捣为细末，和停，用糯米粉酒煮糊圆，如梧桐子大。温酒、盐汤空心下五十圆。
宁志膏  ***************************
治心脏亏虚，神志不守，恐怖惊惕，常多恍惚，易于健忘，睡卧不宁，梦涉危险，一切心疾，并治。
酸枣仁（微炒，去皮）　人参（去芦。各一两）　辰砂（研细，水飞，半两）　乳香（一分，细研）
上各研和停，炼蜜圆，如弹子大。每服一粒，温酒化下，枣汤亦得，空心临卧服。
三仙丹  ***************************
治肾经虚寒，元气损弱，神衰力怯，目暗耳聋。常服补实下经，温养脾胃，壮气搜风，驻颜活血，增筋力，乌髭须。
茴香（三两，炒令香透）　川乌头（一两，生，去皮，剉作骰子块，用盐半两，同炒黄色，去盐）　苍术（二两，米泔浸一宿，刮去皮，切碎，取葱白一握，同炒黄色，去葱）
上为细末，酒煮面糊圆，如梧桐子大。每服五七十圆，空心温酒、盐汤下。（又名长寿丹）
乐令建中汤  ***************************
治血气劳伤，五脏六腑虚损，肠鸣神倦，营卫不和，退虚热，除百病。
白芍药　前胡（去芦）　桂心　黄芪（蜜炙）　白茯苓　人参（去芦）　细辛　当归（去土）　麦门冬（去心）　陈皮（去白）　甘草（炙。各一两）　半夏（洗七次，七钱半）
上㕮咀。每服四钱，水一盏，姜四片，枣一个，同煎至七分，去滓，微热服，不拘时候。
金铃子圆  ***************************
治肾气发动，牵引疼痛，脐腹弦急，攻冲不定。
益智仁　巴戟（去心）　胡芦巴（炒）　破故纸（炒）　石菖蒲　茴香（微炒。各二两）　金铃子（去核，四两）　白茯苓（去皮）　陈橘皮（去白）　木香（各一两）
上为末，酒煮面糊圆梧桐子大。每服五十圆，盐汤、温酒下。
张走马玉霜圆  ***************************
疗男子元阳虚损，五脏气衰，夜梦遗泄，小便白浊，脐下冷痛，阳事不兴，久无子息，渐致瘦弱，变成肾劳，眼昏耳鸣，腰膝酸疼，夜多盗汗，并宜服之，自然精元秘固，内施不泄，留浊去清，精神安健。如妇人宫脏冷，月水不调，赤白带下，久无子息，面生䵟[黑曾]，发退不生，肌肉干黄，容无光泽，服之大效。
破故纸（炒）　巴戟（去心。各四两）　茴香（六两，焙）　川楝子（麸炒）　大川乌（用蚌粉半斤炒，去蚌不用。各八两）
上为细末，酒打面糊为圆，如梧桐子大。每服三五十圆，温酒下，盐汤亦得。空心，食前。
降心丹  ***************************
治心肾不足，体热盗汗，健忘遗精，及服热药过多，上盛下虚，气血不降，小便赤白，稠浊不清。常服镇益心神，补虚养血，秘精气，益丹田。
熟干地黄（洗，焙）　麦门冬（去心）　天门冬（去心）　当归（去芦，洗。各三两）　白茯苓（去皮）　茯神（去皮、木）　远志（甘草煮，去芦、骨）　人参（各二两）　肉桂（去粗皮，不见火）　朱砂（研，飞。各半两）
上为末，炼蜜圆，如桐子大。每服三十圆，人参汤下。
四神丹  ***************************
治百病，补五脏，远疫疠，却岚瘴，除尸疰蛊毒，辟鬼魅邪气。大治男子、妇人真元虚损，精髓耗伤，形羸气弱，中满下虚，致水火不交，阴阳失序，精神困倦，面色枯槁，亡血盗汗，遗沥失精，大便自利，小便滑数，梦寐惊恐，阳事不举，腰腿沉重，筋脉拘挛，及一切沉寒痼冷，痃癖疝瘕，脐腹绞痛，久泻久痢，伤寒阴证，脉候沉微，身凉自汗，四肢厥冷。妇人百病，胎脏久冷，绝孕无子，赤白带下，月候不调，服诸药久不瘥，悉皆治之。此丹假阴阳造化之功，得天地中和之气，即与寻常一煅一炼僭燥丹药功效不同。此丹活血实髓，安魄定魂，悦泽颜色，轻身保命。苟不恃药力纵其情欲，久久服之，可通仙道。
雄黄　雌黄　硫黄　朱砂（并研，各五两）
上入瓷盒内，将马鞭草为末，盐泥固济，慢火四围烧煅，一日一夜取出，再研细，以糯米粽研，糊圆如豆大。每服一粒，绝早新汲水下。妊妇不可服。忌羊血、葵菜。
十全大补汤  ***************************
治男子、妇人诸虚不足，五劳七伤，不进饮食，久病虚损，时发潮热，气攻骨脊，拘急疼痛，夜梦遗精，面色萎黄，脚膝无力，一切病后气不如旧，忧愁思虑伤动气血，喘嗽中满，脾肾气弱，五心烦闷。此药性温不热，平补有效，养气育神，醒脾止渴，顺正辟邪，温暖脾胃。
白茯苓（焙）　白术（焙）　人参（去芦）　熟干地黄（酒蒸）　白芍药　粉草（炙）　黄芪（去芦）　肉桂（去粗皮，不见火）　川当归（去芦，洗）　川芎（各等分）
上为粗散。每服二大钱，水一盏，生姜三片，枣子二个，同煎七分，不拘时，温服。此药补虚损，大有神效。
黄芪鳖甲散  ***************************
治虚劳客热，肌肉消瘦，四肢倦怠，五心烦热，口燥咽干，颊赤心忪，日晚潮热，夜有盗汗，胸胁不利，减食多渴，咳唾稠黏，时有脓血。
桑白皮（炙）　半夏（煮）　黄芪（蜜炙）　知母（去芦）　赤芍药（洗）　甘草（爁）　紫菀（去芦。各二两半）　秦艽（去芦）　白茯苓（焙）　生干地黄（洗，焙）　地骨皮（去土）　柴胡（洗。各三两三钱）　苦桔梗　肉桂（去粗皮，不见火）　人参（各一两六钱半）　鳖甲（醋浸，去裙，炙酥）　天门冬（各五两。去心，焙）
上为粗末。每服二钱，水一盏，煎七分，去滓，食后服。
秦艽鳖甲散  ***************************
治男子、妇人气血劳伤，四肢倦怠，肌体瘦弱，骨节烦疼，头昏颊赤，肢体枯槁，面色萎黄，唇焦口干，五心烦热，痰涎咳嗽，腰背引痛，乍起乍卧，梦寐不宁，神情恍惚，时有盗汗，口苦无味，不美饮食，及治山岚瘴气，寒热往来。
天仙藤　前胡（去芦）　秦艽（去芦，洗）　鳖甲（醋浸，去裙，炙酥）　陈皮（去白）　贝母（去心）　柴胡（去芦，洗）　荆芥（去梗）　青皮（去白）　甘草（爁。各一两）　干葛（二两，焙）　肉桂（去粗皮，不见火）　羌活　白芷（各半两）
上为末。每服二钱，水一盏，姜三片，同煎八分，稍热，不拘时服，酒调亦得。常服养气血，调营卫，解倦怠。
沉香鳖甲散  ***************************
治男子、妇人五劳七伤，气血虚损，腰背拘急，手足沉重，百节酸疼，面色黄黑，肢体倦怠，行动喘乏，胸膈不快，咳嗽痰涎，夜多异梦，盗汗失精，嗜卧少力，肌肉瘦瘁，不思饮食，日渐羸弱，一切劳伤虚损，并皆治之。
白茯苓（焙）　沉香（不见火）　人参（去芦）　巴戟（去心）　川当归（去芦，洗）　牛膝（去芦，酒浸）　秦艽（去芦，洗）　大黄（不见火）　绵黄芪（去芦）　柴胡（去芦）　半夏（姜汁浸二宿，焙，炒令黄色）　荆芥（去梗。各半两）　附子（炮，去皮、脐）　鳖甲（醋浸，去裙，炙酥）　肉桂（去粗皮。各一两）　肉豆蔻（四个）　全蝎（二钱半）　干熟地黄（去芦）　羌活（各七钱半）
上为细末。每服二钱，水一盏，葱白二寸，姜三片，枣子二枚，同煎七分，空心，食前服。
小菟丝子圆  ***************************
治肾气虚损，五劳七伤，小腹拘急，四肢酸疼，面色黧黑，唇口干燥，目暗耳鸣，心忪气短，夜梦惊恐，精神困倦，喜怒无常，悲忧不乐，饮食无味，举动喘乏，心腹胀满，脚膝痿缓，小便滑数，房室不举，股内湿痒，水道涩痛，小便出血，时有遗沥，并宜服之。久服填骨髓，续绝伤，补五脏，去万病，明视听，益颜色，轻身延年，聪耳明目。
菟丝子（五两，酒浸）　山药（纳七钱半，为糊）　石莲肉（各二两）　白茯苓（焙，一两）
上为末，用山药糊搜和为圆，如桐子大。每服五十圆，温酒或盐汤下，空心服。如脚膝无力，木瓜汤下。
沉香鹿茸圆  ***************************
治真气不足，下元冷惫，脐腹绞痛，胁肋虚胀，脚膝缓弱，腰背拘急，肢体倦怠，面无精光，唇口干燥，目暗耳鸣，心忪气短，夜多异梦，昼少精神，喜怒无时，悲忧不乐，虚烦盗汗，饮食无味，举动力乏，夜梦鬼交，遗泄失精，小便滑数，时有余沥，阴间湿痒，阳事不兴，并宜服之。
沉香（一两）　鹿茸（去毛，酒炙，三两）　附子（炮，去皮、脐，四两）　巴戟（去心，二两）　菟丝子（酒浸，研，焙，五两）　熟干地黄（净，洗，酒浸，蒸，焙，六两）
上为细末，入麝香一钱半，别研和匀，炼蜜为圆，如梧桐子大。每服四五十粒，好酒或盐汤空心下。常服养真气，益精髓，明视听，悦色驻颜。
椒附圆  ***************************
补虚壮气，温和五脏。治下经不足，内挟积冷，脐腹弦急，痛引腰背，四肢倦怠，面色黧黑，唇口干燥，目暗耳鸣，心忪短气，夜多异梦，昼少精神，时有盗汗，小便滑数，遗沥白浊，脚膝缓弱，举动乏力，心腹胀满，不进饮食，并宜服之。极暖下元，治肾气乏，及疗腰疼。
五味子　陈皮（去白）　牵牛（微炒）　干姜（炮）　石菖蒲（各一两）　附子（炮，去皮、脐）　川椒（去目，炒去汁）　槟榔（各半两）
上八味剉碎，以好米醋，于瓷器内，用文武火煮，令干，焙为细末，醋煮面糊为圆，如梧桐子大。每服三十圆，盐酒或盐汤空心食前下。妇人血海冷，当归酒下。泄泻，饭饮下。冷痢，姜汤下。赤痢，甘草汤下。
平补镇心丹  ***************************
治证与前平补镇心丹同。
熟干地黄　麦门冬　柏子仁　茯神　生干地黄　天门冬　干山药（各七两）　当归（去芦，六两）　苦桔梗（炒）　辰砂（各三两。研，为衣）　远志（去心，七两，以甘草煮三四沸）　石菖蒲（拣节密者，十六两）　龙骨（一两）
上为细末，炼蜜为圆，如梧桐子大。每服三十圆，空心，饭饮下，温酒亦得，渐加至五十圆。
青娥圆  ***************************
治证与前青娥圆同。
胡桃肉（三十个，去皮、膜，别研如泥）　补骨脂（用芝麻同于银器内炒熟）　杜仲皮（去粗皮，剉，麸炒黄色，去麸，乘热略杵碎，又用酒洒匀再炒。各六两）
上为细末，入研药令匀，酒糊圆，如梧桐子大。每服三五十圆，温酒、盐汤下，空心，食前服。
威喜圆  ***************************
治丈夫元阳虚惫，精气不固，余沥常流，小便白浊，梦寐频泄，及妇人血海久冷，白带、白漏、白淫，下部常湿，小便如米泔，或无子息。
白茯苓（去皮，四两，作块，用猪苓一分，同于瓷器内煮二十沸，取茯苓，日干，去猪苓，为末）
上镕黄蜡四两搜为圆，如弹子大。空心细嚼，满口生津，徐徐咽服，以小便清为度。忌米醋，忌使性气。
远志圆  ***************************
治丈夫、妇人心气不足，肾经虚损，思虑太过，精神恍惚，健忘多惊，睡卧不宁，气血耗败，遗沥泄精，小便白浊，虚汗盗汗，耳或聋鸣，悉皆主之。
远志（去心，姜汁炒）　牡蛎（煅，取粉。各二两）　肉苁蓉（净，洗，切片，焙干，四两）　人参（去芦）　白茯苓（去皮）　辰砂（别研）　干姜（炮。各一两）
上为细末，炼蜜为圆，如梧桐子大。每服三十粒，空心，食前，煎灯心盐汤下，温酒亦可。此药性温无毒，常服补益心肾，聪明耳目，定志安神，滋养气血。
小安肾圆  ***************************
治肾气虚乏，下元冷惫，夜多旋溺，肢体倦怠，渐觉羸瘦，腰膝沉重，嗜卧少力，精神昏愦，耳作蝉鸣，面无颜色，泄泻肠鸣，眼目昏暗，牙齿蛀痛。
香附子　川楝子　川乌（各一斤。用盐四两，水四升同煮，候干，剉，焙）　茴香（十二两）　熟干地黄（八两）　川椒（去目及闭口者，微炒出汁，四两）
上为末，酒糊圆，如桐子大。每服二十圆至三十圆，空心临卧，盐汤或盐酒下。常服补虚损，益下元。
三建丹  ***************************
壮元阳，补真气。治劳伤虚损，下经衰竭，肾气不固，精溺遗失，脏腑自利，手足厥冷，或脉理如丝，形肉消脱，或恶闻食气，声嘶失音。
阳起石（火煅通红）　钟乳粉　附子（炮，去皮、脐。各等分）
上为细末和匀，用糯米糊为圆，如梧桐子大。每服二十圆至三十圆，米饮送下，食前服。忌豉汁、羊血。
伏火二气丹  ***************************
治真元虚损，精髓耗伤，肾气不足，面黑耳焦，下虚上盛，头目眩晕，心腹刺痛，翻胃吐逆，虚劳盗汗，水气喘满，全不入食。妇人血气久冷，崩中漏下，癥瘕块癖。此药夺阴阳造化之功，济心肾交养之妙，大补诸虚。
硫黄（四两）　黑锡　水银　丁香（不见火）　干姜（各半两）
上先镕黑锡，后下水银，结沙子，与硫黄一处，再研成黑灰色，次入余药研匀，用生姜自然汁煮糊为圆，如梧桐子大。每服十粒至五十粒，浓煎生姜汤下，空心，食前。
灵砂  ***************************
性温无毒，主五脏百病，益精养神，补气明目，安魂魄，通血脉，止烦满，杀邪魅。善治营卫不交养，阴阳不升降，上盛下虚，头旋气促，心腹冷痛，翻胃吐逆，霍乱转筋，脏腑滑泄，赤白下痢。久服通神，轻身不老，令人心灵。此丹按仙经服饵之法，会五行符合之妙，体性轻清，不随烟焰飞走，男女老幼皆可服。
水银（一斤）　硫黄（四两）
上二味，用新铁铫炒成沙子，或有烟焰即以醋洒，候研细，入水火鼎，醋调赤石脂封口，铁线扎缚晒干，盐泥固济，用炭二十斤煅，如鼎子裂，笔蘸赤石脂频抹其处。火尽为度，经宿取出，研为细末，糯米糊为圆，如麻子大。每服三粒，空心，枣汤、米饮、井花水、人参汤任下，量病轻重增至五、七粒。忌猪羊血、绿豆粉、冷滑之物。
上丹  ***************************
养五脏，补不足，固真元，调二气，和营卫，保神守中，久服轻身耐老，健力美食明目，降心火，交肾水，益精气。男子绝阳，庶事不兴。女子绝阴，不能妊娠。
腰膝重痛，筋骨衰败，面色黧黑，心劳志昏，寤寐恍惚，烦愦多倦，余沥梦遗，膀胱邪热，五劳七伤，肌肉羸瘁，上热下冷，难任补药，服之半月，阴阳自和，容色肌肉光润悦泽。开心喜，安魂消食，养胃气。
五味子（半斤）　肉苁蓉（酒浸）　巴戟（去心）　百部（酒浸一宿，焙）　蛇床子　白茯苓（去皮）　远志（去心）　山药　枸杞子　柏子仁（别研）　防风（去杈）　杜仲（炒断丝）　菟丝子（酒浸，焙干。各二两）
上为末，蜜圆如梧桐子大。食前温酒、盐汤下三十圆。春煎干枣汤，夏加五味子四两，四季月加苁蓉六两，秋加枸杞子六两，冬加远志六两。
鹿茸四斤圆  ***************************
治肝肾虚热淫于内，致筋骨萎弱，不自胜持，起居须人，足不任地，惊恐战掉，潮热时作，饮食无味，不生气力，诸虚不足。
肉苁蓉（酒浸）　熟地黄　牛膝（酒浸）　鹿茸（燎去毛，酥炙）　菟丝子（酒浸，别研）　木瓜干　杜仲（酒浸）　天麻（各等分）
上为末，蜜圆如梧桐子大。每服五十圆，温酒、米饮，食前下。
玄兔丹  ***************************
治三消渴症神药，常服禁遗精，止白浊，延年驻色。
菟丝子（酒浸通软，乘湿研，焙干，别取末，十两）　白茯苓　干莲肉（各三两）　五味子（酒浸，别为末，七两）
上为末，别碾干山药末六两，将所浸酒余者添酒煮糊，搜和得所，捣数千杵，圆如梧桐子大。每服五十圆，米汤下，空心，食前服。
龙齿镇心丹  ***************************
治心肾气不足，惊悸健忘，梦寐不安，遗精面少色，足胫酸疼。
远志（去心，炒）　天门冬（去心）　熟地黄　龙齿（水飞）　山药（各六两）　麦门冬（去心）　五味子　地骨皮　茯神（去皮、木）　白茯苓（去皮）　车前子（炒）　桂心（各五两）
上为末，蜜圆如梧桐子大。每服三十圆至五十圆，空心，温酒或米汤任下。
羊肉圆  ***************************
治真阳耗竭，下元伤惫，耳轮焦枯，面色黧黑，腰重脚弱，元气衰微。常服固真补气，益精驻颜。
补骨脂（炒）　胡芦巴（炒）　川楝子（炒）　茴香（炒）　续断（炒去丝）　附子（炮，去皮、脐）　茯苓（各三两）　山药（炒）　桃仁（别研，去尖，麸炒）　杏仁（各二两。去皮、尖，麸炒，别研）
上为末，精羊肉四两，酒煮烂，研极细，入面煮糊，圆如梧桐子大。盐汤、温酒，空心下三五十圆。
苁蓉大补圆  ***************************
治元脏虚惫，血气不足，白浊遗泄，自汗自利，口苦舌干，四肢羸瘦，妇人诸虚，皆主之。
木香（炮）　附子（炮，去皮、脐）　茴香（炒）　苁蓉（酒浸）　川椒（炒去汗。各十两）　桃仁（炒，去皮、尖）　胡芦巴　牛膝（酒浸）　巴戟（去心）　白蒺藜（炒，去刺）　五味子　黄芪　泽泻（各五两）　羌活　槟榔　天麻　川芎　桂心（各二两）
上为末，蜜圆如梧桐子大。盐酒、盐汤空心下三五十圆。
十四友圆  ***************************
补心肾虚，怔忪昏愦，神志不宁，睡卧不安。故经曰：脏有所伤，情有所倚，人不能知其病，则卧不安。
白茯苓（去皮）　川当归（去芦）　肉桂（去粗皮）　人参　白茯神（去木）　熟地黄（净，洗）　阿胶（蛤粉炒）　黄芪　柏子仁（别研）　紫石英（别研）　远志（汤浸，洗，去心，酒洒，蒸，炒干）　酸枣仁（炒）　辰砂（一分，别研）　龙齿（二两，别研）
上为末，同别研药蜜圆如梧桐子大。每服三十圆，食后枣汤下。
钟乳白泽圆  ***************************
治丈夫诸虚百损，五劳七伤，真气不足，元脏不固，神志俱耗，筋力顿衰，头目眩晕，耳内虚鸣，心腹急痛，气逆呕吐，痰嗽喘促，胸膈胀闷，脾泄下痢，遗精便浊，厥冷自汗，脉微欲绝。妇人血海虚冷，崩漏不止，赤白带下，经候不调，脐腹时痛，面无颜色，饮食不进，并宜服之。
钟乳粉（二两）　阳起石（煅通红，研）　附子（炮，去皮、脐。各一两半）　滴乳香（别研）　白檀香（末。各一两）　麝香（一钱，别研）
上和匀，滴水搜成剂，分作六十圆。每服一圆，水一盏，煎化及七分盏，空心热服，如急病，不拘时。久服补益精血，助阳消阴，安心神，定魂魄，延年增寿，起死回生。
三建汤  ***************************
治真气不足，元阳久虚，寒邪攻冲，肢节烦疼，腰背酸痛，自汗厥冷，大便滑泄，小便白浊，及中风涎潮，不省人事，伤寒阴证，厥逆脉微，皆可服之。
大川乌　天雄　附子（各去皮、脐，炮，各等分）
上为粗末。每服四钱，水二盏，生姜十五片，煎至八分，去滓温服，不拘时。
十全饮  ***************************
治诸虚百损，营卫不和，形体羸瘦，面色萎黄，脚膝酸疼，腰背倦痛，头眩耳重，口苦舌干，骨热内烦，心忪多汗，饮食进退，寒热往来，喘嗽吐衄，遗精失血。妇人崩漏，经候不调。凡病后不复旧，及忧虑伤动血气，此药平补有效。
白茯苓　白术　人参（去芦）　肉桂（去粗皮，不见火）　川当归（洗，去芦）　川芎　黄芪（去芦）　熟干地黄（洗净）　白芍药　甘草（炙。各等分）
上为粗末。每服三钱，水一盏半，生姜三片，枣子一枚，煎至七分，去滓温服，不拘时。

方卷之五·治痼冷  ——————————————————————————————————————————————————————————————————————————————————————————

二气丹  ***************************
助阳消阴，正气温中。治内虚里寒，冷气攻击，心胁脐腹，胀满刺痛，泄利无度，呕吐不止，自汗时出，小便不禁，阳气渐微，手足厥冷，及伤寒阴证，霍乱转筋，久下冷痢，少气羸困，一切虚寒痼冷，并宜服之。
肉桂（去粗皮）　硫黄（细研。各一分）　干姜（炮）　朱砂（研，为衣。各二钱）　黑附子（一枚，去皮、脐，炮裂，为末，半两者）
上并研匀，细面糊为圆，如梧桐子大。每服三十圆，煎艾盐汤放冷，空心，食前服。
崔氏乌头圆  ***************************
治风冷邪气，入乘心络，或腑脏暴感风寒，上乘于心，令人卒然心痛，或引背膂，乍瘥乍甚，经久不愈。
川乌头　附子（各炮，去皮、脐）　赤石脂（各三两）　肉桂（去粗皮）　干姜（炮）　蜀椒（去目及闭口者，炒出汗。各二两）
上为末，蜜圆如桐子大。每服三圆，温酒下，觉至痛处，痛即止。若不止，加五六圆，以知为度。若早服无所觉，至午时再服三圆，夜又三圆。若久心痛，每旦三圆至十圆，尽一剂，遂终身不发。忌猪肉、生葱。
曹公卓钟乳圆  ***************************
主五劳七伤，肺损气急。疗丈夫衰老，阳气绝，手足冷，心中少气，髓虚腰疼，脚痹体烦，口干不能食。此药下气消食，长肌和中，安五脏，除万病。
钟乳粉（二两）　吴茱萸（汤洗七次，焙干，微炒，半两）　石斛（去根）　菟丝子（酒浸，捣，焙。各一两）
上为末，炼蜜圆，如梧桐子大。每服七圆，空心，温酒或温汤、米饮下，日再。服讫行数百步，饮温酒三合，复行二三百步，觉口、胸内热稍定，即食干饭豆酱，过一日如常，须暖将息。不得闻见尸秽等气，亦不可食粗、臭、陈、恶食。初服七日内勿为阳事，过七日后任性，然亦不宜伤多。服过半剂觉有效，即相续服三剂，终身更无所忌。
金液丹  ***************************
固真气，暖丹田，坚筋骨，壮阳道，除久寒痼冷，补劳伤虚损。治男子腰肾久冷，心腹积聚，胁下冷癖，腹中诸虫，失精遗溺，形羸力劣，脚膝疼弱，冷风顽痹，上气衄血，欬逆寒热，霍乱转筋，虚滑下利。又治痔瘘湿䘌生疮，下血不止。及妇人血结寒热，阴蚀疽痔。
硫黄（拣净，去沙石，十两，研细飞过，用瓷盒子盛，以水和赤石脂封口，盐泥固济，晒干，地内先埋一小罐子，盛水令满，安盒子在上，用泥固济讫，慢火养七日七夜，候足，加顷火一斤，煅，候冷取出，研为极细末）
上药末一两，用蒸饼一两，汤浸，握去水，搜为圆，如梧桐子大。每服三十圆，多至百圆，温米饮下，空心服之。又治伤寒阴证，身冷脉微，手足厥逆，或吐或利，或自汗不止，或小便不禁，不拘圆数，宜并服之。得身热脉出为度。
橘皮煎圆  ***************************
治久虚积冷，心腹疼痛，呕吐痰水，饮食减少，胁肋虚满，脐腹弦急，大肠虚滑，小便利数，肌肤瘦瘁，面色萎黄，肢体怠惰，腰膝缓弱。及治痃癖积聚，上气咳嗽，久疟久利，肠风痔瘘。妇人血海虚冷，赤白带下，久无子息。
陈橘皮（汤浸，洗，去白取红，一十五两，为细末）　鹿茸（茄子者，燎去毛，擘开，酒浸，炙干）　肉苁蓉（酒浸，微炙）　牛膝（酒浸，焙）　石斛（去根，酒浸）　巴戟（去心）　菟丝子（酒浸，焙，捣）　肉桂（去粗皮）　当归（洗，去芦，焙）　干姜（炮裂）　吴茱萸（水淘去浮）　杜仲（去粗皮，姜汁炙）　附子（炮，去皮、脐）　阳起石（酒浸，研粉）　荆三棱（煨热，捶碎）　厚朴（去粗皮，姜汁炙）　萆薢（各三两）　甘草（炙，一两）
上为细末，以酒五升，于银、石器内，将橘皮末煎熬如饧，却将诸药末入在内，一处搜和匀，仍入臼内，捣五百杵，圆如梧桐子大。每二十圆至三十圆，空心，温酒、盐汤下。
附子理中圆  ***************************
治脾胃冷弱，心腹绞痛，呕吐泄利，霍乱转筋，体冷微汗，手足厥寒，心下逆满，腹中雷鸣，呕哕不止，饮食不进，及一切沉寒痼冷，并皆治之。
人参（去芦）　附子（炮，去皮、脐）　干姜（炮）　甘草（炙）　白术（各三两）
上为末，炼蜜和圆，每一两分作十圆。每服一圆，以水一盏化破，煎至七分，空心，食前，稍热服。
北葶圆  ***************************
治脾元气弱，久积阴冷，心腹胁肋，满胀刺痛，面色青黄，肌体瘦弱，怠惰嗜卧，食少多伤，噫气吞酸，哕逆恶心，腹中虚鸣，大便泄利，胸膈痞塞，饮食不下，呕哕霍乱，体冷转筋，及五膈五噎，痃癖瘕聚，翻胃吐食，久痛久痢。
陈橘皮（去白，洗，焙）　当归（去芦，剉，炒）　川芎　肉桂（去粗皮）　大附子（炮，去皮、脐）　厚朴（去粗皮，姜汁炙）　胡椒　甘草（炙，剉）　缩砂仁　干姜（炮。各四两）　北葶（醋淘去石，别研）　青盐（别研。各二两）　五味子（净，一两半）　白术（三两）　阿魏（醋化，去沙石，别研，半两）
上为末，用银、石锅中，入好酒，醋五升，白砂蜜一十两，先下北葶、阿魏、青盐三味，入细面一升，同煎稠黏，便下药末半斤，更煎如稀面糊，渐渐入药末煎，即离火取出，更以干药末和搜成剂，捣一千杵，圆如梧桐子大。每服十五圆，微嚼，用生姜盐汤或温酒下，空心服。忌羊血、豉汁。
沉香荜澄茄散  ***************************
治下经不足，内挟积冷，脐腹弦急，痛引腰背，面色萎黄，手足厥冷，胁肋虚满，精神困倦，脏腑自利，小便滑数。
沉香　胡芦巴（微炒）　荜澄茄　肉桂（去粗皮）　茴香（舶上者，微炒）　破故纸（微炒）　川楝子（炮，去核）　巴戟（去心）　木香（各一两）　附子（炮，去皮、脐，四两）　川乌（炮，去皮、脐，半两）　桃仁（去皮、尖，炒，二两）
上为末。每服二钱，水一盏，入盐少许，煎八分，去滓，空心，食前热服。如滑肠、小肠一切气痛，服之有效。
清心莲子饮  ***************************
治心中蓄积，时常烦躁，而因思虑劳力，忧愁抑郁，是致小便白浊，或有沙膜，夜梦走泄，遗沥涩痛，便赤如血，或因酒色过度，上盛下虚，心火炎上，肺金受克，口舌干燥，渐成消渴，睡卧不安，四肢倦怠，男子五淋，妇人带下赤白，及病后气不收敛，阳浮于外，五心烦热。药性温平，不冷不热，常服清心养神，秘精补虚，滋润肠胃，调顺气血。
石莲肉（去心）　白茯苓（去皮）　黄芪（蜜炙）　人参（各七钱半）　麦门冬（去心）　地骨皮　黄芩　甘草（炙）　车前子（各半两）
上剉散。每三钱，麦门冬十粒，水一盏半，煎取八分，去滓，水中沉冷，空心，食前服。发热加柴胡、薄荷煎。
独活寄生汤  ***************************
治肾气虚弱，腰背疼痛，此病因卧冷湿地，当风所得，不时速治，流入脚膝，为偏枯冷痹，缓弱疼重。或腰痛脚重、挛痹，宜急服此。
白芍药　当归（酒浸，焙干）　防风（去芦）　人参　白茯苓（去皮）　杜仲（制，炒断丝）　细辛（去苗）　桂心（不见火）　熟地黄（酒蒸）　牛膝（去芦，酒浸）　秦艽（去土）　芎藭　桑寄生　甘草（炙。各二两）　独活（三两）
上为剉散。每服四钱，水一盏半，煎七分，空心服。气虚下痢，除地黄。并治新产腹痛，不得转动，及腰脚挛痛痹弱，不得伸屈。此汤最除风消血。《肘后方》有附子一枚，无寄生、人参、甘草、当归。近人治历节风并脚气流注，甚有效。
人参养荣汤  ***************************
治积劳虚损，四肢沉滞，骨肉酸疼，呼吸少气，行动喘啜，小腹拘急，腰背强痛，心虚惊悸，咽干唇燥，饮食无味，阳阴衰弱，悲忧惨戚，多卧少起。久者积年，急者百日，渐至瘦削，五脏气竭，难可振复。又治肺与大肠俱虚，咳嗽下利，喘乏少气，呕吐痰涎。
白芍药（三两）　当归　桂心（去粗皮）　甘草（炙）　陈橘皮　人参　白术（煨）　黄芪（各一两）　熟地黄（制）　五味子　茯苓（各七钱半）　远志（炒，去心，半两）
上剉散。每服四钱，水一盏半，生姜三片，枣子一枚，煎七分，去滓，温服。便精遗泄，加龙骨一两。咳嗽，加阿胶甚妙。
鹿茸大补汤  ***************************
治男子、妇人诸虚不足。
白茯苓（去皮）　鹿茸（制）　杜仲（剉，炒去丝）　当归（酒浸）　肉苁蓉（酒浸，焙）　黄芪（炙。各二两）　石斛（剉，酒浸，蒸）　白术（煨）　五味子　附子（炮）　肉桂　人参　白芍药　半夏（各一两半）　甘草（半两）　地黄（熟者，酒蒸，三两）
上㕮咀。每服四钱，姜三片，枣一枚，水一盏二分，煎七分，空心带热服。及治产后血气耗伤，一切虚损。
养肾散  ***************************
治肾气虚损，腰脚筋骨疼痛，膝胫不能屈伸，久病脚膝缓弱。空心豆淋酒下，服讫麻痹少时，须臾疾随药气顿愈。骨中痛，嚼胡桃肉，酒下，甚者三五服。风寒湿悉治之。
全蝎（半两）　天麻（三钱）　苍术（制，一两）　草乌头（生，去皮、脐）　附子（炮。各二钱）
上为细末。每服一字，空心，温酒调下。
参香散  ***************************
治心气不宁，诸虚百损，肢体沉重，情思不乐，夜多异梦，盗汗失精，恐怖烦悸，喜怒无时，口干咽燥，渴欲饮水，饮食减少，肌肉瘦瘁，渐成劳瘵。
白茯苓（去皮）　白术（煨）　黄芪（制）　山药　石莲肉（去心）　人参（各一两）　丁香　檀香　南木香（各一分）　乌药　橘红　干姜（炮）　缩砂仁（各半两）　甘草（炙，三分）　沉香（二钱）（一法有炮附子半两）
上为剉散。每服四钱，水一大盏，生姜三片，枣一枚，煎七分，空心服。常服补精血，调心气，进饮食，安神守中，有效。
震灵丹  ***************************
（紫府元君南岳魏夫人方，出《道藏》，一名紫金丹）
此丹不犯金石飞走有性之药，不僭不燥，夺造化冲和之功。大治男子真元衰惫，五劳七伤，脐腹冷痛，肢体酸疼，上盛下虚，头目晕眩，心神恍惚，血气衰微，及中风瘫缓，手足不遂，筋骨拘挛，腰膝沉重，容枯肌瘦，目暗耳聋，口苦舌干，饮食无味，心肾不足，精滑梦遗，膀胱疝坠，小肠淋沥，夜多盗汗，久泻久痢，呕吐不食，八风五痹，一切沉寒痼冷，服之如神。及治妇人血气不足，崩漏虚损，带下久冷，胎脏无子。
赤石脂　禹余粮石（火煅，醋淬，手捻得碎为度）　紫石英　丁头代赭石（如禹粮炮制。以上各四两）
以上四味作小块，入甘锅内，盐泥固济，候干，用炭一十斤煅通红，火尽为度，入地坑埋，出火毒，二宿。
滴乳香（别研）　五灵脂（去沙石，研）　没药（去沙石。各二两）　朱砂（一两，水飞过）
上八味各为末，以糯米粉煮糊为圆，如小鸡头大，晒干出光。每一粒，空心，温酒或冷水下。常服镇心神，驻颜色，温脾肾，理腰膝，除尸疰蛊毒，辟鬼魅邪疠。久服轻身，渐入仙道。忌猪、羊血，恐减药力。妇人醋汤下，孕妇不可服。
来复丹  ***************************
（一名正一丹）
此药配类二气，均调阴阳，夺天地冲和之气，乃水火既济之方，可冷可热，可缓可急。善治营卫不交养，心肾不升降，上实下虚，气闭痰厥，心腹冷痛，脏腑虚滑，不问男女老幼，危急之证，但有胃气，无不获安，补损扶虚，救阴助阳，为效殊胜。
硝石（同硫黄并为细末，入定锅内，以微火微炒，用木篦子不住手搅，令阴阳气相入，不可火太过，恐药力竭，再研细，名二气末）　太阴玄精石（研，水飞。各一两）　五灵脂（须择五台山者，水澄去沙石，日干，研）　陈橘皮（去白）　青皮（去白。各二两）　硫黄（舶上透明者，一两）
上用五灵脂、二橘皮为细末，次入玄精石末及前二药末，拌匀，以好醋打糊为圆，如豌豆大。每服三十粒，空心，粥饮下，甚者五十粒，小儿三五粒，新生婴儿一粒。小儿慢惊风或吐利不止，变成虚风搐搦者，非风也，胃气欲绝故也，用五粒研碎，米饮送下。老人伏暑迷闷，紫苏汤下。妇人产后血逆，上抢闷绝，并恶露不止，及赤白带下，并用醋汤下。常服和阴阳，益精神，散腰肾阴湿，止腹胁冷疼。应诸疾不辨阴阳者，并宜服之。
养正丹  ***************************
（出宝林真人谷伯阳《伤寒论》中，一名交泰丹）
却邪辅正，助阳接真。治元气虚亏，阴邪交荡，正气乖常，上盛下虚，气不升降，呼吸不足，头旋气短，心神怯弱，梦寐惊悸，遍体盗汗，腹痛腰疼，或虚烦狂言，口干上喘，翻胃吐食，霍乱转筋，欬逆不定。又治中风涎潮，不省人事，阳气欲脱，四肢厥冷。如伤寒阴盛，自汗唇青脉沉，最宜服。及治妇人产后，血气身热，月候不均，带下腹痛。常服济心火，强肾水，进饮食。
硫黄（研细）　水银　黑锡（去滓净，和，与水银结砂子）　朱砂（细研。各一两）
上用黑盏一只，火上镕黑锡成汁，次下水银，以柳枝子搅匀，次下朱砂，搅令不见星子，放下少时，方入硫黄末，急搅成汁和匀。如有焰，以醋洒之，候冷取出，研如粉极细，用糯米粉煮糊圆，如绿豆大。每服二十粒，盐汤下。此药升降阴阳，既济心肾，空心，食前，枣汤下。
黑锡丹  ***************************
（丹阳慈济大师受神仙桑君方）
治脾元久冷，上实下虚，胸中痰饮。或上攻头目彻痛，目瞪昏眩；及奔豚气上冲，胸腹连两胁，膨胀刺痛不可忍，气欲绝者；及阴阳气不升降，饮食不进，面黄羸瘦，肢体浮肿，五种水气，脚气上攻；及牙龈肿痛，满口生疮，齿欲落者。兼治脾寒心痛，冷汗不止，或卒暴中风，痰潮上膈，言语艰涩，神昏气乱，喉中痰响，状似瘫缓，曾用风药吊吐不出者，宜用此药百粒，煎姜、枣汤灌之，压下风涎，即时苏省，风涎自利。或触冒寒邪，霍乱吐泻，手足逆冷，唇口青黑，及男子阳事痿怯，脚膝酸软，行步乏力，脐腹虚鸣，大便久滑，及妇人血海久冷，白带自下，岁久无子，血气攻注头面四肢，并宜服之。兼疗胸膈烦壅，痰饮虚喘，百药不愈者。常服克化饮食，养精神，生阳逐阴，消磨冷滞，除湿破癖，不动真气，使五脏安宁，六腑调畅，百病不侵。
金铃子（蒸，去皮、核）　胡芦巴（酒浸，炒）　木香（不见火）　附子（炮，去皮、脐）　肉豆蔻（面裹煨）　破故纸（酒浸，炒）　沉香（不见火）　茴香（舶上者，炒）　阳起石（酒煮一日，焙干，研。各一两）　肉桂（不见火，半两）　黑锡（去滓净，秤）　硫黄（透明者，结砂子。各二两）
歌曰：
阴损阳衰实可伤，纵调营卫亦难将。气羸血晕痰生者，试听桑君为发扬。夫妻会合功成四，铃子沉香一两赊。术附葫芦阳起破，桂茴肉豆等无差。梧桐酒糊精修炼，返老还童事可嘉。
上用黑盏，或新铁铫内，如常法结黑锡、硫黄沙子，地上出火毒，研细，余药并杵，罗为末，都一处和匀入研，自朝至暮，以黑光尽为度，酒糊圆梧子大。阴干，布袋内擦令光莹。每三四粒，空心，姜盐汤或枣汤下，妇人艾醋汤下。
玉华白丹  ***************************
清上实下，助养根元，扶衰救危，补益脏腑。五劳七伤，夜多盗汗，肺痿虚损，久嗽上喘，霍乱转筋，六脉沉伏，唇口青黑，腹胁刺痛，大肠不固，小便滑数，梦中遗泄，肌肉瘦瘁，目暗耳鸣，胃虚食减，久疟久痢，积寒痼冷，诸药不愈者，服之如神。及治肠风脏毒。
钟乳粉（炼成者，一两）　白石脂（净瓦阁起，火煅，研细，水飞）　阳起石（各半两。用甘锅盛于火中，煅令通赤，取出，酒淬，放在阴地上令干，不可□）　左顾牡蛎（七钱，先用韭叶捣，盐洗，固济，火煅放冷，取白者，净秤半两）
上各研细如粉，方拌和作一处匀，研一、二日，以糯米粉煮糊为圆，如鸡头大，入地坑出火毒一宿。每一粒，空心，浓煎人参汤，候冷送下，熟水亦得。常服温平，不僣不燥，泽肌悦色，祛除宿患。妇人久无妊者，以当归、熟地黄浸酒下。或久冷、崩带、虚损，脐腹撮痛，艾醋汤下。服毕以少白粥压之，忌猪羊血、绿豆粉，恐解药力。
金锁正元丹  ***************************
治真气不足，元脏虚弱，四肢倦怠，百节酸疼，头昏眩痛，目暗耳鸣，面色黄黑，鬓须脱落，头皮肿痒，精神昏困，手足多冷，心胸痞闷，绕脐切痛，膝胫酸疼，不能久立，或脚弱隐痛，步履艰难，腰背拘急，不得俯仰，腹痛气刺，两胁虚胀，水谷不消，大便不调，呕吐恶心，饮食减少，恍惚多忘，气促喘乏，夜多异梦，心忪盗汗，小便滑数，遗精白浊，一切元脏虚冷之病，并治之。
五倍子　茯苓（去皮。各八两）　补骨脂（微炒，十两）　紫巴戟（去心）　胡芦巴（炒）　苁蓉（净，洗，焙。各一斤）　朱砂（别研）　龙骨（各三两）
上为细末，入研药令匀，酒糊为圆，如梧桐子大。每服十五圆至二十圆，空心，食前温酒或盐汤下。
秘传玉锁丹  ***************************
治心气不足，思虑太过，肾经虚损，真阳不固，漩有遗沥，小便白浊如膏，梦寐频泄，甚则身体拘蜷，骨节酸疼，饮食不进，面色黧黑，容枯肌瘦，唇口干燥，虚烦盗汗，举动力乏，此药性温不热，大有神效。
五倍子（十六两）　茯苓（去皮，四两）　龙骨（二两）
上为末，水糊圆。服四十粒，空心，盐汤下，日进二服。
巴戟圆  ***************************
补肾脏，暖丹田，兴阳道，减小便，填精益髓，驻颜润肌。治元气虚惫，面目黧黑，口干舌涩，梦想虚惊，眼中冷泪，耳作蝉鸣，腰胯沉重，百节酸疼，项筋紧急，背胛劳倦，阴下盗汗，四肢无力。及治妇人子宫久冷，月脉不调，或多或少，赤白带下，并宜服。
紫金藤（十六两）　良姜（六两）　巴戟（三两）　肉桂　吴茱萸（各四两）　青盐（二两）
上为末，酒糊圆。每服二十粒，温盐酒送下，盐汤亦得，日午、夜卧各一服。
十补圆  ***************************
治真气虚损，下焦伤竭，脐腹强急，腰脚疼痛，亡血盗汗，遗泄白浊，大便自利，小便滑数，或三消渴疾，饮食倍常，肌肉消瘦，阳事不举，颜色枯槁。久服补五脏，行营卫，益精髓，进饮食。
破故纸（炒）　厚朴（去粗皮，姜汁浸）　肉桂（去粗皮）　附子（炮）　赤石脂（煅）　远志（去心，姜汁浸，炒）　巴戟（去心）　干姜（炮）　菟丝子（酒浸软，别研细。各一两）　川椒（去目及闭口者，炒去汗，二两）
上为末，酒糊圆，如梧桐子大。每服三十圆至五十圆，温酒、盐汤下。
正元散  ***************************
治下元气虚，脐腹胀满，心胁刺痛，泄利呕吐自汗，阳气渐微，手足厥冷，及伤寒阴证，霍乱转筋，久下冷利，少气羸困，一切虚寒，并宜服之。
红豆（炒）　陈皮（去白）　干姜（炮。各三钱）　人参（去芦，二两）　附子（炮，去皮，一两）　白术　茯苓（去皮）　甘草（炙。各二两）　肉桂　川乌（炮，去皮。各半两）　乌药　干葛　川芎　山药（姜汁炒。各一两）　黄芪（炙，一两半）
上㕮咀，每服三钱，水一盏，姜三片，枣一枚，入盐少许，煎服。
茯菟丹  ***************************
治痟渴，痟中痟肾，遗精白浊，梦泄不禁，并皆治之。
菟丝子（酒浸三宿，水淘去沙，捣成饼，焙干，一十两）　辽五味子（去梗，七两）　白茯苓（去皮，五两）　石莲肉（去壳，三两）
上为细末，用淮山药六两碾细，煮糊搜和，捣三五百杵，圆如桐子大。每服五六十圆，空心，食前，米饮下。

卷之六·治积热  ——————————————————————————————————————————————————————————————————————————————————————————

紫雪  ***************************
疗脚气，毒遍内外，烦热不解，口中生疮，狂易叫走，瘴疫毒疠，卒死温疟，五尸五疰，心腹诸疾，㽲刺切痛，及解诸热药毒发，邪热卒黄等，并解蛊毒鬼魅，野道热毒。又治小儿惊痫百病。
黄金（一百两）　寒水石　磁石　石膏　滑石（各三斤）
以上并捣碎，用水一斛，煮至四斗，去滓，入下项：
羚羊角屑　犀角屑　青木香（捣碎）　沉香（捣碎。各五斤）　丁香（一两，捣碎）　玄参（洗，焙，捣碎）　升麻（各一斤）　甘草（炙，八两）
以上入前药汁中再煮，取一斗五升，去滓，入下项：
朴硝（精者，十斤）　硝石（四升，如缺，芒硝亦得，每升重七两七钱半）
以上二味入前药汁中，微火上煎，柳木篦搅不住手，候有七升，投在木盆中，半日欲凝，入下项：
麝香当门子（一两二钱半，研）　朱砂（飞，研，三两）
以上二味入前药中，搅调令匀，停之二日。
上药成霜雪紫色。每服一钱或二钱，冷水调下，大人、小儿临时以意加减，并食后服。
红雪通中散  ***************************
治烦热黄疸，脚气温瘴，解酒毒，消宿食，开三焦，利五脏，爽精神，除毒热，破积滞，去脑闷，治眼昏，头痛鼻塞，口疮重舌，肠痈喉闭，及伤寒狂躁，胃烂发斑等病。
麝香（细研，半两）　朱砂（细研，一两）　川朴硝（十斤）　羚羊角屑　黄芩　升麻（各三两）　赤芍药　淡竹叶　枳壳（去瓤，麸炒微黄）　人参（去芦）　木香　槟榔　甘草（生用。各二两）　大青（去根）　葛根　蓝叶　桑白皮　栀子（去皮）　木通（各一两半）　苏枋（六两）
上件药除朱砂、麝香外，并细剉，以水二斗五升，煎至九升，去滓，更以绵滤过，再以缓火煎令微沸，然后下朴硝，以柳木篦搅勿住手，候凝，次下朱砂、麝香等末，搅令匀，顿于新瓷盆中，经宿即成矣，细研。每服一钱至二钱，新汲水调下，更量老小虚实，临时加减服之。凡服灵宝丹者，先依上件服法调此药服讫，须臾更以热茶投之，令宣泻一两行为度，后依法服灵宝丹，立效。
凉膈散  ***************************
治大人、小儿腑脏积热，烦躁多渴，面热头昏，唇焦咽燥，舌肿喉闭，目赤鼻衄，颔颊结硬，口舌生疮，痰实不利，涕唾稠粘，睡卧不宁，谵语狂妄，肠胃燥涩，便溺秘结，一切风壅，并宜服之。
川大黄　朴硝　甘草（爁。各二十两）　连翘（二斤半）　栀子仁　黄芩　薄荷（叶，去土。各十两）
上粗末。每服二钱，水一盏，入竹叶七片，蜜少许，煎七分，食后温服。小儿可服半钱，更随岁数加减，得利下住服。
洗心散  ***************************
治风壅壮热，头目昏痛，肩背拘急，肢节烦疼，热气上冲，口苦唇焦，咽喉肿痛，痰涎壅滞，涕唾稠粘，心神烦躁，眼涩睛疼，及寒壅不调，鼻塞声重，咽干多渴，五心烦热，小便赤涩，大便秘滞，并服之。
白术（一两半）　甘草（爁）　当归（去苗）　荆芥穗　麻黄（不去节）　芍药　大黄（面裹，煨，去面，切，焙。各六两）
上为细末。每服二钱，水一盏，入生姜、薄荷各少许，同煎至七分，去滓，温服。如小儿麸豆疮疹欲发，先狂语多渴，及惊风积热，可服一钱，并临卧服。如大人五脏壅实，欲要溏转，加至四五钱，乘热服之。
八正散  ***************************
治大人、小儿心经邪热，一切蕴毒，咽干口燥，大渴引饮，心忪面热，烦躁不宁，目赤睛疼，唇焦鼻衄，口舌生疮，咽喉肿痛。又治小便赤涩，或癃闭不通，及热淋、血淋，并治之。
车前子　瞿麦　滑石　大黄（面裹煨，去面，切）　山栀子仁　萹蓄　木通　甘草（炙。各一斤）
上为散。每服二钱，水一盏，入灯心，煎至七分，去滓，温服，食后，临卧。小儿量力少少与之。
龙脑饮子  ***************************
治大人、小儿蕴积邪热，咽喉肿痛，赤眼口疮，心烦鼻衄，咽干多渴，睡卧不宁，及除痰热咳嗽，中暑烦躁，一切风壅，并宜服之。
甘草（十斤，蜜爁）　缩砂仁　瓜蒌根（各三十两）　石膏（四十两，研）　藿香叶（一斤半）　大栀子（仁，微炒，百十二两）
上为末。每服一钱至二钱，用新汲水入蜜调下。又治伤寒余毒，潮热虚汗，用药二钱，水一盏，入竹叶五六片，煎至七分，温服，并食后服。
妙香圆  ***************************
治丈夫、妇人、小儿诸疾。
辰砂（飞，研，九两）　牛黄　龙脑　腻粉　麝香（各研三两）　金箔（九十片，研）　巴豆（三百一十五粒，去皮、心、膜，炒熟，去油）
上合研匀，炼黄蜡六两，入白砂蜜三分，同炼令匀，为圆，每两作三十圆。如治潮热积热，伤寒结胸发黄，狂走躁热，口干面赤，大小便不通，煎大黄炙甘草汤下一圆。毒痢下血，煎黄连汤调腻粉少许下。患酒毒、食毒、茶毒、气毒、风痰、伏痞、吐逆，并用腻粉、龙脑、米饮下。中毒吐血，闷乱烦躁欲死者，用生人血下立愈。小儿百病，惊痫，急慢惊风，涎潮搐搦，用龙脑、腻粉、蜜汤下绿豆大二圆。诸积食积热，颊赤烦躁，睡卧不宁，惊哭泻利，并用金银薄荷汤下，更量岁数加减。如大人及妇人因病伤寒时疾，阴阳气交，结伏毒气，胃中干燥，眼赤，潮发不定，再经日数七八日已下至半月日未安，医所不明，证候脉息交乱者，可服一圆，或分作三圆亦可，并用龙脑、腻粉、米饮调半盏已来下。此一服，取转下一切恶毒涎，并药圆泻下。如要却收，水洗净，以油单纸裹，埋入地中，五日取出，可再与。大人、小儿依法服一圆，救三人即不堪使。如要药速行，即用针刺一眼子，冷水浸少时服之，即效更速。
龙脑鸡苏圆  ***************************
除烦解劳，消谷下气，散胸中郁热，主肺热咳嗽，治鼻衄吐血，血崩下血，血淋热淋、劳淋气淋，止消渴，除惊悸，凉上膈，解酒毒。又治胃热口臭，肺热喉腥，脾疸口甜，胆疸口苦。常服聪明耳目，开心益智。
鸡苏（净叶，一斤，即苏州薄荷也）　麦门冬（四两，汤洗，去心，焙）　生干地黄末（六两，后入膏）　真蒲黄（微炒）　阿胶（炒微燥）　真银州柴胡（剉，同木通以沸汤大半升浸一二宿，绞取汁后入药）　人参（去芦头）　木通（剉，同柴胡浸。各二两）　黄芪（去芦，一两）　甘草（一两半，炙）
上除别研药后入外，并为末，好蜜二斤先炼一二沸，然后下生干地黄末，不住手搅，时时入绞下前木通、柴胡汁，慢慢熬成膏，勿令焦，然后将其余药末同和为圆，如豌豆大。每服二十圆，嚼破熟水下，不嚼亦得。虚劳烦热，消渴惊悸，煎人参汤下。咳嗽唾血，鼻衄吐血，麦门冬子汤浸，去心，煎汤下，并食后、临卧服。惟血崩、下血，诸淋疾，皆空心食前服。治淋用车前子汤下。
牛黄凉膈圆  ***************************
治风壅痰实，蕴积不散，头痛面赤，心烦潮躁，痰涎壅塞，咽膈不利，精神恍惚，睡卧不安，口干多渴，唇焦咽痛，颔颊赤肿，口舌生疮。
紫石英（研，飞）　麝香（研）　龙脑（各五两。研）　牛黄（一两一分，研）　寒水石粉（煅）　牙硝（枯过，研细）　石膏（研细。各二十两）　甘草（爁，十两）　天南星（七两半，牛胆制）
上为末，炼蜜圆，每两作三十圆。每一圆，温薄荷人参汤嚼，食后服。小儿常服半圆，治急惊一圆，并薄荷水化下。
抱龙圆  ***************************
治风壅痰实，头目昏眩，胸膈烦闷，心神不宁，恍惚惊悸，痰涎壅塞，及治中暑烦渴，阳毒狂躁。
天南星（牛胆制，十六两）　阿胶（碎，炒如珠，三两）　牛黄（半两，研）　白石英（研，飞）　辰砂（研）　生犀角　麝香（各一两。研）　藿香叶（二两）　雄黄（研，飞，四两）　金箔　银箔（各五十片，研）
上为细末，入研药令匀，用温汤搜和为圆，如鸡头实大。每服一圆，用新汲水化破，入盐少许，食后服。
甘露圆  ***************************
治大人、小儿风壅痰热，心膈烦躁，夜卧不安，谵语狂妄，目赤鼻衄，口燥咽干，疗中暑，解热毒。
铅白霜　龙脑（各三分）　甘草（炙，一两）　牙硝（枯过，三两）　寒水石粉（三十二两）
上为末，糯米糊圆，如弹子大。每服用生姜蜜水磨下半圆，新汲水亦得，小儿一圆分五服，食后服。
甘露饮  ***************************
治丈夫、妇人、小儿胃中客热，牙宣口气，齿龈肿烂，时出脓血，目睑垂重，常欲合闭，或即饥烦，不欲饮食，及赤目肿痛，不任凉药，口舌生疮，咽喉肿痛，疮疹已发未发，皆可服之。又疗脾胃受湿，瘀热在里，或醉饱房劳，湿热相抟，致生疸病，身面皆黄，肢体微肿，胸满气短，大便不调，小便黄涩，或时身热，并宜服之。
熟干地黄　麦门冬（去心，焙）　枳壳（去瓤，麸炒）　甘草（炙）　山茵陈　枇杷叶（刷去毛，净）　石斛（去芦）　黄芩　生干地黄　天门冬（去心，焙）
上等分，为末。每服二钱，水一盏，煎七分，去滓，食后，临卧温服。小儿一服分两服，仍量岁数加减与之。
五淋散  ***************************
治肾气不足，膀胱有热，水道不通，淋沥不宣，出少起多，脐腹急痛，蓄作有时，劳倦即发，或尿如豆汁，或如沙石，或冷淋如膏，或热淋便血，并治之。（又方见后）
赤茯苓（六两）　当归（去芦）　甘草（生用。各五两）　山栀子仁　赤芍药（去芦，剉。各二十两）
上为细末。每服二钱，水一盏，煎八分，空心，食前服。
消毒麻仁圆  ***************************
治诸般风气上壅，久积热毒，痰涎结实，胸膈不利，头旋目晕，或因酒面、炙爆，毒食所伤，停留心肺，浸渍肠胃，蕴蓄不散，久则内郁血热，肠风五痔，外则发疮疡痈[疒/（比/月）]，赤斑游肿，浑身燥闷，面上㾴赤，口干舌裂，咽喉涩痛，消中引饮，或伤寒时变，口鼻出血烦躁者，及风毒下注，疮肿疼痛，脚气冲心闷乱，一切风热毒气，并皆主之。
生大黄（五两）　山栀子仁（十两）　生杏仁（二两，去皮、尖）
上三味，炼蜜为圆。每服三十圆至五十圆，夜卧，温汤吞下，利下赤毒胶涎为效，服时随意加减。此药甚稳善，不损脏腑，常服搜风顺气解毒。治小儿惊热，以蜜汤化下三五圆，极效。
导赤散  ***************************
治大人、小儿心经内虚，邪热相乘，烦躁闷乱，传流下经，小便赤涩淋涩，脐下满痛。
生干地黄　甘草（生用）　木通（各等分）
上㕮咀。每三钱，水一盏，竹叶少许，煎六分，温服，不拘时。
三黄圆  ***************************
治丈夫、妇人三焦积热。上焦有热，攻冲眼目赤肿，头项肿痛，口舌生疮；中焦有热，心膈烦躁，不美饮食；下焦有热，小便赤涩，大便秘结，五脏俱热，即生[疒/（比/月）]疖疮痍。及治五般痔疾，粪门肿痛，或下鲜血。
黄连（去芦、须）　黄芩（去芦）　大黄（煨。各十两）
上为末，炼蜜为圆，如梧桐子大。每服三十圆，熟水下，如脏腑壅实，加服圆数。小儿积热，亦宜服之。
消毒犀角饮  ***************************
治大人、小儿内蕴邪热，咽膈不利，痰涎壅嗽，眼赤脸肿，腮项结核，痈肿毒聚，遍身风疹，瘅毒赤㿔，及疮疹已出未出，不能快透，并皆治疗。小儿疹痘欲出及已出，热未解，急进此药三四服，快透消毒，应手神效。
鼠粘子（六十四两）　荆芥穗　甘草（炙。各一十六两）　防风（去苗，八两）
上为末。每服三钱，水一盏，煎七分，去滓，食后，温服。
碧雪  ***************************
治一切积热，咽喉肿痛，口舌生疮，心中烦躁，咽物妨闷，或喉闭壅塞，水浆不下，天行时疫，发狂昏愦，并皆治之。
寒水石（研，飞）　芒硝　石膏（煅，研，飞）　青黛　马牙硝　朴硝　硝石　甘草（各等分）
上将甘草煎汤二升，去滓，却入诸药再煎，用柳木篦不住手搅，令消镕得所，却入青黛和匀，倾入砂盆内，候冷，结凝成霜，研为末。每用少许，含化咽津，不拘时候。如喉闭壅塞不能咽物者，用小竹筒吹药入喉中，频用神效。
胜冰丹  ***************************
治三焦壅盛，上冲头目，赤热疼痛，口舌生疮，咽喉不利，咽物有碍，神思昏闷，并皆治之。
白药子（一两半）　山豆根　黄连　甘草（炙）　黄药子　红内消（各二两）　麝香（研）　龙脑（研。各二钱）
上为末，用建盏盛于饭上蒸，候冷，次入脑、麝令匀，炼蜜圆，如鸡头大。每一圆含化。又，用津唾于指甲上磨少许，点赤眼，立效。
导赤圆  ***************************
治心肾凝滞，膀胱有热，小便不通，风热相抟，淋沥不宣，或服补药过多，水道蹇涩，出少起数，脐腹急痛，攻注阴间，或心肺壅热，面赤心忪，口干烦渴，及痈肿发背，血脉瘀闭。服此排脓，内消肿毒，疏导心经邪热，应内蕴风热，五般淋疾，并皆治之。
栀子仁（炒，一十二两）　赤芍药　茯苓（去皮。各四两）　生干地黄（焙）　木通（去节。各半斤）　大黄（炒，十五两）　滑石（四两）
上为细末，炼蜜为圆，如梧桐子大。每服二十圆至三十圆，食后，温熟水吞下。
五淋散  ***************************
治证与前五淋散同。
栀子仁（炒，十四两）　淡竹叶（四两）　赤芍药　茯苓（去皮。各半斤）　山茵陈（去根，二两）　木通（去节）　甘草（炙）　滑石（各六两）
上为末。每服三钱，水一盏，煎至八分，空心服。
麦门冬散  ***************************
治丈夫、妇人蕴积邪热，心胸烦闷，咽干口燥，睡卧不安，或大小肠不利，口舌生疮，并治之。
芒硝（一两）　麦门冬（去心，三分）　小草　黄连（去须）　升麻（去粗皮）　犀角屑　甘草（炙）　黄芩　枳壳（去瓤，麸炒）　大青（去根。各半两）
上为末。每服三钱，水一盏，煎至七分，食后温服。
珍珠散  ***************************
治丈夫、妇人五脏积热，毒气上攻，心胸烦闷，口干舌燥，精神恍惚，心忪闷乱，坐卧不宁，并服。
珍珠粉　琥珀　寒水石（火煅，醋淬）　牙硝（枯，研）　瓜蒌根末　铁粉　甘草末（生用）　朱砂（研，飞）　川大黄
上等分。各为末拌匀，每服一钱，以竹叶汤温调下。
灵液丹  ***************************
治一切风热，脏腑积热，毒气上攻，胸膈烦躁，口舌干涩，心神壅闷，咽嗌不利，饮食无味。
寒水石（火煨，研，飞）　石膏（研）　瓜蒌根　乌梅（去核，炒）　赤茯苓（去木）　葛根（各一两）　麦门冬（一两半）　龙脑（别研，一钱）
上将麦门冬去心讫，并为末，入研药令匀，炼蜜圆，如弹子大。每服一圆，薄绵裹，含化咽津。

卷之六·治泻痢  ——————————————————————————————————————————————————————————————————————————————————————————

钟乳建脾圆  ***************************
治男子、妇人虚损羸瘦，身体沉重，脾胃冷弱，饮食不消，腹胀雷鸣，泄利不止。又治肠虚积冷，下利清谷，或下纯白，腹中㽲痛；及久痢赤白，肠滑不禁，少气羸困，不思饮食，并宜服之。
钟乳粉（三两）　当归（去芦）　龙骨　神曲（碎，炒）　赤石脂（煅）　黄连（去须）　人参（去芦）　细辛（去苗、土）　大麦蘖（炒）　干姜（炮）　茯苓（去皮）　石斛（去根）　肉桂（去粗皮。各二两）　附子（炮，去皮、脐，一两）　蜀椒（去目及闭口者，微炒出汗，六两）
上为末，入钟乳粉匀，炼蜜为圆，如梧桐子大。每服三十圆，温米饮下，食前，日三服。
朝真丹  ***************************
治肠胃虚弱，内受风冷，或饮食生冷，内伤脾胃，泄泻暴下，日夜无度，肠鸣腹痛，手足厥寒。
硫黄（生，研细，三十两）　白矾（煅，七两半）　朱砂（三两一钱，研，为衣）
上合研匀，用水浸，蒸饼为圆，如梧桐子大，以前朱砂为衣。每服三十圆，温米饮下，不计时候，夏月宜备急。
驻车圆  ***************************
治一切下痢，无问新久，及冷热脓血，肠滑里急，日夜无度，脐腹绞痛不可忍者。
黄连（去须，三十两）　干姜（炮裂，十两）　阿胶（捣碎，炒如珠子，为末，以醋四升熬成膏）　当归（十五两）
上为末，阿胶膏和，并手圆如梧桐子大。每服三十圆，食前，温米饮下，日三服。凡小儿服，圆如麻子大，量岁数加减。
诃黎勒圆  ***************************
治肠胃虚弱，内受风冷，水谷不化，泄泻注下，腹痛肠鸣，胸满短气。又治肠胃积寒，久痢纯白，或有青黑，日夜无度，及脾胃伤冷，暴泻不止，手足厥冷，脉微欲绝。
肉豆蔻（去皮）　木香（不见火）　干姜（炮。各二十两）　缩砂仁　诃黎勒皮　川乌头（炮，去皮、脐）　白矾（煅。各四十两）　龙骨（洗）　赤石脂（各八十两）
上为末，用粟米饭为圆，如梧桐子大。每服二十圆至三十圆，温粟米饮下，食前服。甚者可倍加圆数。
大温脾圆  ***************************
治脾胃虚弱，冷气攻冲，饮食不化，心腹胀痛呕吐吞酸，痞噎不通，肠鸣泄利，水谷不分，面黄肌瘦，食减嗜卧。常服温脾益胃，消谷进食。久虚痼冷，食少伤多，宜常服。
吴茱萸（汤洗七次）　大麦蘖（炒）　肉桂（去粗皮。各五两）　附子（炮，去皮、脐）　细辛（去苗。各二两）　枳壳（麸炒，一分半）　神曲（碎，炒，三两一钱）　人参（去芦）　干姜（炮）　甘草（炙）　桔梗（各三两）
上为细末，炼蜜和圆，如梧桐子大。每服二十圆，温酒或米饮下，日三服，空心，食前。
黄连阿胶圆  ***************************
治肠胃气虚，冷热不调，下痢赤白，状如鱼脑，里急后重，脐腹疼痛，口燥烦渴，小便不利。
阿胶（碎，炒，一两）　茯苓（去皮，二两）　黄连（去须，三两）
上黄连、茯苓同为末，水调阿胶末搜和，圆如梧桐子大。每服二十圆，温米饮下，食前服。
神效胡粉圆  ***************************
治肠胃虚滑，下痢无度，赤白相杂，脐腹㽲痛，里急后重，减食羸瘦，或经久未瘥，并服之。
乌贼鱼骨（洗）　阿胶（炒焦）　胡粉（各四十两）　密陀僧（二十两）　白矾（枯过）　龙骨（洗。各八十两）
上为末，以粟米饭为圆，如梧桐子大。每服二十圆至三十圆，温粟米饮空心下。
桃花圆  ***************************
治肠胃虚弱，冷气乘之，脐腹搅痛，下痢纯白，或冷热相抟，赤白相杂，肠滑不禁，日夜无度。
赤石脂　干姜（炮。各等分）
上为末，水面糊为圆，如梧桐子大。每服三十圆，温米饮下，空心，食前，日三服。
灵砂丹  ***************************
治脏腑怯弱，内有积滞，脐腹撮痛，下痢脓血，日夜无度，里急后重，肠鸣腹胀，米谷不化，少气困倦，不思饮食，或发寒热，渐至羸瘦。
桂府滑石　乳香（研。各一分）　黄丹（研）　枯矾（研。各一两半）　硝石（与砒霜一处研，入瓷罐子内，用石灰盖口，炭火烧半日，取出，去火毒）　信州砒霜　腻粉（研）　粉霜（研。各半两）　朱砂（研，飞，一两）
上为末，用蒸饼二两四钱和为圆，如梧桐子大。每服五圆，温粟米饮下，未愈加圆数再服。小儿可服一圆至二圆，大小临时加减服之。
不二圆  ***************************
治大人、小儿一切泻痢，无问冷热赤白，连绵不瘥，愈而复发，腹中疼痛者，宜服之。
白胶香（研细，四钱）　砒霜（一两六钱，研，入瓷罐子，以赤石脂固济，盐泥固济，烧通赤，候冷取出）　木鳖子（十个，烧焦）　乳香（六钱半，研）　黄丹（二两半，炒）　黄蜡（一两三钱）　朱砂（研，飞，半两）　巴豆（去皮、心、膜，出油）　杏仁（去皮、尖。各七十个。研）
上研匀，镕蜡和圆，如黄米大，每钱作一百二十圆。每服一圆，小儿半圆。水泻，新汲水下。赤痢，甘草汤下。白痢，干姜汤下。赤白痢，甘草干姜汤下。并放冷临卧服，忌热物一二时辰。
诃黎勒散  ***************************
治脾胃虚弱，内挟冷气，心胁、脐腹胀满刺痛，呕吐恶心，饮食减少，肠鸣泄利，水谷不化，怠惰少力，渐向瘦弱，并宜服。
诃子皮　青皮（去瓤。各四十两）　附子（炮，去皮、脐，十斤）　肉桂（去粗皮，五斤）　肉豆蔻仁（面裹，煨令熟，四十两）
上为末。每服三钱，水盏半，姜三片，煎七分，食前服。
木香散  ***************************
治脾胃虚弱，内挟风冷，泄泻注下，水谷不化，脐下㽲痛，腹中雷鸣，胸膈痞闷，胁肋虚胀。及积寒久利，肠滑不禁，肢体羸困，不进饮食。
肉豆蔻仁　当归（去芦）　甘草（爁）　木香　丁香（各二十两）　赤石脂　附子（去皮、脐，醋煮，切片，焙干。各十两）　诃子皮（十五两）　藿香（叶，洗，焙，四十两）
上为末。每服一大钱，水一盏，生姜二片，枣一枚，同煎至六分，温服，空心，食前。
神功圆  ***************************
治三焦气壅，心腹痞闷，六腑风热，大便不通，腰腿疼痛，肩背重疼，头昏面热，口苦咽干，心胸烦躁，睡卧不安，及治脚气，并素有风人，大便结燥。
大麻仁（别捣如膏）　人参（去芦。各二两）　大黄（锦纹者，面裹，煨）　诃黎勒（皮。各四两）
上为末，入麻仁捣，研匀，炼蜜为圆，如梧桐子大，每服二十圆，温水下，温酒、米饮皆可，食后，临卧。如大便不通，可倍圆数，以利为度。
麻仁圆  ***************************
顺三焦，和五脏，润肠胃，除风气。治冷热壅结，津液耗少，令人大便秘难，或闭塞不通。若年高气弱，及有风人，大便秘涩，尤宜服之。
白槟榔（半生半煨）　山茱萸　防风（去芦、杈）　枳壳（去瓤，麸炒）　菟丝子（酒浸）　车前子　肉桂（去粗皮）　山蓣（各一两半）　郁李仁（去皮，别研）　大黄（半蒸半生）　麻仁（别捣研。各四两）　羌活（去芦）　木香（各一两）
上为末，入研药匀，炼蜜和圆，如梧桐子大。每服十五圆至二十圆，温水，临卧服。
脾约麻仁圆  ***************************
治肠胃燥涩，津液耗少，大便坚硬，或秘不通，脐腹胀满，腰背拘急，及有风人大便结燥。又治小便利数，大便因硬而不渴者，谓之脾约，此药主之。
厚朴（去粗皮，姜汁炒）　枳实（麸炒）　芍药（各半斤）　大黄（蒸，焙，一斤）　麻仁（别研。五两）　杏仁（去皮、尖，炒，研，五两半）
上为末，蜜和圆，如梧桐子大。每服二十圆，临卧温水下，以大便通利为度，未利再服。
七圣圆  ***************************
治风气壅盛，痰热结抟，头目昏重，涕唾稠粘，心烦面赤，咽干口燥，精神不爽，夜卧不安，肩背拘急，胸膈痞闷，腹胁胀满重疼，大便秘结，小便赤涩。岚瘴之地最宜服。
郁李仁（去皮）　大黄（蒸，焙。各一两）　肉桂（去粗皮）　羌活（去芦）　槟榔（生）　木香（生）　川芎（各半两）
上为末，炼蜜搜和为圆，如梧桐子大。每服十五圆至二十圆，温熟水下，食后，临卧服。更量脏腑虚实加减服之。
七宣圆  ***************************
疗风气结聚，宿食不消，兼沙石、皮毛在腹中，及积年腰脚疼痛，冷如冰石，脚气冲心，烦愦闷乱，头旋暗倒，肩背重痛，心腹胀满，胸膈闭塞，风毒肿气，连及头面，大便或秘，小便时涩，脾胃气痞，不能食，脚气转筋，掣痛挛急，心神恍惚，眠卧不安等疾。
诃黎勒皮　柴胡（去苗，洗）　枳实（焙）　木香（各五两）　桃仁（去皮、尖，爁，六两）　大黄（面裹，煨，十五两）　甘草（爁，六两）
上为末，炼蜜圆如桐子大。每服二十圆，米饮下，食后临卧服，稍增至四五十圆，取宣利为度。觉病势退，服五补圆。不问男女老少，并宜服，量虚实加减。
七枣汤  ***************************
治脾胃虚弱，内受寒气，泄泻注下，水谷不分，腹胁胀满，脐腹㽲痛，心下气逆，腹中虚鸣，呕吐恶心，胸膈痞闷，困倦少力，不思饮食。
茴香（去土，炒）　川乌（炮，去皮、脐）　缩砂（取仁。各八两）　甘草（六两）　干姜（炮，四两）　厚朴（去皮，姜制）　益智（去皮。各一斤）
上为粗末。每服二钱，水一盏，大枣七个，擘破，同煎七分，去滓，温服，食前，空心。
胃风汤  ***************************
治大人、小儿风冷乘虚入客肠胃，水谷不化，泄泻注下，腹胁虚满，肠鸣㽲痛，及肠胃湿毒，下如豆汁，或下瘀血，日夜无度，并宜服。
白芍药　白术　肉桂（去粗皮）　人参（去芦）　当归（去芦）　芎藭　茯苓（去皮。各等分）
上为粗末。每服二钱，水一大盏，粟米百余粒，同煎七分，去滓稍热服，空心，小儿量力减之。
半硫圆  ***************************
除积冷，暖元脏，温脾胃，进饮食。治心腹一切痃癖冷气，及年高风秘、冷秘或泄泻等，并治之。
硫黄（明净好者，研令极细，用柳木槌子研过）　半夏（汤洗七次，焙干，为末）
上等分，以生姜自然汁同熬，入干蒸饼末搅和匀，入臼内杵数百下，圆如梧桐子大。每服空心，温酒或生姜汤下十五圆至二十圆，妇人醋汤下。
赤石脂散  ***************************
治肠胃虚弱，水谷不化，泄泻注下，腹中雷鸣，及冷热不调，下痢赤白，肠滑腹痛，遍数频多，胁肋虚满，胸膈痞闷，肢体困倦，饮食减少。
缩砂仁（二十个）　赤石脂　甘草（爁。各五两）　肉豆蔻仁（面裹，煨令熟，四十两）
上为末。每服二钱，温粟米饮调下，食前，空心服。
纯阳真人养脏汤  ***************************
治大人、小儿肠胃虚弱，冷热不调，脏腑受寒，下痢赤白，或便脓血，有如鱼脑，里急后重，脐腹㽲痛，日夜无度，胸膈痞闷，胁肋胀满，全不思食，及治脱肛坠下，酒毒便血，诸药不效者，并治之。
白芍药（一两六钱）　当归（去芦）　人参（去芦）　白术（各六钱）　肉豆蔻（面煨，半两）　肉桂（去粗皮）　甘草（炙。各八钱）　木香（一两四钱）　诃子皮（一两二钱）　罂粟壳（去蒂、盖，蜜炙，三两六钱）
上为粗末。每服二大钱，水一盏半，煎八分，去滓，食前温服。老人、孕妇、小儿暴泻，急宜服之，立愈。忌酒、面、生冷、鱼腥、油腻。如肠腑滑泄夜起，久不瘥者，可加附子三四片，煎服。此药的有神效，不可具述。
御米汤  ***************************
治久患痢疾，或赤或白，脐腹㽲痛，里急后坠，发歇无时，日夕无度，及下血不已，全不入食，并皆治之。
罂粟壳（蜜炙）　白茯苓（去皮）　甘草（炙。各五两）　人参（去芦）　干姜（炮。各二两半）　厚朴（去粗皮，姜制，炒，十两）
上㕮咀。每服三钱，水一盏半，生姜三片，大淮枣三枚，乌梅一个，煎至一盏，去滓，空心，食前通口服。如年老及七八十岁，每服二大钱，小儿每服一钱半，更量儿岁加减。
地榆散  ***************************
治肠胃气虚，冷热不调，泄泻不止，或下鲜血，或如豆汁，或如豚肝，或脓血相杂，赤多白少，腹痛后重，遍数频并，全不入食，并宜服之。（又方见后）
罂粟壳（去瓤，蜜炙）　石榴皮　莲蓬（去茎）　甘草（炙。各等分）
上为细末。每服二大钱，水一盏半，生姜三片，煎至一盏，通口服，不拘时候。
金粟汤  ***************************
治丈夫、妇人、室女、小儿一切下痢，无问新久，冷热不调，日夜无度，脐腹绞痛即痢，肢体困倦，小便闭涩，不思饮食，渐加羸瘦。又治伤生冷，脾胃怯弱，饮食不消，腹胀雷鸣，泄泻不止，连月不瘥，并宜服之。
罂粟壳（去瓤，蜜炙）　甘草（炒。各半斤）　陈皮（去白，一两一分）　车前子（四两，炒）　干姜（二两，炮）
上为细末。每服二大钱，水一盏，枣一枚，生姜二片，煎至七分，空心食前稍热服，如或用饭饮调下亦得。忌生冷、油腻、鱼腥、鲊酱等。
育肠圆  ***************************
治肠胃虚弱，内挟生冷，腹胀泄泻，时时刺痛，里急后重，下痢赤白，或变脓血，昼夜频并，经久不瘥。
乌梅肉　黄连（去须、梗。各一分）　当归（去芦，酒浸透一宿，焙，一两）　肉豆蔻（湿纸裹，煨）　诃子皮　罂粟壳（去盖、筋，蜜炙。各半两）
上为末，炼蜜圆，如桐子大。每服三十圆至五十圆，空心，食前饭饮下。小儿作小圆，煎甘草干姜汤下。
肠风黑散  ***************************
治营卫气虚，风邪冷气进袭脏腑之内，或食生冷，或啖炙爆，或饮酒过度，积热肠间，致使肠胃虚弱，糟粕不聚，大便鲜血，脐腹疼痛，里急后重，或肛门脱出，或久患酒痢，大便频并，并皆治之。
木馒头（烧）　败棕（烧）　乌梅（去核）　甘草（炙。各二两）
上为细末。每服二钱，水一盏，煎至七分，空心温服。
斗门散  ***************************
治八种毒痢，脏腑撮痛，脓血赤白，或有五色相杂，日夜频并，兼治噤口恶痢，里急后重，大渴不止，酒痢脏毒，全不进食。（又方见后）
罂粟壳（去瓤，蜜炙）　黑豆（炒，去壳。各四两）　当归（去芦）　干姜（炮。各一两）　地榆（去芦）　甘草（炙。各二两）　干葛（去皮，半斤）
上为末。每服二钱，水一盏，煎七分，温服，不拘时候。
水煮木香圆  ***************************
治一切赤白，脓血相杂，里急后重，或脏腑滑泄，日夜无度，或积寒久冷，脐腹疼，不思饮食。（又方见后）
青皮（去白）　甘草（爁。各二两四钱）　罂粟壳（去瓤，二两八钱）　当归（去芦）　诃子（炮，去核）　木香（不见火。各六两）
上为细末。炼蜜圆，如弹子大。每服一圆，水八分盏，煎六分，空心，食前温服。
大断下圆  ***************************
治脏腑停寒，肠胃虚弱，腹痛泄泻，全不思食。
高良姜（去芦）　赤石脂（研）　干姜（炮）　龙骨（研。各一两半）　酸石榴皮（去瓤净，米醋浸一宿，炙焦黄色）　白矾（枯）　附子（炮，去皮、脐）　肉豆蔻（面裹，煨）　诃子（煨，去核）　牡蛎（火煅。各一两）　细辛（去土、叶，七钱半）
上为细末，醋煮面糊圆，如梧桐子大。每服五十圆，空心温米饮下。
狗头骨圆  ***************************
治久患下痢，脐腹㽲痛，所下杂色，昼夜不止，或其人久虚，频下肠垢，谓之恶痢，并能治之。
肉豆蔻（面裹，煨）　附子（炮，去皮、脐）　狗头骨（一具，火烧存性，取末。各一两）　赤石脂　败龟（烧存性）　干姜（各半两）
上为末，醋糊为圆，如梧桐子大。每服五、七十圆，米饮空心下。
水煮木香圆  ***************************
治证与前水煮木香圆同。
白芍药　当归（去芦。各二两）　罂粟壳（去蒂、盖，蜜炒黄色，八两）　陈橘皮（去白）　青皮（去白）　甘草（炒）　木香（各一两一分）　诃子皮（去核，二两半）
上为细末，炼蜜圆，每一两作六圆。每服一圆，水一盏，煮至七分，和渣空心温服，不拘时亦得。
大香连圆  ***************************
治丈夫、妇人肠胃虚弱，冷热不调，泄泻烦渴，米谷不化，腹胀肠鸣，胸膈痞闷，胁肋胀满，或下痢脓血，里急后重，夜起频并，不思饮食，或小便不利，肢体怠惰，渐即瘦弱。
木香（四两八钱八分）　黄连（去芦、须，二十两，用吴茱萸十两同炒令赤，去茱萸不用）
上为细末，醋糊为圆，如梧桐子大。每服二十圆，饭饮吞下。空心食前，日进三二服。
戊己圆  ***************************
治脾受湿气，泄利不止，米谷迟化，脐腹刺痛。小儿有疳气下痢，亦能治之。
吴茱萸（去梗，炒）　黄连（去须）　白芍药（各五两）
上为细末，面糊为圆，如梧桐子大。每服二十圆，浓煎米饮下，空心日三服。
痢圣散子  ***************************
治丈夫、妇人远年日近，赤白休息等痢。
黄柏皮（去粗皮）　枳壳（去瓤）　甘草（爁）　御米（即罂粟子）　罂粟壳（去蒂、盖。各四两）　干姜（炮）　当归（去芦。各二两）
上为粗散。每服三钱，水一盏半，薤白二条，擘碎，同煎八分，去滓，食前温服。老人、小儿加减服之。忌生冷、油腻物。
豆附圆  ***************************
治丈夫、妇人肠胃虚弱，内受风冷，水谷不化，泄泻注下，腹痛肠鸣，手足厥冷，服诸药不效者，此药主之。
肉豆蔻（炮）　附子（炮，去皮、脐）　茯苓（白者，焙。各四两）　木香（不见火）　肉桂（去粗皮）　干姜（炮。各二两）　丁香（一两，不见火）
上为细末，姜汁面糊为圆，如梧桐子大。每服五十圆至一百圆，生姜汤下，粥饮亦得，空心，食前进。
温中圆  ***************************
治脾脏伤冷，宿食不消，霍乱吐泻，心腹膨胀攻刺，并治之。
良姜（去芦）　干姜（炮）　青皮（去白）　陈皮（去白。各五两）
上为细末，用醋打面糊为圆，如梧桐子大。每服三十圆，米饮下，不拘时候。又疗丈夫小肠疝气块㽲痛，炒茴香少许，嚼，盐汤或盐酒任下，日进二服。
肉豆蔻散  ***************************
治脾胃气虚，腹胁胀满，水谷不消，脏腑滑泻，腹内虚鸣，困倦少力，口苦舌干，不思饮食，日渐瘦弱。
诃子皮　川乌（炮，去皮、脐）　肉桂（去粗皮）　茴香（炒。各二两）　肉豆蔻（面裹，煨）　厚朴（去粗皮，姜炒）　甘草（爁）　干姜（炮）　陈橘皮（各四两）　苍术（米泔浸一宿，去皮，焙，八两）
上为末。每服二钱，水一盏，姜二片，枣一枚，煎七分，温服。
神应黑玉丹  ***************************
治丈夫、妇人久新肠风痔瘘，着床头，痛不可忍者，服此药不过三四次，便见功效。初得此疾发痒或疼，谷道周回多生硬核，此是痔，如破是瘘，只下血是风。皆因酒、色、气、风、食五事过度，即成此疾。人多以外医涂治，病在肠自有虫，若不去根本，其病不除，此药的有功效。
刺猬皮（十六两）　猪悬蹄（一百只）　雷丸　芝麻（各四两）　牛角䚡（十二两）　苦楝根（五两）　乱发（皂角水浸，洗，焙）　败棕（各八两）　槐角（六两）
上剉碎用，瓮罐内烧存性，碾为末，入乳香二两，麝香八钱，研和匀，用酒打面糊为圆，如梧桐子大。每服八粒，先细嚼胡桃一枚，以温酒吞下，空心晚食前，日二服，如病甚，日三服。切忌别药，不过三二日永除根本。
罂粟汤  ***************************
治肠胃气虚，冷热不调，或饮食生冷，内伤脾胃，或饮酒过度，脐腹㽲痛，泄泻肠鸣，下痢或赤或白，里急后重，日夜频并，饮食减少，及肠胃受湿，膨胀虚鸣，下如豆汁，或下鲜血。
艾叶（去梗）　黑豆（炒，去皮）　干姜（炮）　陈皮（去白）　甘草（炙。各二两）　罂粟壳（去蒂，蜜炙，四两）
上为粗散。每服三钱，水一盏半，煎至一盏，去滓，温服，食前。忌生冷、油腻等物。小儿量岁数加减与之。
固肠散  ***************************
治脾胃虚弱，内受寒气，泄泻注下，水谷不分，冷热不调，下痢脓血，赤少白多，或如鱼脑，肠滑腹痛，遍数频并，心腹胀满，食减少力。
陈米（炒，二十两）　肉豆蔻（生用）　罂粟壳（去蒂、盖、膜，蜜炙。各二两）　干姜（炮）　甘草（炙。各二两半）　木香（一两，不见火）
上为末。每服二钱，酒一盏，生姜二片，枣一枚，同煎至七分，温服，不计时。如不饮酒，水煎亦得。忌酒、面、鱼腥等物。
曲术圆  ***************************
治时暑暴泻，壮脾温胃，进美饮食，及疗饮食所伤，胸膈痞闷。
神曲（炒）　苍术（米泔浸一宿，焙干）
上各等分为细末，面糊为圆，如梧桐子大。每服三十圆，不拘时，米饮吞下。
缠金丹  ***************************
治大人、小儿一切泻痢，无问冷热赤白，连绵不瘥，愈而复发，腹中疼痛者，宜服之。
白胶香（一钱）　黄蜡　朱砂（各一两）　乳香　硇砂（各二钱半）　木鳖（半两）　黄丹（二两半）　砒霜（三钱半，醋煮，煅）　巴豆（去皮、心、膜，出油）　杏仁（去皮、尖及双仁者。各八两）
上研为末，镕蜡和圆，如麻子仁大。每服一圆，小儿半圆。水泻，新汲水下。赤痢，甘草汤下。白痢，干姜汤。赤白痢，甘草干姜汤。并放冷临卧服。孕妇莫服。忌热物一二时辰。
缚虎圆  ***************************
治休息痢经一二年不瘥，羸瘦衰弱及脾疼腰痛。
黄蜡（半两）　砒霜（成块好者，半两，乳细）
上将黄蜡镕开，下砒，以柳条七个，逐个搅，头焦即换，俟用足取起，旋圆如梧桐子大。每服一圆。痢，冷水下。脾疼亦然。腰痛，冷酒下，并食前。小儿圆如黍米大，每服一圆，汤使同上。
遇仙立效散  ***************************
治诸般恶痢，或赤或白，或浓淡相杂，里急后重，脐腹绞痛，或下五色，或如鱼脑，日夜无度，或噤口不食。不问大人、小儿、虚弱、老人、产妇，并宜服之。
御米壳（去蒂、盖，炒）　川当归（去芦）　甘草（各二两）　赤芍药　酸榴皮　地榆（各半两）
上为粗散。每服三钱，水盏半，煎七分，空心温服，小儿量岁数加减，以瘥为度。忌生冷、油腻、腥臊等物。
三神圆  ***************************
治清浊不分，泄泻注下，或赤或白，脐腹㽲痛，里急后重。
草乌（三枚。各去皮、尖，一生、一炮、一烧作灰）
上为末，醋糊圆，如萝卜子大。大人五、七圆，小儿三圆。水泻，倒流水下。赤痢，甘草汤下。白痢，干姜汤下。
地榆散  ***************************
治大人、小儿脾胃气虚，冷热不调，下痢脓血，赤多白少，或因肠胃乘虚为热毒所渗，下痢纯血，脐、腹㽲痛，里急后重，口燥烦渴，小便不利，纯下鲜血，或先经下痢，不应服热药而误服热药，蕴毒不散，积于肠间，渗而成血者，并宜服之。
赤芍药　茯苓（去皮。各六两）　地榆（炒）　干葛（各半斤）　罂粟（壳，蜜炒，十二两）　当归（去苗，三两）　甘草（炙，四两）　干姜（炮，二两）
上为细末。每服二钱，用温热水调下，不拘时候，小儿三岁，可服半钱，更量岁数加减与之。若下痢纯白，或下紫黑血，肠滑不禁者，皆可服之。
秘传斗门散  ***************************
治八种毒痢，脏腑撮痛，脓血赤白，或下瘀血，或成片子，或有五色相杂，日夜频并。兼治噤口恶痢，里急后重，久渴不止，全不进食，他药不能治者，立见神效。
罂粟壳（蜜炙，半斤）　地榆（炒）　甘草（炙。各六两）　白芍药（三两）　干姜（炮，四两）　黑豆（炒，去皮，一十二两）
上为细末。每服二钱，水一盏，煎七分，温服。
丁香豆蔻散  ***************************
治脾胃虚弱，宿寒停积，或饮食生冷，内伤脾胃，泄泻注下，水谷不化，胸满短气，呕逆恶心，脐腹㽲痛，胁肋胀满，腹内虚鸣，饮食减少，及积寒久痢，纯白或白多赤少，日夜无度，或脾胃虚寒，泄泻日久，愈而复发者，并宜服。
京三棱（炮）　白茯苓（去皮）　木香（不见火）　干姜（炮）　肉豆蔻（炮）　厚朴（去粗皮，姜汁制）　人参　芍药（各五两）　吴茱萸（汤洗七次）　甘草（炙）　丁香（三两半）　苍术（去皮，七两）
上为细末。每服三钱，水一盏，姜三片，枣一枚，同煎至八分，空心，食前温服。如不及煎，入盐少许，汤点服亦得。
万金饮  ***************************
治脾胃虚弱，内受风寒，或饮食生冷，伤于脾胃，呕吐泄泻，脐腹㽲痛，胁肋胀满，肠内虚鸣，及肠胃受湿，脓血相杂，下如豆汁，或下瘀血，里急后重，日夜无度，饮食减少，渐至羸瘦，并能治之。
陈皮（去白）　甘草（半生、半炙）　罂粟（壳，去蒂、盖，半生、半蜜炙。各等分）
上为粗末。每服四钱，先用沸汤泡盏热，又于碗内盛重汤，坐盏在内，却抄药末在盏内，用沸汤泡至七分，盏上用盏盖之，良久，纱绵滤去滓，空心，食前温服。
如神止泻圆  ***************************
治脏腑虚寒，脾胃受湿，泄泻无度，肠鸣腹痛，不进饮食，渐致羸瘦，并宜服之。
苍术（米泔浸软，去黑皮，焙）　半夏（汤洗七次，去滑。各半斤）　川乌（米泔浸软，去皮，切作片，焙干，用盐四两同炒，黄色为度，去盐不用，净秤四两）
上为末，姜汁糊圆，如梧桐子大。每服五十圆，空心，饭饮下。
神效参香散  ***************************
治大人、小儿脏气虚怯，冷热不调，积在脏腑，作成痢疾，或下鲜血，或如豆汁，或如鱼脑，或下瘀血，或下紫黑血，或赤白相杂，或成五色，里急后重，日夜频并，脐腹绞痛，甚不可忍，及噤口、疳蛊、时瘟诸痢，无问新旧，并能治之。
肉豆蔻（去皮）　茯苓（去皮。各四两）　人参（去芦）　木香　白扁豆（炒。各二两）　罂粟壳（去蒂）　陈皮（去白。各十二两）
上为末。每服三大钱，温米饮调下，不拘时候，立见神效。
黄芪汤  ***************************
治年高老人大便秘涩。
绵黄芪　陈皮（去白。各半两）
上为细末。每服三钱，用大麻仁一合，烂研，以水投取浆一盏，去滓，于银、石器内煎，候有乳起，即入白蜜一大匙，再煎令沸，调药末，空心，食前服。秘甚者不过两服愈，常服即无秘涩之患。此药不冷不燥，其效如神。

卷之七·治眼目  ——————————————————————————————————————————————————————————————————————————————————————————

锦鸠圆  ***************************
治肝经不足，风邪内乘上攻，眼暗泪出，怕日羞明，隐涩痒痛，瞻视茫茫，多见黑花，或生翳膜，并皆治之。
甘菊花（拣净）　黄连（去须）　防风（去芦）　细辛（去苗）　杜蒺藜（炒，去尖角）　牡蛎（火煅，取粉用）　官桂（去粗皮。各五两）　瞿麦　草决明　羌活（去芦）　蕤仁（去皮。各三两）　白茯苓（去皮，四两）　蔓荆子（二升，淘洗，绢袋盛，饭甑蒸一伏时，晒）　斑鸠（一只，去皮、毛、肠、嘴、爪，用文武火连骨炙干）　羯羊肝（一具，薄切，炙干令焦）
上为末，炼蜜和杵五百下，圆如桐子大。每服十五圆至二十圆，以温水或温酒下，空心、日午、临卧，日三服。如久患内外障眼，服诸药不效者，渐加服五十圆，必效。暴赤眼疼痛，食后，用荆芥汤下二十圆。
驻景圆  ***************************
治肝肾俱虚，眼常昏暗，多见黑花，或生障翳，视物不明，迎风有泪。久服补肝肾，增目力。
熟干地黄　车前子（各三两）　菟丝子（酒浸，别研，八两）
上为末，炼蜜为圆，如梧桐子大。每服三十圆，温酒下，空心晚食前，日二服。
密蒙花散  ***************************
治风气攻注，两眼昏暗，眵泪羞明，睑生风粟，隐涩难开，或痒或痛，渐生翳膜，视物不明，及久患偏头疼，牵引两眼，渐觉细小，昏涩隐痛，并暴赤肿痛，并皆治之。
密蒙花（拣净）　石决明（微炒）　羌活（去芦）　菊花（去土）　杜蒺藜（炒，去尖）　木贼（各等分）
上为细末。每服一钱，用茶清调下，食后，日二服。
羚羊角散  ***************************
治大人、小儿一切风热毒，上冲眼目，暴发赤肿，或生疮疼痛，隐涩羞明。
羚羊角（镑）　车前子　甘草（微炙）　黄芩　川升麻（各二两）　决明子（二十两，炒）　草龙胆（去芦）　山栀（取仁。各五两）
上为细末。每服一钱，食后温熟水调下，日进三服，小儿可服半钱。
秦皮散  ***************************
治大人、小儿风毒，赤眼肿痛，痒涩眵泪，昏暗羞明。
滑石（道州者，捣碎）　黄连（去须）　秦皮（各十两）
上为细末。每用半钱，沸汤泡，去滓，温热频洗。
镇肝圆  ***************************
治肝经不足，内受风热，上攻眼目，昏暗痒痛，隐涩难开，推眵多泪，怕日羞明，时发肿赤，或生障翳，并宜服之。
决明子（炒）　地肤子　远志（去心）　防风（去芦及杈）　蔓荆子（去白皮。各一两）　茺蔚子　茯苓（白者，去皮）　人参（去芦。各一两）　青葙子　柏子仁（炒）　玄参　甘草（炙）　车前子　地骨皮　山药　柴胡（去芦）　甘菊花（各半两）　细辛（去苗，一分）
上为细末，蜜水煮糊为圆如梧桐子大。每服二十圆，用米饮下，食后，日二服。
菊睛圆  ***************************
治肝肾不足，眼目昏暗，瞻视不明，茫茫漠漠，常见黑花，多有冷泪。久服补不足，强目力。
甘菊花（四两）　巴戟（去心，一两）　苁蓉（酒洗，去皮，炒，切，焙，二两）　枸杞子（三两）
上为细末，炼蜜为圆，如梧桐子大。每服三十圆至五十圆，温酒或盐汤下，空心，食前服。
菩萨散  ***************************
治男子、妇人风气攻注，两目昏暗，眵泪羞明，脸皆肿痒，或时赤痛，耳鸣头眩。
白蒺藜（炒）　防风（剉，炒）　苍术（米泔浸一宿，去皮，剉，炒。各三两）　荆芥穗（一两半）　甘草（炙，一两）
上为末。不拘时，入盐少许，沸汤或酒调下一大钱，神效。
拨云散  ***************************
治男子、妇人风毒上攻，眼目昏暗，翳膜遮障，怕日羞明，眼多热泪，隐涩难开，眶骨赤痛，睑眦红烂，瘀肉侵睛，但是一切风毒眼疾，并宜治之。
羌活　防风　甘草（炒）　柴胡（各一斤）
上为细末。每服二钱，水一中盏，煎至七分，食后、临睡时服，薄荷茶调，菊花末汤下亦得。忌腌藏、鲊酱、湿面及炙爆、发风毒等物。
草龙胆散  ***************************
治上焦受于风热，气毒攻冲，眼目暴赤，碜涩羞明，肿痛多眵，迎风有泪，翳膜攀睛，胬肉隐痛，并皆治之。
龙胆草（洗，去芦）　菊花（去梗）　木贼（洗，去节）　草决明子（微炒）　甘草（炙。各二两）　香附子（炒，去毛）　川芎（不见火。各四两）
上为细末。每服二钱，用麦门冬熟水入砂糖少许同调，食后服，或米泔调，或食后临睡服。
蝉花散  ***************************
治肝经蕴热，风毒之气内抟，上攻眼目，翳膜遮睛，赤肿疼痛，昏暗视物不明，隐涩难开，多生眵泪，内外障眼。
草决明（炒）　甘菊花（去梗）　川芎（不见火）　蝉蜕（洗去土）　山栀子（去皮）　谷精草（去土）　防风（不见火）　黄芩（去土）　蔓荆子（去皮）　木贼草（洗，净）　羌活（不见火）　荆芥（去梗）　密蒙花（去枝）　白蒺藜（炒，去土、尖）　甘草（各等分）
上为末。每服二钱，用茶清调服，或用荆芥汤入茶少许调服亦得，食后及临卧时服。
春雪膏  ***************************
治肝经不足，内受风热，上攻头目，昏暗痒痛，隐涩难开，昏眩赤肿，怕日羞明，不能远视，迎风有泪，多见黑花。
脑子（二钱半，研）　蕤仁（去皮、壳，压去油，二两）
上用生蜜六钱，将脑子、蕤仁同和，每用铜箸或金银钗股，大小眦时复少许点之。治连眶赤烂，以油纸涂药贴。
流气饮  ***************************
治肝经不足，内受风热，上攻眼目，昏暗视物不明，常见黑花，当风多泪，怕日羞明，推眵赤肿，隐涩难开，或生障翳，倒睫拳毛，眼眩赤烂，及妇人血风眼，及时行暴赤肿眼，眼胞紫黑，应有眼疾，并宜服之。
牛蒡子（炒）　荆芥（去梗）　木贼（去芦前）　细辛（去苗）　白蒺藜（去尖，炒）　玄参（去芦）　菊花（去枝）　大黄（炮）　蔓荆子（去白皮）　黄芩（去芦）　甘草（炙）　防风（去芦）　山栀子（去皮）　川芎（各一两）　草决明（一两半）　苍术（二两，米泔浸，洗）
上为细末。每服二钱半，临卧用冷酒调下，如孩儿有患，只令乳母服之。
洗肝散  ***************************
治风毒上攻，暴作赤目，肿疾难开，隐涩眵泪，昏暗羞明，或生翳膜。
山栀（取仁）　川芎　防风（去芦）　薄荷（去梗）　当归（去芦）　大黄　羌活（去芦）　甘草（炙。各二两）
上为末。每服二钱，冷水或熟水调下，食后，日三服。
菊花散  ***************************
理肝气风毒，眼目赤肿，昏暗羞明，隐涩难开，攀睛瘀肉，或痒或痛，渐生翳膜，及治暴赤肿痛。
白蒺藜（炒，去尖）　蝉蜕（去头、足、翅）　羌活（去芦，不见火）　木贼草（去根、节。各三两）　菊花（去梗，六两）
上为细末。每服二钱，食后临卧，茶清调下。常服明利头目，洗肝去风。忌发风、腌藏、炙爆等物。
明睛散  ***************************
能治外障，退翳膜，疗风毒上攻，眼疼赤肿，或睑眦痒烂，时多热泪昏涩。
赤芍药　当归（去芦，洗）　黄连（去须）　滑石（细研。各五两）
上为细末，入研滑石拌匀。每用半钱，沸汤点，澄清去滓，热洗。忌一切腌藏、鱼鲊、酒、面等毒物。
蝉花无比散  ***************************
治大人、小儿远年近日一切风眼，气眼攻注，眼目昏暗，睑生风粟，或痛或痒，渐生翳膜，侵睛遮障，视物不明，及久患偏正头风，牵搐两眼，渐渐细小，连眶赤烂，及小儿疮疹入眼，白膜遮睛，赤涩隐痛。常服祛风、退翳、明目。
石决明（用盐同东流水煮一伏时漉出，研细）　当归（洗，焙）　川芎　羌活（各三两）　蛇蜕（微炙，一两）　防风（去杈、枝）　茯苓（去皮）　甘草（各四两）　蒺藜（炒，去刺，半斤）　蝉蜕（去头、足、翅，二两）　芍药（赤者，十三两）　苍术（浸，去皮，炒，十二两）
上为细末。每服三钱，食后，米泔调服，茶清亦得。忌食发风毒等物。
明睛地黄圆  ***************************
治男子、女人肝脏积热，肝虚目暗，膜入水轮，漏睛眵泪，眼见黑花，视物不明，混睛冷泪，翳膜遮障，及肾脏虚惫，肝受虚热，及远年日近暴热赤眼，风毒气眼，并治之。兼治干湿脚气，消中消渴，及诸风气等疾由肾气虚败者。但服此，能补肝益肾，驱风明目，神效。
牛膝（去芦，酒浸，三两）　生干地黄　熟干地黄（各洗，焙，一斤）　石斛（去苗）　防风（去芦、杈）　枳壳（去瓤，麸炒。各四两）　杏仁（去皮、尖，麸炒黄，细研，去油，二两）
上为末，炼蜜为圆，如桐子大。每服三十圆，空心，食前温酒下，或饭饮、盐汤亦得。忌一切动风毒等物。
洗眼紫金膏  ***************************
治远年日近翳膜遮障，攀睛胬肉，昏暗泪多，瞻视不明，或风气攻注，睑生风粟，或连眶赤烂，怕日羞明，隐涩难开，并治之。
朱砂　硼砂（别研）　乳香（各别研）　芍药（赤者）　当归（去苗，洗。各一分）　雄黄（研，飞，二钱）　麝香（别研，半钱）　黄连（去须，半两）
上为末，入研药拌匀，再擂，炼蜜搜和为圆，如皂荚子大。每次用一圆，安净盏内，以沸汤泡开，于无风处洗，药冷闭目少时，候三、两时，再煨令热，依前洗，一贴可洗三、五次。不得犯铜、铁器内洗。如暴赤眼肿者，不可洗之。
草龙胆散  ***************************
治眼暴赤肿痛，风气热上冲，睛疼连眶，睑眦赤烂，瘀肉侵睛，时多热泪，及因叫怒，逆损肝气，久劳瞻视，役损眼力，风沙尘土入眼涩痛，致成内外障翳，及一切眼疾。
草龙胆（去苗）　蒺藜（子，去刺。各六两）　茯苓（去皮，四两）　菊花（去枝，半两）　赤芍药（半斤）　防风（去杈）　甘草（炙）　羌活（各三两）
上为末。每服二钱，食后临卧时温酒调下。
汤泡散  ***************************
治肝经不足，受客热风壅上攻，眼目赤涩，睛疼睑烂，怕日羞明，夜卧多泪，时行暴赤，两太阳穴疼，头旋昏眩，视物不明，渐生翳膜，并皆治之。
赤芍药　当归（洗，焙）　黄连（去须。各等分）
上为末。每用二钱，极滚汤泡，乘热熏洗，冷即再温，洗，一日三、五次洗，以瘥为度。忌腌藏、毒物。其说云：凡眼目之病，皆以血凝滞使然，故以行血药合黄连治之。血得热即行，故乘热洗用，无不效验
还睛圆  ***************************
治男子、女人风毒上攻，眼目赤肿，怕日羞明，多饶眵泪，隐涩难开，眶痒赤痛，睑眦红烂，瘀肉侵睛，或患暴赤眼，睛疼不可忍者，并服立效。
白术（生用）　菟丝子（酒浸，别研）　白蒺藜（炒，去刺）　木贼（去节）　羌活（去苗）　青葙子（去土）　密蒙花　防风（去芦）　甘草（炙。各等分）
上为末，炼蜜圆，如弹子大。每服一圆，细嚼，白汤下，空心，食前，日三服。又治偏、正头痛，头风，头目眩晕。
曾青散  ***************************
治一切风热毒气上攻两眼，多生眵泪，怕日羞明，隐涩难开，眶烂赤肿，或痒或痛，及时行暴赤眼，睛昏涩痛。
曾青（四两）　蔓荆子（去皮，二两）　防风（去芦）　白姜（炮。各一两）
上为细末。每用少许末，搐入鼻中，立有功效。
秘传羊肝圆  ***************************
治丈夫、妇人肝经不足，风毒上攻，眼目昏暗泪出，羞明怕日，隐涩难开，或痒或痛。又治远年日近内外障眼，攀睛胬肉，箴刮不能治者，此药治之。
黄连（去须，为末）　白羊子肝（净，洗，去膜）
上将羊肝先入沙盆内杵烂，旋之入黄连末拌擂，干湿得所，为圆如梧桐子大。每服十四圆，食后，以温浆水下，连作五剂，瘥。但是诸般眼疾，及障翳、青盲者，皆主之。禁食猪肉及冷水。
治目方用黄连者多矣，此方最为奇异。刘禹锡云：有崔承元者，因官治一死罪囚而活出之，囚后数年以病目致死。一旦，崔忽为内障所苦，丧明逾年，后半夜叹息独坐，时闻阶除间悉窣之声，崔问：为谁？曰：是昔所蒙活囚，今故报恩至此，遂以此方告讫而没。崔依此方合服，不数月眼复明，因传于世。

卷之七·治咽喉口齿  ——————————————————————————————————————————————————————————————————————————————————————————

龙石散  ***************************
治大人、小儿上膈壅毒，口舌生疮，咽嗌阻塞，疼痛妨闷。每用少许，掺贴患处，咽津。小儿疮疹，毒气攻口齿，先用五福化毒丹扫后，仍再用此药掺贴，立效。
生脑子（研，二钱半）　朱砂（研，飞，二两半）　寒水石（烧通赤，二斤）
上为末。每日三、五次用，夜卧掺贴妙。
如圣汤  ***************************
治风热毒气上攻咽喉，咽痛喉痹，肿塞妨闷。及肺痈咳嗽，咯唾脓血，胸满振寒，咽干不渴，时出浊沫，气息腥臭，久久吐脓，状如米粥。又治伤寒咽痛。
苦桔梗（一两）　甘草（炒，二两）
上为粗末。每服二钱，水一盏，煎至七分，去滓，温服，小儿时时呷服，食后临卧用。
硼砂圆  ***************************
治大人、小儿风壅膈热，咽喉肿痛，舌颊生疮，口干烦渴。
脑子（研，三分）　甘草（浸汁，熬膏）　硼砂（研。各十两）　梅花脑（别研，一分）　麝香（研，一两）　牙硝（枯，研，二两）　寒水石（烧通赤，五十两）
上为末，用甘草膏子和搜，每两作四百圆。每服一圆，含化咽津，常服化痰利膈，生津止渴。
麝脐散  ***************************
治牙齿摇动，风蚛疼痛，龈肉宣露，涎血臭气。常用令牙齿坚牢，解骨槽毒气。
郁李仁（二十两）　木律（四十四两）　麝香空皮子（一百个，细剉）　黄茄（二十个，细切）　牛膝（去芦，十斤）
以上五味，捣碎入罐子内，上用瓦子盖口，留一小窍，用盐泥固济，烧令通赤，候烟白色，即住火取出，以新土罨一伏时取出，后入下项药：
细辛（去苗）　升麻（各十斤）
上为细末。每用少许揩患处，须臾温水漱口，临卧更贴少许，咽津亦不妨。
玉屑无忧散  ***************************
治咽喉肿痛，舌颊生疮，风毒壅塞，热盛喉闭，或因误吞硬物，诸骨鲠刺，涎满气急，或至闷乱不省人事。
白茯苓（炒黄色）　玄参（去芦）　贯众（去芦）　甘草　山豆根（拣，去梗）　黄连（去须）　缩砂（去壳）　滑石　荆芥穗（各一两）　硼砂（二钱）　寒水石（二两，研，水飞）
上为末。每一钱，干掺舌上，后以新水咽下，不拘时。
如圣胜金锭  ***************************
治急喉闭、缠喉风、飞扬、单蛾、双蛾、结喉、重舌、木舌，腮颔肿痛，屡经用药，不能吞水粥者。（又方见后）
生地黄　川芎（洗）　硫黄（研）　硝石（研）　薄荷叶　川乌（炮）　腊茶（各二两）
上为细末，裂生葱自然汁搜和为铤。每服，先用新汲水灌漱吐出，次嚼生薄荷五、七叶，微烂，用药一铤，同嚼极烂，以井水咽下，甚者连进三服即愈。重舌腮肿，先服一铤，次以一铤安患处，其病随药便消。又治冒暑伏热，不省人事，用生薄荷水调研一铤，灌下即苏。如行路常含一铤，即无伏热之患。口舌生疮，不能合口，并食热物，如上法服讫，用水灌漱，嚼薄荷十叶如泥吐出，再水灌漱，嚼药一铤，含口内聚涎裹之，觉涎满方吐出，如此服三铤，便能食酒醋。遇食咸、酸、鲊脯、炙爆喉中生泡，须掐破吐血，方含薄荷数叶以一铤同嚼，井水吞下。砂淋、热淋，小便出血，同车前草七叶、生姜小块研烂，水调去滓，嚼药一铤，以水送下。此药分阴阳，去风热，化血为涎为水，常带随身备急，一铤可活一人命，小儿只服半铤。
硼砂散  ***************************
治大人、小儿卒患喉痹，闭塞不通，肿痛生疮，语声不快，风壅痰毒，鼻衄出血。
硼砂（生）　甘草（各二十两）　山药（六斤，生）　牙硝（二十四两）　脑子（七两，研）　麝香（四两，研）
上为细末。每服半钱，如茶点服。
赴筵散  ***************************
治风牙、蚛牙，攻注疼痛，昼夜不止，痛不可忍，睡卧不安，牙龈宣露，动摇欲脱，或腮颔浮肿，龈烂血出。
良姜（去芦）　草乌（去皮）　荆芥（去梗）　细辛（去土、叶。各二两）
上为末。每用少许，于痛处擦之。有涎吐出，不得吞咽，良久用温盐汤灌漱，其痛即止。常使揩牙，用腐炭末一半相和。常用止牙宣，辟口气，永无牙疾。
吹喉散  ***************************
治三焦大热，口舌生疮，咽喉肿塞，神思昏闷。
蒲黄（一两）　盆硝（八两）　青黛（一两半）
上件用生薄荷汁一升，将盆硝、青黛、蒲黄一处，用瓷罐盛，慢火熬令干，研细。每用一字或半钱，掺于口内，良久出涎，吞之不妨。或喉中肿痛，用筒子入药半钱许，用力吹之，无不立效。
如圣胜金锭  ***************************
治证、服饵与前如圣胜金锭同，品味小异。
朴硝（四两）　硫黄（一两半）　川芎（一两）　荆芥穗　薄荷（用叶）　嫩茶（各半两）　贯众（二两）
上为末，裂生葱自然汁搜和为锭。服药汤使如前方。
五香散  ***************************
治咽喉肿痛，诸恶气结塞不通，急宜服之。
鸡舌香　木香　沉香　薰陆香（各一两）　麝香（别研，三分）
上为末，入麝香研令匀。每服二钱，水一中盏，煎至六分，温服，不拘时候。
如神散  ***************************
治风牙、蚛牙，攻疰疼痛，日夜不止，睡卧不安，或牙龈动摇，连颊浮肿，不拘久近，并皆治之。
露蜂房（微炙）　川椒（去目及闭口者，微炒出汗）
上为末。每用一钱，水一盏，入盐少许，同煎八分，乘热漱之，冷即吐出，一服立效。
玉池散  ***************************
治风蛀牙疼，肿痒动摇，牙龈溃烂，宣露出血，口气等疾。
当归（去芦）　甘草（炙）　川芎　防风　白芷　槐花（炒）　藁本　地骨皮　细辛（去苗）　升麻（各等分）
上为末。每用少许揩牙，痛甚即取二钱，水一盏半，黑豆半合，姜三片，煎至一盏，稍温漱口，候冷吐之。
荆芥汤  ***************************
治风热肺壅，咽喉肿痛，语声不出，或如有物哽。
荆芥穗（半两）　甘草（炙，一两）　桔梗（二两）
上为末。每服四钱，水一盏，姜三片，煎六分，食后服。
细辛散  ***************************
治风蚛牙疼，或牙龈宣烂，牙齿动摇，腮颔浮肿。
红椒　缩砂（去壳）　鹤虱　牙皂　荜茇（各半两）　荆芥（去梗）　细辛（去苗。各一两）　白芷　草乌（各二两）
上捣为细末。每用少许，于痛处擦之，有涎吐出，不得咽，少时用温水漱口，频频擦之，立有神效。

卷之八·治杂病  ——————————————————————————————————————————————————————————————————————————————————————————

耆婆万病圆  ***************************
治七种癖块，五种癫病，十种注忤，七种飞尸，十二种蛊毒，五种黄病，十二种疟疾，十种水病，八种大风，十二种㿏痹，并风入头，眼暗漠漠，及上气咳嗽，喉中如水鸡声，不得卧，饮食不作肌肤，五脏滞气，积聚不消，壅闭不通，心腹胀满，连及胸背，鼓胀气坚结，流入四肢，或腹叉心膈气满，时定时发，十年、二十年不瘥。五种下痢，疳虫、蛔虫、寸白虫诸虫。上下冷热，久积痰饮，令人多眠睡，消瘦无力，荫入骨髓，便成滞疾，身体气肿，饮食呕逆，腰脚酸疼，四肢沉重，不能久行久立。妇人因产，冷入子脏，脏中不净，或闭塞不通，胞中瘀血冷滞，出流不尽，时时疼痛为患，或因此断产，并小儿赤白下痢，及狐臭、耳聋、鼻塞等病。服此以三圆为一剂，服不过三剂，万病悉除，说无穷尽，故称万病圆。
牛黄（研细）　黄芩　芫花（醋炒赤）　禹余粮（醋淬，研，飞）　雄黄（研，飞）　芎藭　人参（去芦）　紫菀（去芦头）　蒲黄（微炒）　麝香（研）　当归（去芦）　桔梗（去芦）　大戟（剉，炒）　干姜（炮）　防风（去芦）　黄连（去须）　朱砂（研，飞）　屑角（镑）　前胡（去芦）　巴豆（去皮、心、膜，炒）　细辛（去苗）　葶苈（炒）　肉桂（去粗皮）　桑白皮（剉，炒）　茯苓（去皮）　芍药　川椒（去目及闭口者，微炒出汗）　甘遂（各一两）　芫青（二十八枚，入糯米同炒，米色黄黑，去头、足、翅）　蜈蚣（一十二节，去头、足，炙）　石蜥蜴（去头、尾、足，炙，一寸）
上为细末，入研药匀，炼蜜为圆，如小豆大，若一岁以下小儿有疾者，令乳母服两小豆大，亦以吐利为度。近病及卒病用多服，积久疾病即少服，常服微溏利为度。卒病欲死，服三圆，取吐利即瘥，卒中恶，口噤，服二圆，浆一合下，利即瘥，五注鬼刺客忤，服二圆。男、女邪病歌哭，腹大如妊身，服二圆，日三、夜一，间食服之。蛊毒吐血，腹痛如刺，服二圆，不瘥，更服。疟病，未发前服一圆，未瘥，更服。诸有痰饮者，服三圆。冷癖，服三圆，日三服，皆间食，常令微溏利。宿食不消，服二圆，取利。瘕症积聚，服二圆，日三服。心腹拘急胀满，心痛，服三圆。上气呕逆，胸满不得卧，服二圆，不瘥，更服。大痢，服二圆，日三服。疳湿，服二圆，以一圆如杏仁大，和醋二合，灌下部中。水病，服三圆，日再服，间食服之，瘥止，人弱，即隔日服。头痛恶寒，服二圆，覆取汗。伤寒天行，服二圆，日三服，间食服之。小便不通，服二圆，不瘥，明日更服。大便不通，服三圆，又内一圆下部中即通。耳聋、聤耳，以绵裹如枣核，塞之。鼻衄，服二圆。痈肿、疔肿、破肿，内一圆如麻子大，日一敷之，根亦自出。犯疔肿血出，以猪脂和涂，有孔，内孔，有瘥。癞疮，以酢泔洗讫，取药和猪脂敷之，漏疮有孔，以一圆内孔中，和猪脂敷上。痔疮，涂绵筋上，内孔中，日别易，瘥止。瘰疬，以酢和涂上，瘥。癣疮，以布揩令汁出，以酢和涂上，日一易，瘥，止。胸、背、腰、胁肿，以醋和敷肿上，日一易，又服二圆。诸冷疮积年不瘥，以酢和，涂之。恶刺，以一圆内疮孔中，即瘥。蝮蛇螫，以少许内螫处，若毒入腹，心烦欲绝者，服三圆。蜂螫，以少许敷之瘥。妇人诸疾，胞衣不下，服二圆。小儿惊痫，服一圆如米许，以涂乳，令嗍之，看儿大小加减。小儿客忤，服一圆如米，和乳涂乳头，令嗍之。以意量之。蝎螫，以少许敷之瘥。小儿乳不消，心腹胀满，服一圆如米许，涂乳头令嗍之，即瘥。
神应圆  ***************************
治肾经不足，风冷乘之，腰痛如折，引背膂俯仰不利，转侧亦难，或因役用过多，劳伤于肾，或因寝冷湿，地气伤腰，或因坠堕伤损，或因风寒客抟，皆令腰痛，并皆治之。
肉桂（去粗皮）　当归（去芦。各十两）　威灵仙（去土，二十两）
上为末，以酒煮面糊为圆，如梧桐子大。每服十五圆，温酒或煎茴香汤下，食前服。妇人煎桂心汤下，加至二十圆。有孕妇人不得服，忌食茗。
集效圆  ***************************
治因脏腑虚弱，或多食甘肥，致蛔虫动作，心腹搅痛，发作肿聚，往来上下，痛有休止，腹中烦热，口吐涎沫，即是蛔咬，宜服此药，若积年不瘥，服之亦愈。又疗下部有虫，生痔痒痛。
木香（不见火）　鹤虱（炒）　附子（炮，去皮、脐）　诃黎勒（煅，用皮、肉）　芜荑（炒，研）　槟榔　干姜（炮。各七两半）　大黄（剉，擘、炒。十五两）
上为末，炼蜜为圆，如梧桐子大。每服三十圆，食前，橘皮汤下，妇人醋汤下。
乳香圆  ***************************
治诸痔下血，肛边生肉，或结核肿疼，或生疮痒痛，或大便艰难，肛肠脱出。又治肠风下血，无问新久，及诸瘘，根在脏腑，并能治之。
枳壳（去瓤，麸炒）　牡蛎（火煅）　荜澄茄　芫青（去头、翅、足，糯米炒，以米黄色为度）　大黄（蒸，焙）　鹤虱（炒。各半两）　白丁香　乳香（研。各一分）
上为末，粟米糊圆如梧桐子大。每服十圆至十五圆。如治肠风，腊茶清下。诸痔，煎薤白汤下。诸瘘，煎铁屑汤下，并食前服。
解毒雄黄圆  ***************************
解毒，治缠喉风及急喉痹，卒然倒仆，失音不语，或牙关紧急，不省人事。
雄黄（研，飞）　郁金（各一分）　巴豆（去皮，出油，二十七个）
上为末，醋煮面糊为圆，如绿豆大。用热茶清下七圆，吐出顽涎，立便苏省，未吐再服。如至死者，心头犹热，灌药不下，即以刀、尺、铁匙斡开口灌之，药下喉咙，无有不活，吐泻些小无妨。及治上膈壅热，痰涎不利，咽喉肿痛，赤眼痈肿，一切毒热，并宜服之。如小儿患喉咙赤肿，及惊热痰涎壅塞，服二圆或三圆，量儿大小加减。
克效饼子  ***************************
治一切疟病，发作有时，先觉伸欠，乃作寒栗，鼓振颐颔，中外皆寒，腰脊俱痛，寒战既已，内外皆热，头痛如破，渴欲饮冷，或痰聚胸中，烦满欲呕，或先热后寒，或先寒后热，或寒多热少，或热多寒少，或寒热相半，或但热不寒，或但寒不热，或一日一发，或隔日一发，或一发后六七日再发，并皆治之。
龙脑　麝香　定粉（各研半两）　荷叶（爁）　绿豆末　甘草（爁。各五两）　朱砂（一两一分，研，飞）　信砒（醋煮，二两半）　金箔（二十五片，为衣）
上为末，炼蜜搜和，每两作二十圆，捏扁，以金箔为衣。每服一饼子，以新汲水磨化。日发者，未发前服之。间日者，不发夜服。隔数日发者，前一日夜服。连日者，凌晨服。
乌梅圆  ***************************
脏寒蛔虫动作，上入膈中，烦闷呕吐，时发时止，得食即呕，常自吐蛔。有此证，谓之蛔厥，此药主之。又治久痢。
乌梅（三百枚）　干姜（十两，炮）　黄连（去须，十六两）　细辛（去苗）　附子（炮，去皮、脐）　肉桂（去粗皮）　人参（去芦）　黄柏（炙。各六两）　当归（去芦）　蜀椒（去目及闭口者，微炒出汗。各四两）
上异捣，筛，合治之，以醋浸乌梅一宿，去核，蒸之五斗米下，饭熟，捣成泥，和药令相得，内臼中与炼蜜杵二千下，圆如梧桐子大。每服十五圆，温米饮下，食前服。
神助散  ***************************
治十种水气，面目，四肢、遍身俱肿，以手按之，随手而起，咳嗽喘急，不得安卧，腹大肿胀，口苦舌干，小便赤涩，大便不利。
葶苈（炒香，别研，三两）　椒目（一两半）　黑牵牛（微炒，二两半）　猪苓（去黑皮）　泽泻（各二两）
上为细末。每服以葱白三茎，浆水一盏，煎至半盏，入酒半盏，调药三钱，绝早面向东服。如人行十里久，以浆水葱白煮稀粥，至葱烂，入酒五合热啜，量人啜多少，须啜一升许。不得吃盐并面。自早至午，当利小便三四升，或大便利，喘定肿减七分，隔日再服。既平之后，必须大将息，及断盐、房室等三年。
立效散  ***************************
治下焦结热，小便黄赤，淋闭疼痛，或有血出，及大小便俱出血者，亦宜服之。
瞿麦穗（一两）　甘草（炙，三分）　山栀子（去皮，炒，半两）
上为末。每服五钱至七钱，水一碗，入连须葱白七茎，灯心五十茎，生姜五、七片，同煎至七分，时时温服，不拘时。
必胜散  ***************************
治男子、妇人血妄流溢，吐血、衄血、呕血、咯血。
人参（去芦）　蒲黄（微炒）　小蓟（并根用）　熟干地黄　当归（去芦）　乌梅（去核）　芎藭（各一两）
上为粗散。每服五钱，水一盏半，煎七分，温服，不拘时候。
钓肠圆  ***************************
治久新诸痔，肛边肿痛，或生疮痒，时有脓血。又治肠风下血，及肛门脱出，并宜服之。
天南星（生）　白矾（枯）　绿矾（枯）　诃子（煨，去核）　白附子（生用）　附子（生，去皮、脐）　枳壳（去瓤，麸炒）　半夏（生。各二两）　鸡冠花（微炒，五两）　瓜蒌（二枚，烧存性）　猬皮（两个，剉碎，罐内烧存性）　胡桃仁（十五个，不油者，罐内烧存性）
上为末，以醋煮面糊圆，如梧桐子大。每服二十圆，空心，临卧温酒下，远年不瘥者，服十日见效，久服永除根本。小儿肠风等疾，一二年内者，十服瘥，永不发动。
石苇散  ***************************
治肾气不足，膀胱有热，水道不通，淋沥不宣，出少起数，脐腹急痛，蓄作有时，劳倦即发，或尿如豆汁，或便出沙石，并皆治之。
木通（剉）　石苇（去毛。各二两）　滑石　白术　瞿麦　芍药　葵子（各三两）　当归（去芦）　甘草（炙）　王不留行（各一两）
上为细末。每服二钱，小麦汤调下，食前，日二三服。
牡蛎散  ***************************
治诸虚不足，及新病暴虚，津液不固，体常自汗，夜卧即甚，久而不止，羸瘠枯瘦，心忪惊惕，短气烦倦。
麻黄根（净，洗）　黄芪（去苗、土）　牡蛎（米泔浸，去土，火烧通赤。各一两）
上为粗散。每服三钱，水一盏半，小麦百余粒，同煎至八分，去滓，热服，日二服，不拘时候。
常山饮  ***************************
治疟疾。凡疟疾，盖因外邪客于风府，生冷之物内伤脾胃，或先寒后热，或先热后寒，或寒热独作，或连日并发，或间日一发。寒则肢体颤掉，热则举身如烧，头痛恶心，烦渴引饮，气息喘急，口苦咽干，脊膂酸疼，肠鸣腹痛，诸药不治，渐成劳疟者，此药治之。
良姜（二十两）　乌梅（去仁，一斤）　知母　川常山　甘草（炙）　草果（各二斤）
上为粗散。每服三钱，水一盏，生姜五片，枣一枚，煎至七分，去滓温服。
槐角圆  ***************************
治五种肠风泻血：粪前有血，名外痔，粪后有血，名内痔，大肠不收，名脱肛，谷道四面弩肉如奶，名举痔，头上有孔，名瘘，并皆治之。
槐角（去枝、梗，炒，一斤）　枳壳（去瓤，麸炒）　黄芩　当归（酒浸一宿，焙）　防风（去芦）　地榆（各八两）
上为末，酒糊圆，如梧桐子大。每服三十圆，米饮下，不拘时候。此药治肠风疮内有虫，里急下脓血，止痒痛，消肿聚，驱湿毒，久服永除病源。
胜金圆  ***************************
治一切疟病，发作有时，盖因外邪客于脏腑，生冷之物内伤脾胃，或先寒后热，或先热后寒，或寒多热少，或寒少热多，或但热不寒，或但寒不热，或连日并发，或间日而发，或发后三、五日再发，寒则肢体颤掉，热则举身如火，头痛恶心，烦渴引饮，气息喘急，口苦咽干，背膂酸疼，肠鸣腹痛，或痰聚胸中，烦满欲呕，并宜治之。
槟榔（四两）　常山（酒浸，蒸，焙，一斤）
上为末，水面糊为圆，梧桐大。每服三十圆，于发前一日晚临卧，冷酒下便睡。不得吃热物、茶、汤之类，至四更尽，再冷酒下十五圆。忌一切热羹汤、粥食，午间可食温粥，至晚方可食热。忌一切生冷、鱼腥等物。一方用川常山十六两为末，鸡卵十五只，取清和圆。治证、服饵并如前。
肠风黑散  ***************************
治证与泻痢类肠风黑散同。
荆芥（二两，烧）　乱发　槐花　槐角（各烧一两）　甘草（炙）　猬皮（各一两半）　枳壳（去瓤，二两烧，一两炒）
上将各烧药同入瓷瓶内，黄泥固济，烧存三分性，出火毒，同甘草、枳壳捣，罗为末。每服二钱，水一盏，煎至七分，空心温服，温酒调服亦得。
备急圆  ***************************
疗心腹诸卒暴百病，中恶客忤，心腹胀满，卒痛如刀所刺，气急口噤。
巴豆（去皮、油）　大黄（各二两）　干姜（炮，一两）
上为末，炼蜜圆，如梧桐子大。每服三圆，温水下，不拘时。
青解毒圆  ***************************
治大人、小儿五脏积热，毒气上攻，胸膈烦闷，咽喉肿痛，赤眼痈肿，头面发热，唇口干燥，两颊生疮，精神恍惚，心忪闷乱，坐卧不宁，及伤暑毒，面赤身热，心躁烦渴，饮食不下。
寒水石　石膏（各研十六两）　青黛（八两）
上研如粉，入青黛和匀，蒸饼七个，水调圆，如鸡头大。每服一圆，食后新汲水化下，或细嚼，生姜水下亦得。如中诸毒，并宜服，及小儿惊风潮热，痰涎壅塞，心胸烦躁，颊赤多渴，睡卧不稳，每三岁儿可服半粒，更量岁数加减。
寸金圆  ***************************
治元阳虚弱，寒气攻冲，膀胱、小肠发肿作痛，或在心胁，牵连小腹，连属阴间，致身体憎寒撮痛。
川楝子（炒）　当归（酒浸一宿）　楮实子（各一两半）　全蝎（炒，四十个）　巴豆（七个，炒熟，去皮、壳，研）
上为末，用浸当归酒打面糊和圆，如鸡头实大。空心，温酒盐汤下二圆至三圆，并进二服。
夺命丹  ***************************
治远年日近小肠疝气，偏坠搐疼，脐下撮痛，以致闷乱，及外肾肿硬，日渐滋长，阴间湿痒，抓成疮。
吴茱萸（去枝、梗，一斤，四两用酒浸，四两用醋浸，四两用汤洗，四两用童子小便浸。各浸一宿，同焙）　泽泻（去毛、土，二两）
上为末，酒煮面糊圆，如梧桐子大。每服五十圆，空心，食前，盐汤或酒吞下。
茱萸内消圆  ***************************
治肾经虚弱，膀胱为邪气所抟，结成寒疝阴㿗，木肾上攻，脐腹疼痛，肤囊肿胀，或生疮疡，时出黄水，腰腿沉重，足胫肿满，行步艰辛，服之内消，不动脏腑。
白蒺藜（炒，去刺）　川乌（炮，去皮、尖）　山茱萸（捣，去核，取肉微炒）　食茱萸　肉桂（去粗皮）　吴茱萸（汤洗七次，焙干，炒）　青橘皮（去白）　茴香（舶上者，淘净，洗）　桔梗（水浸一伏时漉出，慢火炒令干。各二两）　大腹皮（酒净过，焙）　海藻（洗净，焙）　五味子（净，拣）　玄胡索（各二两半）　川楝子（剉，炒，三两）　木香（一两半）　桃仁（去皮、尖及双仁者，麸炒）　陈橘皮（去白）　枳实（去瓤，麸炒。各一两）
上为末，酒糊圆，如桐子大。温酒下三十圆，食前服。
麝香大戟圆  ***************************
治阴㿗肿胀，或小肠气痛。
胡芦巴（炒，四两）　麝香（一钱，别研）　大戟（去皮，炒黄，半两）　茴香（舶上者）　川楝子（各六两）　木香　诃子（炮，去核，酒浸，蒸）　附子（炮，去皮、尖）　槟榔（刮去底，细切，不见火。各一两）
上为末，独留川楝子，以好酒一二升，葱白七根，长三四寸，煮川楝子软，去核取肉，和药捣杵，圆如梧桐子大。空心，温酒下五、七圆至十圆，姜汤亦得。潮发疼痛，炒姜热酒下十五圆。
三白散  ***************************
治膀胱蕴热，风湿相乘，阴囊肿胀，大小便不利。
白牵牛（二两）　木通（去节）　陈皮（去白）　桑白皮（微炒）　白术（各半两）
上为细末。每服二钱，姜汤调下，空心服，未觉再进。常服导利留滞，不损脏气。
胡芦巴圆  ***************************
治大人、小儿小肠气、蟠肠气、奔豚气、疝气，偏坠阴肿，小腹有形如卵，上下来去，痛不可忍，或绞结绕脐攻刺，呕恶闷乱，并皆治之。
胡芦巴（炒，一斤）　茴香（淘净，炒，十二两）　吴茱萸（汤洗七次，炒，十两）　大巴戟（去心，炒）　川乌（炮，去皮。各六两）　川楝子（炒，一斤二两）
上为末，酒煮面糊为圆，如梧桐子大。每服十五圆，空心，温酒下，小儿茴香汤下五圆。

卷之八·治疮肿伤折  ——————————————————————————————————————————————————————————————————————————————————————————

云母膏  ***************************
治一切疮肿伤折等病。
云母粉（以光明白薄者，研）　硝石（研如粉）　甘草（各四两）　桑白皮　槐枝　柏叶（不用近道者）　柳枝（各二两）　高良姜　桔梗　防风（去芦、杈）　肉桂（去粗皮）　龙胆草　黄芩　苍术（米泔浸一宿，焙）　附子（去皮、脐）　麒麟竭（研）　菖蒲　厚朴（去粗皮，姜汁制）　柴胡（去芦，剉）　赤芍药　芎藭　蜀椒（去目及闭口者）　人参（去芦，洗）　麝香（研）　白及　黄芪（去苗）　没药（研）　木香　白蔹　茯苓（去皮）　松脂　乳香（研）　白芷　当归（去芦）　夜合（各半两）　陈皮（一两）　盐花　黄丹（一十四两）　清油（四十两）　水银（二两，候膏成，如人体热，以生绢袋子盛水银，以手弹如针头大，铺在膏上，谓之养药母）
上除云母、硝石、麒麟竭、没药、麝香、乳香、黄丹、盐花八味别研外，并剉如豆大，用上件清油，于瓷器中浸所剉药七日，以物封闭后，用文火煎，不住手搅，三上火，三下火。每上火，匝匝沸乃下火，候沸定再上，如此三次，候白芷、附子之类黄色为度，勿令焦黑，以绵或新布绞去滓，却入铛中，再上火熬。后下黄丹与别研药八味，以柳篦不住手搅，直至膏凝，良久色变，再上熬，仍滴少许水中，凝结不粘手为度。先炙一瓷器，热即倾药在内，候如人体温热，弹水银在上，每用膏药，即先刮去水银。治发背，先以败蒲一斤，用水三升，煎五十沸。如人体温，将蒲水洗疮，拭干贴药，一两分作三服，温酒下，未成脓者立瘥。于外贴之，奶痈外贴。瘰疬骨疽，毒穿至骨，用药一两，分作三服，温酒下，甚者即泻出恶物，兼外贴，瘥。肠痈，以药半两分为五服，甘草汤下，未成脓者当时消，已有脓者，随药下脓出，后每日酒下五圆，如梧桐子大，待脓止即住服。风眼，贴两太阳穴。壁镜咬、蜘蛛咬，外贴，留疮口。发脑、发髭鬓、发眉、发耳、脐痈、牙痈、牙疼，并外贴包裹，即当时痛止。箭头所伤，箭头在内，外贴，每日吃少许烂绿豆，箭头自出。虎、豹所伤，先以甘草汤洗，然后贴膏，每日换，不过三次贴。狗、蛇咬，生油下十圆，如梧桐子大，仍须贴外。难产三日不分娩，温酒下一分便生。血晕欲死，以姜汁和小便半升温酒下十圆，死者即返。死胎在腹，以榆白皮汤下半两便生。丈夫本脏气，茴香温酒下一分，每日一服，不过二服瘥。中暑毒，取地水温下一分，每日一服，不过四度，泻出恶物瘥。瘤赘，外贴消之。一切肿疖，外贴立瘥。但有所苦，并皆帖之，药到即瘥。以上主疗，只忌羊血，余无所忌。如人收此药防身，以蜡纸裹，不令风干，可三十年不损药力。
小犀角圆  ***************************
治肠痈、乳痈、发背，一切毒肿，服之化为水。
犀角屑（三两）　防风　当归　人参（各去芦）　川升麻　黄芪（去苗）　甘草（炙）　黄连（去须）　干蓼蓝　黄芩　栀子（仁。各一两）　大黄（一两一分，蒸，焙）　巴豆（二十二枚，去皮、膜、心，炒令出油，研）
上为末，入巴豆匀，炼蜜搜和为圆，如桐子大。每服三圆，温汤下，利三、两行，吃冷粥止之，不利，加至四五圆，初服取快利，后渐减圆数，取微溏泄为度，老、小以意加减，肿消及和润乃止。利下黄白水，觉肿处皮皱色变，即是消候。一切肿毒皆内消，神验不可论。忌热面、蒜、猪肉、芦笋、鱼、海藻、菘菜、生冷、黏食。
何首乌散  ***************************
治脾肺风毒攻冲，遍身癣疥瘙痒，或生隐疹，搔之成疮，肩背拘蜷，肌肉顽痹，手足皴裂，风气上攻，头面生疮，又治紫癜、白癜、顽麻等风。
蔓荆子（去白皮）　威灵仙（洗）　荆芥穗　防风（去芦、杈）　蚵蚾草（去土）　何首乌（剉）　甘草（炙。各五斤）
上为细末。每服一钱，食后，温酒调下，沸汤亦得。
桦皮散  ***************************
治肺脏风毒，遍身疮疥，及隐疹瘙痒，搔之成疮，又治头上风刺，及妇人粉刺。
荆芥穗　杏仁（去皮、尖，用水一碗，于银铫子内熬，减水一半已，急取出，候冷。各二两）　甘草（炙，半两）　枳壳（去瓤，用炭火烧存性，取出于湿纸上令冷）　桦皮（烧灰秤。各四两）
上除杏仁外，余并为末，却将杏仁别研令细，次用诸药末旋旋入研令匀。每服二钱，食后，温酒服，日进三服。疮疥甚者，每日频服。
太岳活血丹  ***************************
治男子、妇人外伤内损，狗咬虫伤，驴扑马坠，手足伤折，一切疼痛，腹中瘀血刺胁筑心，及左瘫右缓，走注疼痛，痈肿痔漏。妇人冷气入腹，血脉不通，产后败血灌注四肢，吹奶肿痛，血气撮痛，并宜服之。
乱发（皂角水净，洗，二斤，晒干，用清麻油二斤，入锅内炒，频以手拈看，脆乱如糊苔即止，不可令炒过）　栗楔（谓栗三颗共一[禾求]，其中有扁薄者是，去壳，薄切，晒干）　大黑豆（以湿布揩去尘垢，退黑皮，焙干）　皂角刺（烧通红，米醋内淬杀，焙干）　花桑枝（取如臂大者，以炭火烧，候烟尽，淬于米醋中，取出焙干。各一斤）　细墨（半斤，一半用蓖麻仁三两，乳钵细研涂墨上，涂尽，用薄纸裹，以黄泥固济，晒干，以火五、七斤，煅令通红，放地上，盆盖，出火气，两饭久。一半用硇砂二两，醋化，涂墨上，炙干）　蓖麻仁（三两，涂墨）　乳香（好者，细研，四两，入米醋一碗熬令香熟）　硇砂（光净者，二两，醋化，涂墨）
上六味为末，入乳香膏内和，杵三千下，圆如弹子大。如乳香膏少，更入醋煮面糊。痛甚者每服一圆，轻可者服半圆，用无灰酒一盏，乳香一豆大，先磨香尽，次磨药尽，煎三、五沸，临卧温服，以痛处就床卧。如欲出汗，以衣被盖，仍用药涂损处。忌一切动风物。应妇人诸疾服者，用当归末一钱，依法煎服。有孕者莫服。
花蕊石散  ***************************
治一切金刃箭镞伤中，及打扑伤损，猫狗咬伤，或至死者，急于伤处掺药，其血化为黄水，再掺药便活，更不疼痛。如内损血入脏腑，热煎童子小便，入酒少许，调一大钱，服之立效。若牛触肠出不损者，急内入，细丝桑白皮尖茸为线，缝合肚皮，缝上掺药，血止立活。如无桑白皮，用生麻缕亦得，并不得封裹疮口，恐作脓血。如疮干，以津液润之，然后掺药。妇人产后败血不尽，血迷、血晕，恶血奔心，胎死腹中，胎衣不下至死者，但心头暖，急以童子小便调一钱，取下恶物如猪肝片，终身不患血风、血气。若膈上有血，化为黄水，即时吐出，或随小便出，立效。
花蕊石（一两）　硫黄（上色明净者，四两，各捣为粗末）
上二味相拌令匀，先用纸筋和胶泥固济瓦罐子一个，内可镕药，候泥干入药内，密泥封口了，焙笼内焙干，令透热，便安在四方砖上，砖上书八卦五行字，用炭一秤，笼迭周匝，自巳、午时，从下生火，令渐渐上彻，有坠下火，旋夹火上，直至经宿，火冷炭消尽。又放经宿，罐冷定，取出细研，以绢罗子罗至细，瓷盒内盛，依前法使用。
玉龙膏  ***************************
摩风止痛，消肿化毒。治一切伤折疮肿。
零香　藿香（各一两）　杏仁（去皮、尖）　甘草　白及　赤芍药　升麻　黄芪　白蔹（各一分）　麝香（一钱，研）　白芷（半两）　松脂（一钱半）　黄蜡（一两半）　麻油（真者，六两）　瓜蒌（大者，一个，去皮）
上件以油浸七日，却将此油先炼，令香熟，放冷入诸药，慢火煎黄色，用绢滤去滓。却入银、石锅内，入蜡并麝香、松脂，熬少时，以瓷盒器盛。每用少许，薄摊绢帛上贴。若头面风癣痒，疮肿疼痛，并涂磨令热，频频用之。如耳鼻中肉铃，用纸拈子每日点之，至一月即愈。如治灸疮及小儿瘤疮，并涂之，兼灭瘢痕，神效。
化毒排脓内补十宣散  ***************************
治一切痈疽疮疖。未成者速散，已成者速溃，败脓自出，无用手挤，恶肉自出，不犯刀杖，服药后疼痛顿减，其效如神。
川当归　人参（新罗者。各二两）　防风（新香者）　卷薄桂　绵黄芪（如箭竿者）　厚朴（梓州者）　桔梗（有心苦味者为是）　粉甘草　川白芷　芎藭（以川中来者，今多用抚芎大块者。各一两）
上十味，选药贵精，皆取净，晒、焙极燥方秤，除薄桂外，一处捣，罗为末，入桂令匀。每服自三钱加至五六钱，热酒调下，日夜各数服，以多为妙。服至疮口合，更服尤佳，所以补前损，杜后患也。不饮酒人，浓煎木香汤下，然不若酒力之胜也。或饮酒不多，能勉强间用酒调，并以木香汤和酒，功效当不减于酒也。大抵痈疽之作，皆血气凝滞，风毒壅结所致，治之不早，则外坏肌肉，内攻脏腑，其害甚大，才觉便服，倍加服数，服之醉，则其功尤速。发散风毒，流行经络，排脓止痛，生肌长肉，药性平和，老人、小儿、妇人、室女，皆可服之。此药白系有验之方。
没药降圣丹  ***************************
治打扑闪肭，筋断骨折，挛急疼痛，不能伸屈，及营卫虚弱，外受游风，内伤经络，筋骨缓纵，皮肉刺痛，肩背拘急，身体倦怠，四肢少力。
川乌头（生，去皮、脐）　骨碎补（爁，去毛）　自然铜（火煅，醋淬十次，研为末，水飞过，焙干）　白芍药　乳香（别研）　当归（洗，焙）　没药（别研。各一两）　生干地黄　川芎（各一两半）
上并生用，为末，以生姜自然汁与蜜等分炼熟和圆，每一两作四圆。每服一圆，捶碎，水、酒各半盏，入苏木少许，同煎至八分，去苏木，热服，空心，食前服。
千金漏芦汤  ***************************
治痈疽发背，丹毒恶肿，时行热毒，发作赤色，瘰疬初发，头目赤痛，暴生障翳，吹奶肿痛。一切无名恶毒，虽觉所苦细微，不可轻慢，急服此药，并皆内消，更不成脓。若发背、痈疽已成脓者，当排脓，服之，直至脓尽。
生大黄（一十三两）　漏芦（去芦）　白蔹（净，洗）　甘草（生）　赤芍药（生，剉，去芦）　黄芩（去皮）　白及（去须）　升麻（剉）　麻黄（去根、节）　枳壳（米泔浸一宿，去白。各四两）
上㕮咀。每服四钱，水二盏，煎一盏，纱帛滤去滓，空心，食前热服，以快利为度。病人更自量，增损服之。
滑肌散  ***************************
治风邪客于肌中，浑身瘙痒，致生疮疥，及脾肺风毒攻冲，遍身疮疥皴裂，干湿发疮，日久不瘥，并治之。
轻粉（一钱）　剪草（七两，不见火）
上为末。疮湿，用药干掺，疮干，用麻油调药敷之。
神效托里散  ***************************
治痈疽发背、肠痈、奶痈、无名肿毒，焮作疼痛，憎寒壮热，类若伤寒，不问老、幼、虚人，并治之。
忍冬草（去梗）　黄芪（去芦。各五两）　当归（一两二钱）　甘草（炙，八两）
上为末。每服二钱，酒一盏半，煎至一盏。若病在上，食后服，病在下，食前服。少顷再进第二服，留滓外敷。未成脓者内消，已成脓者即溃。
红玉散  ***************************
敛疮口，生肌肉，止疼痛，去恶水，不问久近，并治之。
黄丹（半两）　寒水石（炭火烧通赤，候冷细研，二两）
上同研细，干掺在疮口内，后用万金膏贴之，每日一上，或再上尤妙。
万金膏  ***************************
治痈疽发背，诸般疮疖，从高坠堕，打扑伤损，脚膝生疮，远年臁疮，五般痔漏，一切恶疮，并皆治之。
草乌头　槐枝　厚朴（去粗皮）　当归（净，洗，焙）　猪牙皂角　白及　黄芩　龙骨　木鳖子仁　没药（别研）　黄柏　鳖甲　乌贼鱼骨　白蔹　黄连　苦参　香白芷　柳枝　川芎（各一分，并同剉）　黄丹（一两半）　滴乳香（一钱，别研）　麻油（清者，四两，冬月用半斤）
上除黄丹外，银、石器中将诸药于油内慢火煎紫赤色，去药不用，却入黄丹一半放油内，不住手搅，令微黑，便入余黄丹，不住手搅，须是慢火熬令紫黑，滴在水上不散，及不粘手，然后更别入黄丹少许，再熬数沸，如硬时却更入油些少，以不粘手为度。用时量疮大小摊纸贴。
接骨散  ***************************
治从高堕下，马逐伤折，筋断骨碎，痛不可忍。接骨续筋，止痛活血。
硼砂（一钱半）　当归（去芦）　定粉（各一钱）
上为末。每服二钱，煎苏木汤调服讫，后时时吃苏木汤。
急风散  ***************************
治久新诸疮，破伤中风，项强背直，腰为反折，口噤不语，手足抽掣，眼目上视，喉中沸声。
丹砂（一两）　麝香（研）　生黑豆（同草乌一处为末。各一分）　草乌（头，三两，一半生用，一半以火烧存性，于米醋内浸冷用）
上为末和匀。破伤风，以酒一小盏调服半钱，效。如出箭头，先用酒一盏，调服半钱，却以药贴箭疮上。
油调立效散  ***************************
治湿疥浸淫，流溃遍体，大作瘭浆，搔之水出，小如粟粒，痒痛难忍，肌肤湿润，经久不瘥。
黄柏（微炙，碾）　硫黄（研细）　腻粉　绿矾（各等分）
上为细末研匀，以生油调药涂之。
导滞散  ***************************
治重物压迮，或从高坠下，作热五内，吐血、下血，出不禁止，或瘀血在内，胸腹胀满，喘粗气短。
当归（焙）　大黄（各等分。炒）
上为末。每服二钱，温酒调下，不计时候。
如圣散  ***************************
治肺脏风毒攻发皮肤，血气凝涩，变生疥疮瘙痒，搔之，皮起作痂，增展侵引，连滞不瘥。此药活血脉，润皮肤，散风邪，止瘙痒。
黄连（去须，三分）　蛇床子（半两）　水银（一分，同胡粉点水少许，研令黑）　胡粉（一两，结沙子）
上件药，以生麻油和稀滑。每用药时，先以盐浆水洗疮令净，后以药涂之，干即便换，不过三、五度，瘥。
槟榔散  ***************************
治痈疽疮疖脓溃之后，外触风寒，肿焮结硬，脓水清稀，出而不绝，内腠空虚，恶汁臭败，疮边干急，好肌不生，及疗疳瘘恶疮，连滞不瘥，下注臁疮，侵溃不敛。
黄连（去须，炒）　槟榔　木香（各等分）
上为细末。每用，干贴疮上。
拔毒散  ***************************
治小儿丹毒，肉色变异，或着四肢，或在胸背，游走不定，焮热疼痛，拔毒消肿，散热定疼。
黄柏　甘草（各一两）　石膏（三两）　寒水石（七两）
上为末。每用水调，时复以鸡翎刷扫，以芭蕉自然汁调亦妙。
琥珀膏  ***************************
治颈项瘰疬，及发腋下，初如梅子，肿结硬强，渐若连珠，不消不溃，或穿穴脓溃，肌汁不绝，经久难瘥，渐成瘘疾，并皆治之。
木香　丁香（各三分）　麻油（二斤）　琥珀（一两）　木通　白芷　松脂　当归　桂心　木鳖子（去壳）　朱砂（研细）　防风（各半两）
上件药，先用琥珀、丁香、桂心、朱砂、木香五味捣，罗为末，其余药并细剉，以油浸一宿，于铛中以慢火煎，候白芷焦黄漉出。次下松脂末，滤去滓，再澄清油，却安铛中慢火熬，下黄丹一斤，以柳木篦不住手搅，令黑色，滴入水中成珠子不散，看硬软得所，入琥珀等末搅令匀，于瓷器内盛之。每使时看大小畔，㶸以纸上匀摊，贴之。
丹参膏  ***************************
治乳肿、乳痈毒气焮作赤热，渐成攻刺疼痛，及治乳核结硬不消散。通顺经络，宣导壅滞。
芍药（赤者）　丹参　白芷（各等分）
上细剉，以酒淹三宿，入猪脂半斤，微煎令白芷黄膏成，去滓，入黄蜡一两。每用少许，时时涂之。
神效当归膏  ***************************
治汤火伤初起[火栗]浆，热毒侵展，焮赤疼痛，毒气壅盛，腐化成脓。敛疮口，生肌肉，拔热毒，止疼痛。
黄蜡　当归（各一两）　麻油（四两）
上件先将油煎，令当归焦黑，去滓，次入蜡急搅之，放冷，入瓷盒内。每使时，以故帛子涂贴之。
腻粉膏  ***************************
治风邪热毒客抟皮肤，身体生疮，痒痛无时，及大疥作疮，焮赤疼痛，浸淫侵展，肌汁不绝。拔热毒，止疼痛，生肌肉，敛疮口，神效。
黄连（为末）　腻粉　甘草（为末）　胡粉（各一两）　松脂（半两）　猪脂（六两）
上件药，先以猪脂煎松脂，次入黄蜡二两，滤去滓，次下腻粉并四味，搅匀，倾于瓷器中，每用少许涂，日三四易。
乌蛇膏  ***************************
治风邪毒气外客皮肤，熏发成肿，所起不定，游走往来，时发痒痛，或风毒势盛，攻注成疮，焮赤多脓，疮边紧急，但是风肿，并治之。
附子（去皮、脐）　干蝎（各一两）　防风（去芦头）　细辛　赤芍药　当归　白芷　藁本　白僵蚕（去丝、嘴，炒）　独活　桂心　半夏　吴茱萸　蜀椒（去目，炒）　川芎（各半两）　乌蛇　黄蜡（各二两）
上件剉，炼，腊月猪脂二斤，文火煎，候白芷黑色为度，绵滤去滓，下蜡，入瓷器内盛。每用，少许摩之令热，日三服。
槐白皮膏  ***************************
治内外诸痔，肿核结硬，或痒发无时，或痛不可忍，或肛边生疮，赤烂侵溃，或鼠乳之核，久不消散。
槐白皮　楝实（各五两）　白芷　甘草（各二两）　赤小豆（二合）　桃仁（六十枚）　当归（三两）
上㕮咀，以煎成猪膏一斤，微火煎白芷黄色，去滓，出火气。每用摩疮上，日再用。
神仙太一膏  ***************************
治八发痈疽，一切恶疮软疖，不问年月深远，已成脓未成脓，贴之即效。蛇、虎、蝎、犬、汤火、刀斧所伤，并可内服、外贴。发背，先以温水洗疮，用帛子摊药贴，仍用水下一粒。血气，木通酒下。赤白带下，当归酒下。咳嗽、喉闭、缠喉风，并绵裹含化。一切风赤眼，贴太阳穴，后用山栀子汤下。打扑伤损，贴药，仍用橘皮汤下。腰膝痛，贴之，盐汤下。唾血，桑白皮汤下。诸漏，先以盐汤洗，凡诸疮疖，并量大小，以纸摊药贴之，并每服一粒。旋圆樱桃大，以蛤粉为衣，其药可收十年不坏，愈久愈烈，神效不可具述。
川当归　玄参　肉桂（去粗皮）　生干地黄　赤芍药　白芷　大黄（各一两）
上剉，如松子大，用麻油二斤浸，春五日、夏三日、秋七日、冬十日，滤去滓，油熬得所，次下黄丹一斤，以滴油在水中不散为度。
补损当归散  ***************************
疗坠马、落车、被打，伤腕折臂，呼叫不绝，服此药呼吸之间，不复大痛，服三日，筋骨即当相连，立效。
附子（炮，去皮、脐）　泽兰（炒。各一分）　当归（炒）　桂心　蜀椒（炒，出汗）　甘草（炙。各三分）　芎藭（炒，六分）
上为末。每服二钱，温酒调下，日三服。忌海藻、菘菜、生葱、猪肉、冷水。
复元通气散  ***************************
治疮疖痈疽，方作焮赤，初发疼痛，及脓已溃、未溃，小肠气、肾痈、便毒，腰疼气刺，腿膝生疮，及妇人吹奶。
延胡索（擦去皮）　陈皮（去白）　白牵牛（炒，取末）　甘草（炒。各一两）　南木香（一两半）　茴香（舶上者，炒）　穿山甲（剉，蛤粉炒，去粉。各二两）
上为末。每服一大钱，热酒调。病在上，食后服，病在下，食前服。不饮酒人，煎南木香汤调下。
五香连翘汤  ***************************
治一切恶核，瘰疬痈疽，恶肿等病。
桑寄生（无，以升麻代之）　连翘（去蒂）　木通（去节）　独活（今铺家所卖者，只是宿前胡，或是土当归，不堪用，只用羌活，甚妙）　升麻　射干（各三分）　丁香（去枝，半两）　乳香（研）　沉香（三香并不见火）　青木香（舶上者）　甘草（生。各一分）　大黄（蒸，三两）　麝香（一钱半，别研）
上㕮咀。每服四大钱，水二盏，煮取一盏以上，去滓，取八分清汁，空心热服，半日以上未利，再吃一服，以利下恶物为度。未生肉前服不妨，以折去热毒之气。本方有竹沥、芒硝，恐泥于方者不能斟酌，故阙之，智者当自添减。五香连翘汤方甚多，当以此一方为正，李氏方并存之。○李氏方用乳香、沉香、木香、甘草、连翘、射干、升麻、木通、桑寄生、独活、生黄芪各三分，丁香半两，大便秘者加大黄三分。李氏所以不用大黄者，恐虚人、老人不宜服，故临时加减耳。○又一方青木香、鸡舌香三分，桑寄生二分，沉香、木通、生黄芪、大黄各一两，酒蒸，煨，麝香二钱，乳香、藿香、川升麻、连翘各半两。此方与前方同，但加鸡舌香、藿香耳。
排脓托里散  ***************************
治一切疮疖痈毒，及肠痈、背疽，赤肿而未破，或已破而脓血不散，浑身发热，疼痛不可堪忍者。并治妇人奶痈，一切毒肿，并宜服之。
地蜈蚣　赤芍药　当归　甘草（各等分）
上为末。每服二钱，温酒调下，不拘时候。
升麻和气饮  ***************************
治疮疥发于四肢，臀髀痛痒不常，甚至憎寒发热，攻刺疼痛，浸淫浮肿。癞风入脏，阴下湿痒，耳鸣眼痛。
熟半夏　茯苓　白芷　当归（各二钱）　熟苍术　干葛　桔梗　升麻（各一两）　熟枳壳　干姜（各半钱）　大黄（蒸，半两）　芍药（七钱半）　陈橘皮　甘草（各一两半）
上为剉散。每服四大钱，水一盏半，姜三片，灯心十五茎，煎至七分，去滓，食前服。

卷之九·治妇人诸疾  ——————————————————————————————————————————————————————————————————————————————————————————

熟干地黄圆  ***************************
治妇人风虚劳冷一切诸疾。或风寒邪气留滞经络，气血冷涩，不能温润肌肤，或风寒客于腹内，则脾胃冷弱，不能克消水谷，或肠虚受冷，大便时泄，或子脏挟寒，久不成胎，月水不调，乍多乍少，或月前月后，或淋沥不止，或闭断不通，积聚癥瘕，面体少色，饮食进退，肌肉消瘦，百节酸疼，时发寒热，渐至羸损，带漏五色，阴中时痛，时发肿痒，月水将行，脐腹先痛，皮肤皱涩，隐疹瘙痒，麻痹筋挛，面生䵟[黑曾]，发黄脱落，目泪自出，心忪目眩，及产后劳损未复，肌瘦寒热，颜色枯黑，饮食无味，渐成蓐劳，并皆治疗。
柏子仁（微炒，别研）　芎藭　熟干地黄（酒浸一宿）　五味子（各一两半）　石斛（去根）　肉桂（去粗皮）　白术（各一两一分）　肉苁蓉（酒浸一宿）　山药　细辛（去苗）　卷柏（去根）　白茯苓（去皮）　干姜　厚朴（去粗皮，姜汁炒）　白芷　禹余粮（火烧通赤，醋淬七次，细研）　防风（去芦、枝。各一两）　人参（去芦）　蛇床子（拣净，微炒）　杜仲（去粗皮，炙令黄）　牛膝（去芦，酒浸一宿）　艾叶　蜀椒（去目及闭口者，微炒出汗）　芜荑（炒）　续断（各三分）　赤石脂（煅过）　石膏（煅，研，飞。各二两）　藁本（去芦，洗）　当归（去芦，酒浸，剉，炒）　甘草（炙。各一两三分）　泽兰（去枝，二两一分）　紫石英（细研，水飞，三两）
上为末，炼蜜和捣五、七百杵，圆如梧桐子大。每服三十圆，温酒或米饮下，空心，食前服。常服养血补气，和顺营卫，充实肌肤，调匀月水，长发驻颜，除风去冷，令人有子。温平不热无毒，娠妊不宜服之。
泽兰圆  ***************************
治产后劳伤，脏腑虚羸未复，气血不调，肢体瘦弱，困乏少力，面色萎黄，心常惊悸，多汗嗜卧，饮食不进。产后百日内，每日常服，壮气益血，暖下脏，进饮食。
白茯苓（去皮）　附子（炮，去皮、脐）　木香　萆薢　续断（各三分）　黄芪（去芦）　泽兰（去枝、梗）　牛膝（去苗，酒浸一宿）　赤石脂（煅）　人参（去芦。各一两）　肉桂（去粗皮）　当归（去芦，剉，微炒）　甘草（微炙赤）　干姜（炮）　芎藭　白术（各半两）　熟地黄（干者，净，洗，酒蒸，焙，一两半）
上为末，炼蜜和圆，如梧桐子大。每服三十圆，温米饮下，空心，食前。
钟乳泽兰圆  ***************************
补虚羸，益血气，治冲任虚损，月水不调，脐腹㽲痛，腰腿沉重，四肢倦怠，百节酸疼，心忪恍惚，忧恚不乐，面少光泽，饮食无味。除下脏风冷，治带下三十六疾，崩中漏下五色，子宫久冷无子，及数堕胎，或因产劳损，冲任血气虚羸，肌瘦嗜卧。久服补暖元脏，润泽肌肤，长发去䵟，除头风，令人有子。
麦门冬（去心，焙）　人参（去芦）　石膏（研，飞）　熟干地黄（酒洒，蒸，焙）　柏子仁（微炒，别捣）　石斛（去根。各一两半）　芜荑（炒，半两）　艾叶（炒，七钱半）　钟乳粉（三两）　肉桂（去粗皮）　细辛（去苗）　山药　川当归（去芦，炒）　牛膝（去芦，酒浸一宿）　藁本　甘草（炙微赤）　川芎藭　白芷（各一两）　防风（去芦及杈，一两七钱半）　山茱萸（一两二钱半）　泽兰（去大梗，二两二钱半）
上为末，炼蜜和圆，如梧桐子大。每服三十圆至五十圆，温酒或米饮下，空心，食前，日二服。
人参荆芥散  ***************************
治妇人血风劳气，身体疼痛，头昏目暗，心怔烦倦，寒热盗汗，颊赤口干，痰嗽胸满，精神不爽，或月水不调，脐腹㽲痛，痃癖块硬，疼痛发歇，或时呕逆，饮食不进，或因产将理失节，淹延瘦瘁，乍起乍卧，甚即着床。
酸枣仁（微炒）　肉桂（去粗皮）　人参（去芦）　柴胡（去苗）　羚羊角（镑）　鳖甲（醋浸，去裙，炙黄）　枳壳（去瓤，麸炒）　生地黄（干者）　荆芥穗　白术（各十两半）　防风（去苗及杈）　牡丹皮　赤芍药　甘草（爁，剉）　当归（去芦）　芎藭（各五两）
上为粗末。每服三钱，水一盏半，姜三片，煎七分，热服，不拘时，日二服。常服除一切风虚劳冷宿病。有孕不宜服。
牡丹煎圆  ***************************
治妇人冲任本虚，少腹挟寒，或因产劳损，子脏风寒，抟于血气，结生瘕聚，块硬发歇，脐腹刺痛，胁肋紧胀，腰膝疼重，拘挛肿满，背项强急，手足麻痹，或月水不调，或瘀滞涩闭，或崩漏带下，少腹冷疼，寒热盗汗，四肢疼痛，面色萎黄，多生䵟[黑曾]，羸乏少力，心多惊悸，不欲饮食。
牡丹皮　附子（炮，去皮、脐）　牛膝（去苗，酒浸一宿，焙干）　五味子　人参（去芦）　藁本（去土）　续断（细者）　白茯苓　肉桂（去粗皮）　当归（去芦，切，焙）　白术　赤芍药　萆薢（炮，为末，炒熟）　木香　白芷　干山药　泽泻（各一两）　山茱萸　干姜（炮）　延胡索　缩砂（用仁。各半两）　羌活（去芦）　龙骨（研，水飞）　熟干地黄　槟榔（各二两）　石斛（去根，三两）
上为末，炼蜜和圆，如梧桐子大。每服二十圆至三十圆，温酒或醋汤下，空心，食前，日二服。妊娠不宜服。
椒红圆  ***************************
治妇人血气不调，腑脏怯弱，风冷邪气乘虚客抟，脐腹冷疼，胁肋时胀，面色萎黄，肌体羸瘦，怠惰嗜卧，不思饮食。常服补虚损，暖下脏，逐痼冷，进饮食。
蓬莪术　诃黎勒（煨，去核）　椒红（微炒出汗）　当归（去芦，微炒）　附子（炮，去皮、脐）　沉香　白术（各一两）　高良姜（去芦）　肉豆蔻仁（炮）　丁香（各半两）　麝香（一分，别研）
上为末，入麝香匀，酒煮面糊圆，如梧桐子大。每服三十圆，用温酒下，空心，食前服。
熟干地黄散  ***************************
治妇人劳伤血气，脏腑虚损，风冷邪气乘虚客抟，肢体烦痛，头目昏重，心多惊悸，寒热盗汗，羸瘦少力，饮食不进。
丹参（去芦）　防风（去芦、杈）　当归（去芦，微炒）　藁本（去芦，洗）　细辛（去苗）　芎藭（各半两）　附子（炮，去皮、脐）　黄芪（去芦）　续断（各三分）　肉桂（去粗皮）　茯苓（白者，去皮）　人参（去芦）　白术　熟干地黄（酒浸，蒸，焙。各一两）
上为粗散。每服四钱，水一盏半，入生姜半分，枣三枚，擘破，煎至一盏，滤去滓，食前温服。
安息活血膏  ***************************
治冲任不足，下焦久寒，脐腹㽲痛，月事不匀，或来多不断，或过期不来，或崩中去血，或带下不止，面色萎黄，肌肉瘦瘁，肢体沉重，胸膈胀满，气力衰乏，饮食减少，一切血气虚寒，并宜服之。
柏子仁（炒）　附子（炮，去皮、脐）　山茱萸（去核）　杜仲（去粗皮，剉，炒）　延胡索　虎杖　吴茱萸（汤洗七次，焙干，微炒）　安息香（捣碎，入好酒同研，澄滤去滓，银器内慢火熬成膏）　桃仁（去皮、尖，麸炒黄）　川当归（去芦）　木香（各二十两）　泽兰叶　黄芪（去芦）　牡丹皮　肉桂（去粗皮）　干姜（炮）　艾叶（炒。各二斤半）　肉苁蓉（酒浸，焙）　厚朴（去粗皮，姜汁炙令熟。各五斤）
上为末，以前安息香膏，入白面同煮作糊和圆，如梧桐子大。每服三十圆，食前温酒下，醋汤亦得。
吴茱萸汤  ***************************
治妇人脏气本虚，宿挟风冷，胸膈满痛，腹胁㽲刺，呕吐恶心，饮食减少，身面虚浮，恶寒战栗，或泄痢不止，少气羸困，及因生产，而脏气暴虚，邪冷内胜，宿疾转甚。
桔梗（去苗）　防风（去苗、杈）　当归（去苗，微炒）　干姜（炮）　细辛（去苗）　甘草（炙。各半两）　熟干地黄（三分）　吴茱萸（汤洗七次，微炒，二两）
上为末。每服三钱，水一盏，煎八分，去滓，空心，热服。
伏龙肝散  ***************************
治气血劳伤，冲任脉虚，经血非时，忽然崩下，或如豆汁，或成血片，或五色相杂，或赤白相兼，脐腹冷痛，经久未止，令人黄瘦口干，饮食减少，四肢无力，虚烦惊悸。
伏龙肝（即釜中土）　赤石脂（各一两）　肉桂（去粗皮）　甘草（炙。各半两）　熟干地黄　艾叶（各二两）　干姜（炮）　当归（去芦，炒。各三分）　麦门冬（生，去心，焙，一两半）　芎藭（三两）
上为粗散。每服四钱，水一盏半，入枣三枚，擘破，煎至七分，去滓，食前温服。
温经汤  ***************************
治冲任虚损，月候不调，或来多不断，或过期不来，或崩中去血过多不止。又治曾经损娠，瘀血停留，少腹急痛，发热下利，手掌烦热，唇干口燥。及少腹有寒，久不受胎。
牡丹皮　阿胶（碎，炒）　当归（去芦）　人参（去芦）　川芎藭　甘草（剉，炒）　肉桂（去粗皮）　芍药（各二两）　吴茱萸（三两）　半夏（各汤洗七次，二两半）　麦门冬（去心，五两半）
上为粗末。每服三钱，水一盏半，生姜五片，煎八分，去滓，空心，食前热服。
禹余粮圆  ***************************
治妇人带下久虚，胞络伤败，月水不调，渐成崩漏，气血虚竭，面黄体瘦，脐腹里急，腰膝疼重，肢体烦痛，心忪头眩，手足寒热，不思饮食。
桑寄生　当归（去芦，微炒）　柏叶（微炒）　附子（炮，去皮、脐）　鳖甲（醋浸，去裙，炙黄）　厚朴（去粗皮，姜汁制）　干姜（炮）　白术（各一两）　白芍药　狗脊（去毛。各三分）　吴茱萸（汤洗七次，微炒，半两）　白石脂　禹余粮（烧，醋淬七遍，飞，研。各二两）
上为末，炼蜜和圆，如梧桐子大。每服三十圆，温酒或米饮下，空心，食前服。
逍遥散  ***************************
治血虚劳倦，五心烦热，肢体疼痛，头目昏重，心忪颊赤，口燥咽干，发热盗汗，减食嗜卧，及血热相抟，月水不调，脐腹胀痛，寒热如疟。又治室女血弱阴虚，营卫不和，痰嗽潮热，肌体羸瘦，渐成骨蒸。
甘草（炙微赤，半两）　芍药　当归（去苗，剉，微炒）　茯苓（去皮）　白术　柴胡（去苗。各一两）
上为粗末。每服二钱，水一大盏，煨生姜一块切破，薄荷少许，同煎至七分，去滓热服，不拘时候。
白薇圆  ***************************
补调冲任，温暖子宫。治胞络伤损，多受风寒，久无子息，或受胎不固，多致损坠。久服去下脏风冷，令人有子。
柏子仁（微炒）　石斛（去根）　附子（炮，去皮、脐）　肉桂（去粗皮）　五味子（去梗）　人参（去芦）　防风（去苗入）　甘草（炙，微赤）　桑寄生　芎藭　牛膝（去苗，酒浸一宿，焙干）　吴茱（汤浸七次，焙，微炒。各一两半）　当归（去芦，剉，炒）　白薇（去苗）　熟干地黄　姜黄（各一两七钱半）　藁本（去苗及土）　牡蒙（各一两二钱半）　禹余粮（火煅、酒淬七遍，细研，二两）　秦椒（去目及闭口者，微炒出汗，半两）
上为细末，入研药匀，炼蜜圆如梧桐子大。每服三十圆至五十圆，温酒或米饮下。空心食前服，才觉妊娠即住服，已怀孕者则不宜服之。
小白薇圆  ***************************
治妇人冲任虚损，子脏受寒，久无子息，及断绝不产，此因上热下冷，百病滋生。或月水崩下，带漏五色，腰腹疼重，面黄肌瘦。或因产孔不能将护，登厕太早。或久坐湿地，并冷风从下入，血脏既虚，风邪内乘。或月水当行，失于调摄，伤动胞络，阴阳不和，上焦虚阳壅燥，下脏邪冷结伏。致使胎孕不成，冷极伤败，月水不匀，饮食减少，夜多盗汗，面生䵟[黑曾]，齿摇发落，脚膝疼重，举动少力，并宜服。
白茯苓（去皮）　人参（去芦）　桃仁（去皮、尖，麸炒，研）　卷柏（去根）　白芷　藁本（去苗）　肉桂（去粗皮）　远志（去心。各三两）　蛇床子（炒）　细辛（去苗）　当归（去芦，炒）　干姜（炮）　车前子　芎藭（各半两）　川椒（去目及闭口者，微炒出汗）　白龙骨　白薇（去苗）　地黄（熟者，净，洗，酒蒸，焙。各一两）　覆盆子（去枝、梗）　菖蒲（微炒。各三分）　麦门冬（一两半，去心，微焙）
上为末，炼蜜和圆，如梧子大。每服三十圆，温酒或米饮下，空心。常服壮筋骨，益血气，暖下脏，除风冷，令人有子。
紫石英圆  ***************************
治妇人久冷无子，及数经堕胎，皆因冲任之脉虚损，胞内宿寒疾病，经水不时，暴下不止，月内再行，或月前月后，及子脏积冷，虚羸百病，崩漏带下三十六疾，积聚癥瘕，脐下冷痛，少腹急重，小便白浊。以上疾证，皆令孕育不成，以至绝嗣不孕，此药并能主疗。常服除瘀血，温子脏，令人有孕，临产易生子，及生子充实无病。
乌贼鱼（以骨烧灰）　甘草（炙）　柏子仁（微炒，别研，一两半）　山蓣（各一两半）　辛夷仁　肉桂（去粗皮）　卷柏（去根）　石斛（去根）　熟干地黄　芎藭　牡蒙　紫葳　禹余粮（烧，醋淬七遍，研。各二两）　人参（去芦）　续断　桑寄生　细辛（去苗）　牛膝（去苗）　厚朴（去粗皮，姜汁炙）　食茱萸　当归（去芦，炒）　川乌（炮，去皮、脐）　干姜（炮）　牡丹（皮。各一两一分）　紫石英（细研，飞）　天门冬（去心。各三两）
上为细末，炼蜜圆，如梧桐子大。每服三十圆，温酒或温米饮下，空心，食前，日二服。
四物汤  ***************************
调益营卫，滋养气血。治冲任虚损，月水不调，脐腹㽲痛，崩中漏下，血瘕块硬，发歇疼痛，妊娠宿冷，将理失宜，胎动不安，血下不止，及产后乘虚，风寒内抟，恶露不下，结生瘕聚，少腹坚痛，时作寒热。
熟干地黄（酒蒸）　白芍药　当归（去芦，酒浸，微炒）　川芎（各等分）
上为粗末。每服三钱，水一盏半，煎八分，热服，空心。若妊娠胎动不安，下血不止者，加艾十叶，阿胶一片，同煎如前法。或血脏虚冷，崩中去血过多，亦加胶、艾煎。
阳起石圆  ***************************
治妇人子脏虚冷，劳伤过度，风寒结抟，久不受胎，遂致绝子不产。此药服之，大益子宫，消除积冷。
阳起石（酒浸半日，研，二两）　干姜（炮）　牛膝（去苗，酒浸，焙）　吴茱萸（汤洗七次，焙，微炒）　白术（各三分）　地黄（熟干者，一两）
上为末，炼蜜和捣三二百杵，圆如梧子大。每服二十圆至三十圆，温酒或米饮下，空心，日二服，若觉有妊，住服。
白术散  ***************************
调补冲任，扶养胎气。治妊娠夙有风冷，胎萎不长，或失于将理，动伤胎气，多致损堕。怀孕常服，壮气益血，保护胎脏。
白术　芎藭（各四分）　蜀椒（去目及闭口者，炒出汗，三分）　牡蛎（烧粉，二两）
上杵为散。每服二钱，温酒调服，空心，食前。
胶艾汤  ***************************
治劳伤血气，冲任虚损，月水过多，淋沥漏下，连日不断，脐腹疼痛，及妊娠将摄失宜，胎动不安，腹痛下坠。或劳伤胞络，胞阻漏血，腰痛闷乱，或因损动，胎上抢心，奔冲短气，及因产乳，冲任气虚，不能约制，经血淋沥不断，延引日月，渐成羸瘦。
阿胶（碎，炒燥）　甘草（炙，剉）　芎藭（各二两）　当归（去芦）　艾叶（微炒。各三两）　芍药（白者）　地黄（熟干者。各四两）
上为粗末。每服三钱，水一盏，酒六分，煎至八分，去滓，稍热服，空心，日三服。甚者连夜并服。
保生圆  ***************************
养胎益血，安和子脏。治妊娠将理失宜，或因劳役，胎动不安，腰腹痛重，胞阻漏胎，恶露时下，子脏挟疾，久不成胎。或受妊不能固养，萎燥不长，过年不产，日月虽满，转动无力，或致损堕，及临产节适乖宜，惊动太早，产时未至，恶露先下，胎胞枯燥，致令产难，或横或逆，痛极闷乱，连日不产，子死腹中，腹上冰冷，口唇青黑，吐出冷沫。新产恶血上冲，晕闷不省，喘促汗出，及瘀血未尽，脐腹㽲痛，寒热往来，或因产劳损，虚羸未复，面黄体瘦，心忪盗汗，饮食不进，渐成蓐劳。入月常服，壮气养胎，正顺产理，润胎易产。产后常服，滋养血气，和调阴阳，密腠理，实腑脏，治风虚，除痼冷。
石斛（去根）　黄芩　干姜（炮）　肉桂（去粗皮）　石膏（细研）　大豆黄卷　秦椒（去目及闭口者，炮，微炒出汗）　甘草（微炙）　粳米　贝母（各一两）　当归（去芦，炒，半两）　大麻仁（去壳，一两半）
上为细末，炼蜜和圆，如弹子大。每服一圆，并用温酒或枣汤化下，嚼亦得，空心，食前服。
榆白皮散  ***************************
滑胎易产。治妊娠曾因漏胎去血，或临产惊动太早，产时未至，秽露先下，致使胎胞干燥，临产艰难。
瞿麦　冬葵子　榆白皮（各一两）　木通（半两）　牛膝（去苗，酒浸，焙）　大麻仁（去壳。各三分）
上为粗末。每服三钱，水盏半，煎八分，去滓，温服，不拘时。
当归圆  ***************************
治产后虚羸，及伤血过多，虚竭少气，脐腹拘急，痛引腰背，面白脱色，嗜卧不眠，唇口干燥，心忪烦倦，手足寒热，头重目眩，不思饮食。或劳伤冲任，内积风冷，崩中漏下，淋沥不断，及月水将行，腰腿重疼，脐腹急痛。及治男子、妇人从高坠下，内有瘀血，吐血下血等病。
白芍药　肉桂（各二两）　阿胶（捣碎，炒）　当归（去芦，微炒）　干姜（炮）　甘草（炙微赤）　续断　芎藭（各四两）　白芷　附子（炮，去皮、脐）　白术（各三两）　地黄（熟干者，十两）　真蒲黄（炒，三分半）　吴茱萸（汤洗七次，焙干，微炒，三两）
上为细末，炼蜜和圆，如梧桐子大。每服二十圆，食前温酒下，渐加至五十圆。
当归建中汤  ***************************
治妇人一切血气虚损，及产后劳伤，虚羸不足，腹中㽲痛，呼吸少气，少腹拘急，痛引腰背，时自汗出，不思饮食。
白芍药（六两）　肉桂（去粗皮，三两）　当归（去芦，微炒，四两）　甘草（炙，二两）
上为粗散。每服三钱，水一盏半，入生姜五片，枣一枚，擘破，同煎至一盏，去滓，热服，空心，食前。产讫直至满月，每日三服，令人丁壮。
大通真圆  ***************************
治气血劳伤，营卫不足，寒客经络，侵伤腑脏，月水不调，脐腹疼痛，容颜萎瘁，肌体瘦弱，胁肋虚胀，头目眩重，心忪短气，食减嗜卧，及因产劳伤，虚羸不复，风冷邪气乘虚客抟，腹胁时痛，肢体疼倦，乍起乍卧，渐成劳损，并宜服之。产后百日内，每日常服，能除宿血，养新血，益气补虚，调和冲任，不生诸疾。
食茱萸　厚朴（去粗皮，姜汁炙）　白芍药　白芷（各三分）　柏子仁（微炒，别研）　附子（炮，去皮、脐）　泽兰叶　桔梗（去苗）　人参（去芦）　防风（去苗及杈）　石膏（研，飞）　当归（去芦，酒浸，微炒）　川椒（去目及闭口者，微炒出汗。各一两）　藁本（微炒）　芜荑（白者，微炒）　干姜（炮）　甘草（炙赤）　芎藭　白薇　白术　蝉蜕（去嘴、脚，微炒）　苍术（米泔浸一宿，切，焙，微炒。各半两）　蚕纸（烧灰，二两半）
上为末，炼蜜为圆，每一两二钱分十圆。每服一圆，食前，当归酒研下。
半夏茯苓汤  ***************************
治妊娠恶阻，心中愦闷，头目眩晕，四肢怠隋，百节烦疼，胸膈痰逆，呕吐恶心，嫌闻食气，好啖咸酸，多卧少起，全不进食。
旋覆花　陈皮（去瓤，麸炒）　甘草（炙微赤）　人参（去芦）　白芍药　桔梗　芎藭（各半两）　地黄（熟干者，三分）　赤茯（去皮，三分）　半夏（汤洗十遍，切，焙，一两一分）
上为粗末。每服二钱，水一盏半，生姜四片，同煎至七分，去滓，空心，食前服。次服茯苓圆，使痰水消除，便能进食。
茯苓圆  ***************************
治妊娠阻病，心中烦愦，头目眩重，憎闻食气，呕逆吐闷，颠倒不安，四肢困弱，不自胜持。常服此药，消痰水，令能食，强力养胎。当先服半夏茯苓汤，次进此药。
枳实（去瓤，麸炒黄）　葛根　甘草（炙）　白术（各二两）　赤茯苓（去皮）　肉桂（去粗皮）　干姜（炮）　人参（去芦）　陈皮　半夏（汤洗十次去滑，切片。各一两）
上为细末，炼蜜和圆，如梧桐子大。每服三十圆，温米饮下，空心食前服。
催生丹  ***************************
治产妇生理不顺，产育艰难，或逆或横，并宜服之，大有神效。
母丁香（取末，一钱）　麝香（别研，一字）　兔脑髓（腊月者，去皮，捣，研如泥）　乳香（别研极细，一分）
上拌匀，以兔脑和圆，如鸡头瓤大，阴干，用油纸密封贴。每服一圆，温水下，即时产下。随男左、女右，手中握药圆出是验。
芎藭汤  ***************************
治产后去血过多，晕闷不省，及伤胎去血多，崩中去血多，金疮去血多，拔牙齿去血多，不止，悬虚，心烦眩晕，头重目暗，耳聋满塞，举头欲倒，并皆治之。
当归（去芦，洗，焙）　芎藭（各等分）
上为粗散。每服三钱，水一盏半，煎至一盏，去滓，稍热服，不拘时。
蒲黄散  ***************************
治产后恶露不快，血上抢心，烦闷满急，昏迷不省，或狂言妄语，气喘欲绝。
干荷叶　牡丹皮　生干地黄　延胡索　甘草（炙。各三分）　蒲黄（生，二两）
上为粗末。每服二钱，水一盏，入蜜少许，同煎至七分，去滓，温服，不拘时候。
当归散  ***************************
治产后败血不散，儿枕块硬，疼痛发歇，及新产乘虚，风寒内抟，恶露不快，脐腹坚胀。
红蓝花　当归（去苗，炒）　鬼箭（各一两）
上为散。每服三钱，酒一大盏，煎七分，粥食前温服。
牛膝汤  ***************************
治产儿已出，胞衣不下，脐腹坚满，胀急疼痛，及子死腹中不得出者，亦宜服之。
牛膝（去苗，酒浸，焙）　瞿麦（各四两）　当归（去苗）　木通（各六两）　冬葵子（五两）　滑石（八两）
上为粗散。每服三钱，水两盏，煎至八分，稍热服，不拘时。
四顺理中圆  ***************************
治新产血气俱伤，五脏暴损，肢体羸乏，少气多汗。才产直至百晬，每日常服，壮气补虚，调养脏气，蠲除余疾，消谷进食。
人参（去芦）　干姜（炮）　白术（各一两）　甘草（炙微赤，二两）
上为细末，炼蜜和圆，如梧桐子大。每服三十圆，米饮温下，空心，食前。
漏芦散  ***************************
治乳妇气脉壅塞，乳汁不行，及经络凝滞，乳内胀痛，留蓄邪毒，或作痈肿。此药服之，自然内消，乳汁通行。
漏芦（二两半）　蛇蜕（十条，炙）　瓜蒌（十个，急火烧令焦存性）
上为细散。每服二钱，温酒调服，不拘时，良久，吃热羹汤助之。
大圣散  ***************************
治妇人血海虚冷，久无子息，及产后败血冲心，中风口噤，子死腹中，擘开口灌药下咽，须臾便得无恙。并治堕胎，腹中攻刺疼痛，横生逆产，胎衣不下，血晕、血癖、血滞、血崩，血入四肢，应血脏有患，及诸种风气，或伤寒吐逆咳嗽，寒热往来，遍身生疮，头痛恶心，经脉不调，赤白带下，乳生恶气，胎脏虚冷，数曾堕胎，崩中不定，因此成疾，及室女经脉不通，并宜服之。常服暖子宫，和血气，悦颜色，退风冷，消除万病。兼疗丈夫五劳七伤，虚损等病。
泽兰叶　石膏（研。各二两）　细辛（去苗）　茯苓（白者，去皮）　吴茱萸（洗七次，炒）　厚朴（去粗皮，姜汁炙）　卷柏（去根）　桔梗　柏子仁（微炒，别研）　防风（去芦、杈。各一两）　人参（去芦）　藁本（去芦）　五味子（拣净）　黄芪（去苗，剉）　丹参　干姜（炮）　川乌头（炮，去皮、脐）　白术（去芦，洗）　川椒（去目及闭口者，微炒出汗）　白芷（各三分）　当归（去苗）　芍药　芜荑（微炒赤）　甘草（炙）　川芎（各一两三分）　地黄（生干者，一两半）　阿胶（碎，炒）　白薇（各半两）　肉桂（一两一分）
上为细末。每服二钱，空心，临卧，热酒调下。若急疾有患，不拘时候，日三服。
黑神散  ***************************
治妇人产后恶露不尽，胞衣不下，攻冲心胸痞满，或脐腹坚胀撮疼，及血晕神昏，眼黑口噤，产后瘀血诸疾。
黑豆（炒，半升）　甘草（炙）　地黄（熟干者）　干姜（炮）　肉桂（去粗皮）　芍药　当归（去芦，酒制）　蒲黄（炒。各四两）
上为细末。每服二钱，酒半盏，童子小便半盏，同煎调下，急患不拘时候，连服二服。
油煎散  ***************************
治妇人血风劳，形容憔悴，肢节困倦，喘满虚烦，吸吸少气，发热汗多，口干舌涩，不思饮食。
五加皮　牡丹皮　赤芍药　当归（去芦。各一两）
上为细末。每服一钱，水一盏，将青铜钱一文，蘸油入药，煎七分，温服，煎不得搅，吃不得吹，日三服。常服此药，能肥妇人，其效妙甚。
滋血汤  ***************************
治妇人劳伤过度，致伤脏腑，冲任气虚，不能约制其经血，或暴下，谓之崩中，或下鲜血，或下瘀血，连日不止，淋沥不断，形羸气劣，倦怠困乏，并能治之。
赤石脂（火煅红）　海螵蛸（去壳）　侧柏（去枝。各五两）
上为细末。每服二钱，用热饭饮调下，一日连进三服即愈，并不拘时。此药功效，不可尽述。
乌金散  ***************************
治妇人久无子息，及数堕胎，皆因冲任之脉宿挟疾病，经水不时，暴下不止，月内再行，或月前月后，或淋沥不断，及子脏积冷，崩漏带下，脐下冷痛，小腹急重，以上疾证，皆令孕育不成，及头目昏眩，心忪短气，并宜服之。
败棕　乌梅　干姜（三味并烧存性。各五两）
上为细末。每服二钱至三钱，煎乌梅汤调下。崩漏甚者，日三四服，并空心食前服。
暖宫圆  ***************************
治冲任虚损，下焦久冷，脐腹㽲痛，月事不调，或来多不断，或过期不来，或崩中漏血，赤白带下，或月内再行，淋沥不止，带下五色，经脉将至，腰腿沉重，痛连脐腹，小便白浊，面色萎黄，肢体倦怠，饮食不进，渐至羸弱。又治子宫久寒，不成胎孕。
赤石脂（火煅红）　海螵蛸（去壳）　附子（炮，去皮、脐。各三两）　生硫黄（六两）　禹余粮（九两，醋淬，手拈为度）
上为细末，以醋糊和圆，如梧桐子大。每服十五圆至二十圆，空心，食前，温酒下，或淡醋汤亦得。
琥珀泽兰煎  ***************************
治妇人三十八种血气，八风五痹，七疰八瘕，心腹刺痛，中风瘫痪，手足酸疼，乳中结瘀，妊娠胎动，死胎不出，产衣不下，败血凑心，头旋眼花，血注四肢，浑身浮肿，冲任久虚，绝产无嗣，早晚服之，或因有子，经脉不调，赤白带下，恶心呕逆，身体瘦倦，怀胎入月，一日一服，滑胎易产。
金钗石斛（去根，剉，酒浸，炒）　牡丹皮（去心）　白术　熟干地黄（洗）　白芍药　泽兰叶（去枝）　人参（去芦）　生干地黄（去芦）　五味子（去梗）　川当归（酒浸一宿）　川芎（净，洗）　刘寄奴草（去枝）　赤芍药　五加皮（去心）　白芷　紫巴戟（去心，糯米炒）　附子（炮，去皮、脐）　茴香（炒）　艾叶（醋炒，糯米糊调成饼，焙干，为末。各一两）
上为细末，炼蜜和圆，如弹子大。每服一圆，温酒磨下。漏胎刺痛，煮糯米饮下。寒热往来，四肢烦疼，煎青蒿酒下。妇人、室女经血不通，煎红花酒下。血晕不省人事，童子小便和暖酒下。催生，鸡子清和酒下。血气血块攻刺心腹，烧秤锤淬酒下。伤寒及中风口噤，煎麻黄汤下，用被盖出汗即愈。心惊悸及头疼，薄荷酒下。咳嗽，煎桑白皮汤下。血风攻注，浑身瘙痒，头面麻痹，炒黑豆浸酒下。产前产后常服，不生诸疾，神效。
安胎饮  ***************************
治妊娠三月、四月至九个月恶阻病者，心中愦闷，头重目眩，四肢沉重，懈怠不欲执作，恶闻食气，欲啖咸酸，多睡少起，呕逆不食，或胎动不安，非时转动，腰腹疼痛，或时下血，及妊娠一切疾病，并皆治之。（又方见后）
半夏（汤洗七次）　茯苓（去皮）　甘草（微炙赤）　川芎　阿胶（捣碎，麸炒）　芍药（白者）　地榆　白术　当归（去芦，洗）　黄芪（去苗）　地黄（熟干者，洗，酒洒，蒸，焙。各等分）
一方无半夏、地榆，有人参、桑寄生。
一方无白术、黄芪、半夏、地榆，有艾叶（并各等分）。
上为散。每服三钱，水盏半，煎八分，去滓温服，不拘时。如或恶食，但以所思之物任意与之，必愈。按：妊娠禁忌鸡、鸭子、鲤鱼脍、兔、犬、驴、骡、山羊肉、鱼子、鳖卵、雉雀、桑椹。又按：《胎教论》云：令母常居静室，多听美言，听人讲论诗书，陈说礼乐。耳不听非言，目不视恶事，心不起邪念，能令生子庞厚福寿，忠孝仁义，聪明无疾。斯乃圣人所留教论，故随方状以书。
神仙聚宝丹  ***************************
治妇人血海虚寒，外乘风冷，抟结不散，积聚成块，或成坚瘕，及血气攻注，腹胁疼痛，小腹急胀，或时虚鸣，面色萎黄，肢体浮肿，经候欲行，先若重病，或多或少，带下赤白，崩漏不止，惊悸健忘，小便频数，或下白水，时发虚热，盗汗羸瘦。此药不问胎前产后、室女，并宜服之。常服安心神，去邪气，逐败血，养新血，令人有子。
没药（别研）　当归（洗，焙，令取末）　木香（煨，取末）　琥珀（别研。各一两）　麝香（别研）　辰砂（别研。各一钱）　滴乳香（别研，一分）
上研令细和停，滴冷熟水捣为圆，每一两作一十五圆。每服一圆，温酒磨下。胎息不顺，腹内疼痛，一切难产，温酒和童子小便磨下。产后血晕，败血奔心，口噤，舌强，或恶露未尽，发渴面浮，煎乌梅汤和童子小便磨下。产后气力虚羸，诸药不能速效，用童子小便磨下。室女经候不调，每服半圆，温酒磨下，不拘时候服。
诜诜圆  ***************************
治妇人冲任虚寒，胎孕不成，或多损堕。
泽兰叶　白术（各一两半）　熟地黄（洗，焙）　当归（洗，焙。各二两）　延胡索　石斛（酒浸，剉，炒）　牡丹皮（去心）　川芎（洗）　白芍药（各一两）　肉桂（去粗皮）　干姜（炮。各一两）
上为末，醋煮面糊圆，如梧桐大。每五十圆，温酒空心下。
人参鳖甲圆  ***************************
治妇人一切虚损，肌肉瘦瘁，盗汗心忪，咳嗽上气，经脉不调，或作寒热，不思饮食。
赤芍药　杏仁（汤浸，去皮、尖，炒）　人参（去芦）　柴胡（去苗）　桔梗（去芦）　当归（洗，焙）　甘草（炙。各一两）　麝香（别研，半钱）　肉桂（去粗皮）　木香（各半两）　地骨皮　宣黄连（去须）　胡黄连（各一分）　鳖甲（一枚，重二两，醋炙黄）
上为细末，用青蒿一斤，研烂，绞取汁，童子小便五升，酒五升，同熬至二升以来，次入真酥三两，白砂蜜三两，再熬成膏，冷方下众药末，搜和令匀，圆如梧桐子大。每服五十圆，温酒送下，不拘时候。
济危上丹  ***************************
论产后所下过多，虚极生风者，盖皆缘妇人以营血为主，因产，血下太多，气无所主，唇青肉冷汗出，目瞑神昏，命在须臾者，不可误用风药，急宜服此。（此论出《宝庆集》二十一论）
太阴玄精　五灵脂　硫黄（老红色者）　乳香
以上四味各等分，慢火炒，结成沙，研极细。
桑寄生　阿胶（蛤粉炒）　陈皮（去白）　卷柏（去梗，生用）
以上四味各等分，修事了，焙干，为末。
上八味同研，用生地黄汁和捣一千下，圆如梧桐子大。温酒或当归酒下二十圆，食前服。
琥珀黑龙丹  ***************************
治产后一切血疾，淋露不快，儿枕不散，积瘕坚聚，按之攫手，疼痛攻心，困顿垂死者，但灌药，无有不效验。
五灵脂（去沙石）　川芎　当归（去苗）　良姜　干地黄（生者）
以上各等分，入砂盒内，赤石脂泥缝，纸筋盐泥固济封合，炭火十斤煅通红，去火候冷，开取盒子，看成黑糟，乃取出细研，入后药。
花乳石（煅）　琥珀（研。各一钱）　乳香（别研）　硫黄（研。各一钱半）　百草霜（别研，五两）
上同为末，米醋煮糊圆如弹子大。每服一圆，炭火烧通红，投姜自然汁与无灰酒各一合，小便半盏，研开，顿服。
南岳魏夫人济阴丹  ***************************
治妇人血气久冷无子，及数经堕胎，皆因冲任之脉虚损，胞内夙挟疾病，经水不时，暴下不止，月内再行，或前或后，或崩中漏下，三十六疾，积聚癖瘕，脐下冷痛，小便白浊。以上疾证，皆令孕育不成，以至绝嗣。此药治产后百病，百日内常服，除宿血，生新血，令人有孕，及生子充实。亦治男子亡血诸疾。
京墨（煅，醋淬，研）　茯苓（去皮）　人参（去芦）　桃仁（去皮、尖，炒）　木香（炮。各一两）　藁本（去芦）　蚕布（烧灰）　石斛（去根，酒浸，焙）　甘草（炙）　秦艽（各二两）　当归（去芦）　肉桂（去粗皮）　细辛（去苗）　干姜（炮）　牡丹（用皮）　川芎（各一两半）　香附（炒，去毛）　熟干地黄（洗净，酒蒸，焙）　泽兰（去梗。各四两）　糯米〔炒，一升）　大豆黄卷（炒，半升）　川椒（去目，炒）　山药（各三分）　苍术（米泔浸，洗净，去皮，八两）　桔梗（炒。二两）
上为细末，炼蜜搜，每两作六圆。每服一圆，细嚼，空心，食前，温酒或醋汤任下。（一本：山药、川椒，各云三两）
琥珀黑散  ***************************
治产妇一切疾病：产前胎死，产难、横生、逆生。产后胞衣不下，衣带先断，遍身疼痛，口干心闷，非时不语。如血晕眼花，误以为暗风；乍寒乍热，误以为疟疾；四肢浮肿，误以为水气；言语癫狂，乍见鬼神，误以为邪祟；腹胁胀满，呕逆不定，误以为翻胃；大便秘涩，小便出血，误以为五淋。及恶露未尽，经候未还，起居饮食，便不戒忌，血气之疾，聚即成块，散即上冲，气急心疼，咳嗽多唾，四肢虚热，睡惊盗汗，崩中败癥，绕脐刺痛，或即面赤，因变骨蒸，皆宜多服。若产后鼻衄，口鼻黑色，气起喉中喘急，中风口噤，皆为难治，须急服之。凡产前宜进一二服，能安神顺胎。产后虽无疾，七日内亦进一二服，能散诸病。或因惊恐，变生他证，当连服取效。
白附子（新罗者，炮）　黑衣（灶屋尘是也）　琥珀（别研）　百草霜（别研）　血猫灰（鲤鱼鳞是也，烧为细末）　朱砂（别研）　松墨（烧。各半两）　白僵蚕（炒，去丝、嘴）　麝香（研）　当归（去芦。各一分）
上为末。每二钱，炒姜、温酒和童子小便调下，食前。
枳壳滑胎散  ***************************
治妇人胎气不足，能令滑胎易产。常服养胎益气，安和子脏，治胎中一切恶疾。
甘草（爁，六两）　枳壳（去瓤，炒，二十四两）
上为末。每服一钱，空心，沸汤点服。入月，日进三服。
荗香散  ***************************
治妇人血风脏气，头目昏晕，心烦怔忪，手足热疼，经候不调，脐腹时痛，或多便利，饮食减少，并宜服之。
京三棱（煨）　川当归（去芦）　厚朴（姜汁制，炒）　桂心（不见火）　天台乌药　荆芥穗　附子（炮裂，去皮、脐）　天麻　蓬莪荗（煨）　延胡索（各一两）
上为细末。每服一钱，生姜汁少许，和温酒调下。
竹茹汤  ***************************
治妊娠择食，呕吐头疼，眩晕颠倒，痰逆烦闷，四肢不和，并宜服之。
麦门冬（子，去心）　橘红　人参（去苗）　白术（各一两）　白茯苓　厚朴（姜汁制。各半两）　甘草（一分）
上为粗末。每服三钱，水一盏，生姜五片，入竹茹一块，如弹子大，同煎至七分，去滓服之。
琥珀圆  ***************************
治妇人或老或少，产前产后百病，及疗三十六种血冷，七疝八瘕，心腹刺痛，卒中瘫痪，半身不遂，八风、十二痹等，手足酸疼，乳中毒结瘀血，怀胎惊动，伤犯不安，死胎不出，并衣不下，并宜服之。
肉苁蓉（酒浸一宿）　牛膝（去苗，酒浸一宿）　当归（去苗，炒）　人参（去苗）　续断　没药（别研。各三分）　琥珀（别研）　辰砂（别研）　沉香　阿胶（碎，炒）　肉桂（去粗皮）　石斛（去根）　五味子（拣净）　附子（炮，去皮、脐）　川芎（各半两）　地黄（熟干者）　木香（各一两）
上为细末，炼蜜为圆，如弹子大。每服一圆，空心，暖酒调下，午、晚食前再服，能生精血，去恶血。若人腹胁疼痛，绕脐如刀刺，及呕逆上气筑心，痰毒不思饮食。用姜汁少许和酒服。诸痢及赤白带，血冷崩中下血，漏胎下血，用生姜与艾剉，炒令赤色，入酒同煎数沸，去滓调服。泄泻不止，陈米饮服。涩尿诸淋，煎通草灯心汤服。血晕不知人，煎当归酒调服。上热下冷，浓煎人参汤服。遍身虚肿水气，煎赤小豆汤服。产内二毒伤寒，及中风角弓反张，身如板硬，煎麻黄汤服，使被盖出汗。月经不通，或间杂五色，频并而下，断续不止，饮食无味，肌肤瘦劣，面赤唇焦，乍寒乍热，四肢烦疼，五心燥热，黑䵟，遍身血斑，赤肿走注，及血风劳伤无力，用童子小便入姜汁少许调服。常服以童便为妙，若恐恶心，和以半酒。如怀胎人，于难月日一服，至产不觉疼痛。或病人服至五服、十服，日倍饮食，是药功效矣。其功不能尽载，略述急用汤使于前。
皱血圆  ***************************
治妇人血海虚冷，百病变生，气血不调，时发寒热，或下血过多，或久闭不通，崩中不止，带下赤白，癥瘕癖块，攻刺疼痛，小腹紧满，胁肋胀痛，腰重脚弱，面黄体虚，饮食减少，渐成劳状，及经脉不调，胎气多损，产前、产后一切病患，无不治疗。
熟干地黄　菊花（去梗）　茴香　当归　延胡索（炒）　芍药　肉桂（去粗皮）　蒲黄（炒）　蓬莪术　牛膝　香附子（炒，去毛，酒浸三宿，焙。各三两）
上为细末，用乌豆一升，醋煮，候干，焙为末，再入醋二碗，煮至一碗为糊，和圆如梧桐子大。每服二十圆，温酒或醋汤下。血气攻刺，炒姜酒下。癥块绞痛，当归酒下。忌鸭肉、羊血。此药暖子宫，能令有子。
内炙散  ***************************
治妇人产前、产后一切血疾，血崩虚惫，腹胁㽲痛，气逆呕吐，冷血、冷气凝积，块硬刺痛，泄下青白，或下五色，腹中虚鸣，气满坚胀，沥血腰疼，口吐清水，频产血衰，颜色青黄，劳伤劣弱，月经不调，下血堕胎，血迷、血晕、血瘕，时发疼痛，头目眩晕，恶血上心，闷绝昏迷，恶露不干，体虚多汗，手足逆冷，并宜服之。
藿香叶　肉桂（去粗皮）　地黄（熟干者，洗，焙）　茴香　丁香皮（各一两半）　甘草（炙赤）　当归（去芦）　白术　白芷　山药（各八两）　干姜（炮）　川芎　黄芪（去苗）　藁本（去苗。各二两）　陈皮（去白，四两）　木香（一两）　白芍药（十两）
上为细末。每服三钱，水一大盏，入生姜钱五片，艾一团，同煎至七分，空心，食前热服，温酒调下亦得。如产后下血过多，加蒲黄煎服。恶露不快，加当归、红花煎服。水泻，加肉豆蔻末煎服。呕吐，加藿香、生姜煎。上热下冷，加荆芥煎。但是腹中虚冷，血气不和，并宜服。产后每日一服，则百病不生。丈夫虚冷气刺，心腹疼痛，尤宜服之。
乌鸡煎圆  ***************************
治妇人胎前、产后诸般疾患，并皆治之。
乌雄鸡（一只）　人参（去芦）　白术　石床　牡丹皮　黄芪　乌药（各一两）　草果　延胡索　地黄（熟干者，洗，焙）　木香　琥珀　肉豆蔻（各半两）　陈皮　红花　川乌（炮）　海桐皮　芍药（白者）　附子（炮，去皮、脐）　肉桂（去粗皮）　蓬莪荗（各二两）　苍术（米泔浸，切，焙，一两半）
上细剉，用乌雄鸡一只，汤挦去毛及肠肚，将上件药安放鸡肚中，用新瓷瓶好酒一斗同煮令干，去鸡骨，以油箪盛，焙干为细末，炼蜜为圆，如梧桐子大。每服三十圆。胎前产后伤寒，蜜糖酒下。胎前气闷壮热，炒姜酒下。赤白带下，生姜地黄煮酒下。产后败血攻心，童子小便炒姜，酒吞下。产后血块攻筑，心腹疼痛，延胡索酒下。胎前呕逆，姜汤下。催生，炒蜀葵子酒下。安胎，盐酒下。室女经脉当通不通，四肢疼痛，煎红花酒下。血气攻刺，心腹疼痛，煎当归酒下。血晕，棕榈烧灰，酒调吞下。血邪，研朱砂、麝香酒下。血闷，煎乌梅汤，研朱砂下。子宫久冷，温酒或枣汤下，空腹，日一服。血风劳，人参酒吞下。小腹㽲痛，炒茴香盐酒下。血散四肢，遍身虚浮黄肿，赤小豆酒下。常服，温酒、醋汤任下，并空心，食前服。
白垩丹  ***************************
治妇人三十六病，崩中漏下，身瘦手足热，恶风怯寒，欬逆烦满，拘急短气，心胁、腰背、腹肚与子脏相引痛，漏下五色，心常恐惧，遇恚怒忧劳即发，皆是内伤所致，并治。
白石脂（煅）　牡蛎（煅，研粉）　细辛（去苗）　龙骨（煅，研）　白垩　禹余粮（煅，醋淬九遍，研。各一两半）　石苇（去毛）　瞿麦穗　黄连（去须）　白蔹　当归（去苗）　茯苓（去皮）　干姜（炮）　白芷　人参（去芦）　肉桂（去粗皮）　甘草（炙）　附子（炮，去皮、脐）　乌贼鱼骨（烧灰）　芍药（各一两）　川椒（去目及闭口者，炒出汗，半两）
上为细末，炼蜜圆，如梧桐子大。每服三十圆至五十圆，空心，温酒下。
暖宫圆  ***************************
治证与前暖宫圆同。
沙参（洗）　白薇　地榆　厚朴（去粗皮，姜汁炒）　牛膝（酒浸一宿）　白芷　桔梗　杜仲（去粗皮，姜汁炙）　黄芪（各一两）　干姜（炮）　蜀椒（去目及闭口者，微炒出汗）　细辛（去苗，洗。各一分）　附子（炮，去皮、脐，大者，一个）
上为末，炼蜜圆，如桐子大。每服二十、三十圆，空心，温酒或枣汤吞下
催生如圣散  ***************************
黄蜀葵花（不拘多少）
上焙干为末，熟汤调下，或有漏血，胎脏干涩，难产痛剧者，并进三服，良久，腹中气宽胎滑，即时产下。如无花时，只用葵子烂研小半合，以酒调，滤去滓，温过，频服尤妙。胎死不下，煎红花，温酒调下。
诗曰：
黄金内子三十粒，细研酒调能备急，命若悬丝在须臾，即令眷属不悲泣。
滋血汤  ***************************
治妇人血热气虚，经候涩滞不通，致使血聚，肢体麻木，肌热生疮，浑身疼倦，将成痨瘵，不可妄服他药，但宜以此滋养通利。
马鞭草　荆芥穗（各四两）　牡丹皮（一两）　枳壳（去瓤，麸炒）　赤芍药　肉桂（去粗皮）　当归（去苗，炒）　川芎（各二两）
上为粗末。每服四钱，乌梅一个，水二盏，煎至一盏，去滓，食前空心，日四五服。有此证，服至半月或一月，经脉自通，百病皆除，神效。
益阴丹  ***************************
治妇人血海久虚，脏腑怯弱，风冷邪气，乘虚客抟，脐腹冷痛，大便时泄，或子脏挟寒，久不成孕，月水不调，乍多乍少，或月前月后，淋沥不止，带下五色，或闭断不通，结聚疝瘕，面体少色，饮食进退，肌肉消瘦，百节酸疼，时发潮热，月水将行，脐腹先痛，皮肤燥涩，面生䵟[黑曾]，头皮肿痒，发随梳落，或产后劳损未复，颜色枯瘁，饮食无味，渐成蓐劳。
方与前南岳魏夫人济阴丹同。
妙应丹  ***************************
治妇人众病，无所不治。
晚蚕沙（炒）　鲤鱼鳞（烧为末）　附子（炮，去皮、脐）　石膏（煅，研）　泽兰（去梗）　当归（去芦）　木香（炮。各二两）　川芎　马牙硝（烧）　防风（去芦、杈）　人参（去苗）　黄芪　柏子仁（微炒，别研）　芜荑（炒）　槟榔（不见火）　白薇　川椒（微炒）　蝉蜕（去足，洗，焙）　地黄（熟干者，洗净，用酒蒸，焙。各一两）　藁本（去苗）　厚朴（去粗皮，姜汁制）　甘草（炙赤）　白姜（炮。各三两）　吴茱萸（汤洗）　红花（炒。各半两）
上为末，炼蜜搜和，杵数千下，圆如弹子大。每服一圆。血瘕块痛，绵灰酒下。催生，温酒细嚼下。血劳血虚，桔梗酒下。血崩，棕榈灰酒下。血气痛，炒白姜酒下。血风，荆芥酒下。血晕闷绝，胎死腹中，胞衣不下，并用生地黄汁、童子小便、酒各一盏，煎二沸调下。常服，醋汤、温酒化下，并空心，食前服。
人参养血圆  ***************************
治女人禀受怯弱，血气虚损。常服补冲任，调血脉，宣壅破积，退邪热，除寒痹，暖中下坚胀，安神润颜色，通气散闷。兼治妇人怀身，腹中绞痛，口干不食，崩伤眩晕，及产出月，羸瘦不复常者。
赤芍药　菖蒲（微炒）　人参（去芦）　川芎（各一两）　乌梅肉（三两）　当归（去苗，二两）　地黄（熟干者，五两）
上为细末，蜜搜，杵数千下，圆如梧桐子大。每服五十圆至百圆，温酒、米汤下，食前。
牡丹散  ***************************
治血虚劳倦，五心烦热，肢体疼痛，头目昏重，心忪颊赤，口燥咽干，发热盗汗，减食嗜卧，及血热相抟，月水不利，脐腹胀痛，寒热如疟。又治室女血弱阴虚，营卫不和，痰嗽潮热，肌体羸瘦，渐成骨蒸。
牡丹皮　当归（去苗）　桂心　没药（别研细）　延胡索（炒）　陈皮（去白）　乌药　红花　芍药　甘草（半盐汤浸，炙，半生用。各一两）　干漆（炒，二两）　蓬莪荗（炮）　苏木　鬼箭（各一分）
上为末。每服二钱，水一盏，煎至七分，不拘时。
红花当归散  ***************************
治妇人血脏虚竭，或积瘀血，经候不行，或断续不定，时作腹痛，腰胯疼重，攻刺小腹紧硬，及室女月经不通，并宜服之。
赤芍药（九两）　当归（去芦）　牛膝（酒浸，焙）　甘草（炙）　紫葳　红花　莪术（各二两）　刘寄奴草（五两）　肉桂（去粗皮）　白芷（各一两半）
上为细末。每服三钱，热酒调下，空心、临卧各一服。若血久不行，浓煎红花酒调下。有孕不可服。
乌金散  ***************************
治产后血迷血晕，败血不止，淋沥不断，脐腹疼痛，头目昏眩，无力多汗。又治崩中下血过多不止，并宜服之。
麒麟竭　赤芍药　松墨（煅，醋淬）　乱发（要男子者，烧灰）　百草霜　延胡索　肉桂（去粗皮）　当归（去苗）　鲤鱼鳞（烧为末。各等分）
上捣，罗为末。每服二钱，温酒调下。
艾煎圆  ***************************
治崩伤淋沥，小肠满痛。
地黄（熟干者，洗，焙）　白芍药（各一两半）　菖蒲（节密者，炒）　人参（去芦）　川芎（各一两）　食茱萸（汤洗）　当归（去芦。各七钱半）　熟艾（四两，用糯米饮调作饼，焙干）
上为末，煮酒糊为圆，如梧桐子大。每服五十圆，酒、饮任下。常服补营卫，固经脉。
当归芍药散  ***************************
治妊娠腹中绞痛，心下急满，及产后血晕，内虚气乏，崩中久痢，并宜服之。
当归（去芦）　茯苓（去皮）　白术（各二两）　芍药（白者，八两）　川芎（去苗）　泽泻（各四两）
上为末。每服二钱，温酒调下，食前服。常服通畅血脉，不生痈疡，消痰养胃，明目益津。
调经散  ***************************
治产后败血乘虚停积于五脏，循经流入于四肢，留滞日深，腐坏如水，渐致身体面目浮肿。又治因产，败血上干于心下受触，致心烦躁，卧起不安，如见鬼神，言语颠倒，并宜服之。
芍药（赤者）　没药（别研）　肉桂（去粗皮）　琥珀（别研）　当归（去苗。各一两）　麝香（别研）　细辛（去苗。各半两）
上为末，入研药匀。每服一钱，温酒，入生姜汁少许调匀服。大抵产后虚浮，医人不识，便作水气治之。凡治水气，多以导水药，极是虚人。夫产后既虚，又以药虚之，是谓重虚，往往因致枉夭。但服此药，血行肿消即愈。
调中汤  ***************************
治产后肠胃虚怯，寒邪所侵，及未满月，饮冷当风，乘虚袭留于肓膜，散于腹胁，腹痛作阵，或如锥刀所刺，流入大肠，水谷不化，洞泻肠鸣，或下赤白，胠胁䐜胀，或走痛不定，急宜服之。
甘草（炙，半两）　当归（去芦）　肉桂（去粗皮）　芍药（白者）　附子（炮）　良姜　川芎（各一两）
上为剉散。每服三钱，水三盏，煎至一盏，去滓，热服。
旋覆汤  ***************************
治产后伤风，感寒，暑湿，咳嗽喘满，痰涎壅塞，坐卧不宁。
半夏曲　芍药（赤者）　麻黄（去节）　甘草（炙）　五味子（净，拣）　茯苓（去皮）　荆芥（去梗）　前胡　旋覆花　杏仁（去皮、尖，洗，炒。各等分）
上为粗末。每服四大钱，水一盏半，姜五片，枣一枚，煎七分，去滓，食前服。
人参当归散  ***************************
治产后去血过多，血虚则阴虚，阴虚生内热，内热曰烦，其证心胸烦满，呼吸短气，头痛闷乱，骨节疼重，晡时辄甚，与大病后虚烦相类，急宜服之。
麦门冬（去心，焙）　肉桂（去粗皮）　人参（去芦）　当归（去芦）　干地黄（各一两）　芍药（白者，二两）
上为粗散。每服四大钱，水二盏，先将粳米一合，淡竹叶十片，煎至一盏，去米、叶入药，并枣三枚，煎七分，去滓，食前服。地黄宜用生干者，虚甚，则用熟者。
当归养血圆  ***************************
治产后恶血不散，发歇疼痛，及恶露不快，脐腹坚胀，兼室女经候不匀，赤白带下，心腹腰脚疼痛。
延胡索（炒）　牡丹皮　当归（去芦）　赤芍药（各二两）　肉桂（一两）
上为细末，蜜圆如梧桐子大。温酒，米饮下三十圆，食前温服。痛甚，细嚼咽下。
四神散  ***************************
治产后留血不消，积聚作块，急切疼痛，犹如遁尸，及心腹绞痛，下痢。
当归　干姜（炮）　川芎　赤芍药
上等分捣为末。每服方寸匕，温酒调下。
当归黄芪汤  ***************************
大治产后腰脚疼痛，不可转侧，壮热自汗，身体强，气短。
当归（去苗，三两）　黄芪　芍药（各二两）
上为粗散。每服四大钱，水一盏半，姜五片，煎七分，去滓，食前温服。
神授散  ***************************
治产后一切疾病，不问大小，以至危笃者。
青皮（去白）　牡丹皮　白芍药　陈皮（去白）　桂心（各五两）　神曲（炒）　人参（去芦）　麦蘖（炒。各三两）　百合（水浸洗）　干姜（炮）　甘草（炙）　当归　川芎（各二两）　红花（一两半）
上为末。每服二钱，水一盏，姜三片，枣一个，煎至七分，空心服。孕妇不可服。
交感地黄煎圆  ***************************
治妇人产前、产后眼见黑花，或即发狂，如见鬼状，胞衣不下，失音不语，心腹胀满，水谷不化，口干烦渴，寒热往来，口内生疮，咽中肿痛，心虚忪悸，夜不得眠，产后中风，角弓反张，面赤，牙关紧急，崩中下血，如豚肝状，脐腹㽲痛，血多血少，结为癥瘕，恍惚昏迷，四肢肿满，产前胎不安，产后血刺痛，皆治之。
生地黄（净，洗，研，以布挒汁，留滓，以生姜汁炒地黄滓，以地黄汁炒生姜滓，各至干，堪为末为度）　生姜（净，洗，研，以布挒取汁，留滓。各二斤）　琥珀（别研）　当归（去苗）　延胡索（拌糯米，炒赤，去米。各一两）　蒲黄（炒香，四两）
上为末，蜜圆，如弹子大。当归汤化下一圆，食前服。
小地黄圆  ***************************
治妊娠酸心吐清水，腹痛不能饮食。
人参（去芦）　干姜（炮。各等分）
上为末，用生地黄汁，圆如梧桐子大。每服五十圆，米汤下，食前服。
加减吴茱萸汤  ***************************
治证与吴茱萸汤同，此方极妙。
麦门冬（去心）　细辛（去苗）　干姜（炮）　防风（去芦、杈）　牡丹皮　茯苓（去皮）　甘草（炙）　桂心（不见火）　当归（去芦，酒浸，炒）　桔梗（炒）　半夏（汤洗七次。各一两）　吴茱萸（汤洗七次，炒，三两）
上为末。每服四钱，水盏半，煎七分，去滓，食前热服。
熟干地黄汤  ***************************
治产后虚渴不止，少气脚弱，眼昏头眩，饮食无味。
麦门冬（去心，二两）　人参（去芦，三两）　熟干地黄（净，洗，酒浸，蒸，焙，一两）　瓜蒌根（一两）　甘草（炙，半两）
上为剉散。每服四钱，水二盏，糯米一撮，生姜三片，枣三枚，煎七分，去滓，食前服。
阿胶枳壳圆  ***************************
治产后虚羸，大便秘涩。
滑石（研，飞，半两，为衣）　阿胶（碎，炒）　枳壳（浸，去瓤，麸炒。各二两）
上为末，炼蜜圆，如梧桐子大。每服二十圆，温水下，半日来未通再服。
失笑散  ***************************
治产后虚羸，痛欲死者，百药不效，服此顿愈。
蒲黄（炒香）　五灵脂（酒研，淘去沙土。各等分）
上为末，先用好醋调二钱，熬成膏，入水一盏，煎七分，食前热服。
成炼钟乳散  ***************************
治乳妇气少血衰，脉涩不行，乳汁绝少。
钟乳粉
上用炼成者，每服二钱，浓煎漏芦汤调下。
猪蹄汤  ***************************
治奶妇气少血衰，脉涩不行，绝无乳汁。
猪蹄（一只）　通草（五两）
上将猪蹄净，洗，依食法事治，次用水一斗，同通草浸煮，得四五升，取汁饮。如乳不下，再服为妙。
增损四物汤  ***************************
治妇人血气不足，四肢惰怠，乏力少气。兼治产后下血过多，营卫虚损，阴阳不和，乍寒乍热，并宜服之。
当归（去芦）　甘草（炙）　芍药（白者）　川芎（去芦）　干姜（炮）　人参（各等分）
上㕮咀。每服四钱，水一盏，煎至六分，去滓，热服。若产后寒热，腹中刺痛，则有败血，当用五积散加醋煎，及大圣散服之。若所下过多，犹有刺痛，亦宜服此二药。一方治经血凝滞腹内，血气作疼，用四物汤加莪术、官桂等分，名六合汤。一方治下血不止，及妊妇胎动，加熟艾、干姜、甘草、阿胶、黄芪等分，名胶艾汤。一法治血痢，只加胶、艾。治产后血抟，口干烦渴，加瓜蒌、麦门冬。烦热小便涩，大便秘，加大黄桃仁汤。胁胀，加厚朴、枳实。虚烦不得睡，加竹叶、人参。大渴烦躁，加知母、石膏。一方治妇人血虚，心腹㽲痛不可忍者，去地黄加干姜，名四神汤。大率产后，不问下血多少，须日进黑神散三服。下血少者，以大圣散间之。至二腊以后，腹内略无疼痛，方服四物汤、建中汤之类。若早服之，则留住败血，为后患不浅。黑神、大圣非逐血药，但能推陈致新，多服不妨。今人往往疑其逐血性寒，则不然，看其用药可见矣。若恶血去多，徐徐补之，亦不为晚，不可姑息以贻后患。且如古方用四顺理中圆为产后进食之剂，既用蜜圆，又倍甘草，其甜愈甚，岂能快脾？不若只用理中汤少损甘草。素有痰饮者，二陈汤之类服之为佳。且如妊妇恶阻，古方有茯苓圆、茯苓汤，内有地黄、竹茹、川芎辈，安能定呕，服之则愈见增极。大抵恶阻，皆由素有痰饮以致之，可用二陈汤改名小茯苓汤，用之极妙，不可不知。
产前将护法  ***************************
按诸家产论云：凡产妇入月，切忌饮酒，忌产时心神昏乱。临产之时，不可令旁人喧扰，大小仓忙，虑致惊动产母。只可令熟事产婆及稳审谨卓老成亲密三、两人扶侍。产母初觉腹痛，且宜任意坐卧，勉强饮食，恐致临产气力虚羸。若腹痛渐甚，唯且熟忍，仍可按节次渐服清胎榆白皮散一二服。服药之法，慎勿太早，须得其时。又，旁人不得逼迫。且须令人扶策徐徐而行。若行步稍难，即凭物而立，须臾扶策再行，直至腹痛连腰相引，作阵痛频，即服催生丹一服，更且勉强扶行。阵痛转甚，难以立，认是产时将至，即服催生符毕，然后安详上草。上草之时，慎勿伤早，若太早，则子在腹中难以转侧。又须仔细体候，宜待儿逼欲生，然后令抱腰也。抱腰之人，不得倾斜，则儿得顺其理，自然易产也。又有卧产者，亦待卧定，背平着席，体不偃曲，则子不失其道。苟或不能依此节适，必致产难，纵或幸免，必须变生诸疾。
产后将护法  ***************************
按经云：妇人非只临产须忧，至于产后，大须将理，慎勿以产时无他，乃纵心恣意，无所不犯，犯时微若秋毫，感病重于嵩岱。且才得分娩，切忌问是男是女，看血下多少，随证服压血运药。良久吃粥，服四顺理中圆，便令人从心下按至脐腹，日五、七次。若有疾证，即随证服药，粥药相间，频频服饵，且宜闭目而坐，背后倚物，左右看承。常令直立两膝，虽时眠睡，频令唤觉，过一伏时方得上床，亦须立膝。高枕床头，厚铺裀褥，遮围四向，窒塞孔隙，以御贼风。一腊之内，常闻醋烟，以防晕闷。一腊之后，渐加滋味，或以羊肉及雌鸡煮取浓汁作糜粥，直至百晬。常服当归圆、当归建中汤、四顺理中圆，日各一两服，以养脏气，补血脉。两腊之后，方得食糜烂肉食。满月之内，尤忌任意饮食，触冒风寒，恣意喜怒，梳头用力，高声作劳工巧之类，及上厕便溺。如此节养将摄，以至百晬，始得气血和调，腑脏平复。设不依此，即致产余疾。

卷之十·治小儿诸疾  ——————————————————————————————————————————————————————————————————————————————————————————

定命丹  ***************************
治小儿急、慢惊风，天吊撮口，潮发搐搦，奶痫壮热，昏塞不省。
青黛（研，半钱）　天南星（炮，一分）　蟾酥（干者，一钱，酒浸一宿）　干蝎（微炒，七个）　白附子（炮，半分）　麝香（研，一字）
上细研令匀，以粟米粥和圆，如绿豆大，别以青黛为衣。每服一圆，荆芥薄荷汤化下，后困睡无疑。但有患者，先化半圆滴入鼻中，嚏喷者必瘥。
八珍丹  ***************************
治小儿惊风壮热，精神昏愦，呕吐痰涎，惊悸恍惚，或发瘛疭，目睛上视。
天麻（去芦）　朱砂（飞，研）　牛胆制天南星　甘草（剉，炒。各五两）　雄黄（飞，研）　天浆子（微炒，三百五十个）　腻粉（研。各一两一分）　牛黄（研，一分）　银箔（七十片，为衣）
上为细末，入研药匀，炼蜜圆，如豌豆大，以银箔为衣。一岁儿每服一圆，薄荷汤化下。疾症未退，可再服，更量大小加减，奶食后服。
太一银朱丹  ***************************
治小儿惊风壮热，涎盛发痫，手足搐搦，目睛上视，及风壅痰实，心膈满闷，呕吐痰涎，大便秘涩。
黑铅（三两，炼十遍，与水银结砂子，分为小块，同甘草十两，水煮半日，候冷，取出研）　腻粉（研，一两）　水银（结砂子，三两）　铁粉（三两）　朱砂（飞，研，半两）　天南星（炮为末，三分）
上研，面糊圆，如麻子大。每一岁儿服一圆，用薄荷蜜汤下，微利为度，未利再服，并乳食后服。
软金丹  ***************************
治小儿惊风壮热，多睡惊掣，精神昏愦，痰涎壅塞，手足搐搦，目睛上视，项背强硬，牙关紧急。
寒食面（七钱半）　青黛（细研）　麝香（细研）　胡黄连（末）　使君子　兖墨（烧，研）　腻粉（各一分）　天浆子（七个，炒）
上研匀，白面糊圆，如小豆大。每服一圆，煎金银薄荷汤化下。五岁以上可服二圆，更量大小、虚实加减，不拘时。
返魂丹  ***************************
治小儿诸风癫痫，潮发瘛疭，口眼相引，项背强直，牙关紧急，目睛上视，及诸病久虚，变生虚风，多睡昏困，荏苒不解，速宜服之。
品味与第一卷诸风门乌犀圆同。
上如法修事，捣研令细，炼白蜜合和，入酥，再捣三、五千下，圆如梧桐子大。以金箔二十片为衣，每一岁儿一圆，温薄荷自然汁化下，不拘时候。
鹤顶丹  ***************************
治大人、小儿风壅痰实，咽膈不利，口干烦渴，睡卧不安，及中暑头痛，躁渴不解。
麝香（研，二两半）　朱砂（飞，研，一百两）　甘草（剉，炒为末，三十五两）　牙硝（枯研，研，一百二十五两）　寒水石粉（一百一十两）
上合研匀，炼蜜搜和，每一两二钱作十圆。大人温生姜水化下一圆。如中暑，入生龙脑少许，同研，新水化下。小儿一圆分四服，量大小加减。治小儿腑脏积热，心神不宁，夜卧狂叫，口舌生疮，薄荷自然汁化下，并食后服。
至圣丹  ***************************
治一切惊风天吊，目睛上视，手足搐搦，状候多端。用药一圆，温水化，滴鼻中令喷嚏三、五次，更用薄荷汤下二圆即愈。如久患五疳，腹胀头大，四肢瘦小，好吃泥土，不思奶食，爱咬指甲，时挦眉毛，头发稀疏，肚上青筋，及久患泻痢，并用米饮下二圆。如久患疳蛔咬心，发歇疼痛，并以苦楝子煎汤下二圆。如鼻下赤烂，口齿疳虫，并口疮等，用儿所吃奶汁研二圆，涂在患处。疳眼雀目，用白羊子肝一枚，以竹刀子批开，入药二圆在内，以麻缕缠定，用淘米泔煮熟，空心食之，仍令乳母常忌毒鱼、大蒜、鸡、鸭、猪肉等。
青黛（研）　胡黄连（末）　雄黄（飞，研。各半两）　辰砂（飞，研）　腻粉（同水银研）　熊胆（用温水化入药）　芦荟（研。各一分）　龙脑（研）　铅霜（研）　蟾酥（各一字。研）　麝香（半分，研）　白附子（炮，二钱）　水银（一钱，与前腻粉同研，不见星）
上为细末，入研药匀，用熬过獖猪胆汁浸，蒸饼为圆，如黄米大，退惊治风，化虫杀疳，除百病，进乳食。此药若隔三、两日进一服，永无百病，不染横夭之疾。
定吐救生丹  ***************************
治小儿伏热生涎，心膈烦躁，壮热霍乱，乳食不下，呕哕恶心，或发吐逆。
山大戟（浆水煮，切，焙，为末，一十五两）　腻粉（研）　粉霜（各七两半）　乳香（别研）　丁香（为末。各五两）　水银　黑铅（与水银同结）　黄蜡（各十两半）　龙脑（研，二两半）
上合研令匀，每镕蜡一两，入蜜二钱半，和为圆，如黄米大。每一岁儿服一圆。如烦躁，研生芝麻、马齿水下。如吐逆，煎丁香马齿汤下。更量虚实加减，食后，临卧服。此药除热化涎，下膈止吐逆，若胃虚伤冷，呕吐不止者，不可服。凡小儿吐逆，宜速疗，久不止，为慢惊。宜收此药备急。
五福化毒丹  ***************************
治小儿蕴积毒热，惊惕狂躁，颊赤咽干，口舌生疮，夜卧不宁，谵语烦渴，头面身体多生疮疖。
玄参（洗，焙）　桔梗（各六两）　茯苓（去皮，五两）　人参（去芦）　牙硝（枯过）　青黛（研。各二两）　甘草（剉，炒，一两半）　麝香（研，半钱）　金箔　银箔（各八片，为衣）
上为细末，入研药匀，炼蜜为圆，每两作十二圆。一岁儿一圆，分四服，薄荷汤化下。及疮疹后，余毒上攻口齿，涎血臭气，生地黄自然汁化一圆，用鸡翎扫在口内。热疳肌肉黄瘦，雀目夜不见物，陈粟米泔化下。食后，临卧服。
灵砂归命丹  ***************************
治小儿蕴积邪热，潮热不除，颊赤口干，心膈烦躁，痰涎不利，睡卧不安，或发惊痫，涎潮搐搦。又疗积滞不消，下利多日，腹中㽲痛，烦渴呕哕，服此药调和无不愈。
品味与第六卷积热门妙香圆同。
上以妙香圆一圆，分作五十圆，每服二圆，用金银薄荷汤下，更量岁数加减。如惊痫搐搦，用龙脑、腻粉、蜜汤下。欲服此药，先以冷水浸少时，服之，见效尤速。
大天南星圆  ***************************
治小儿急慢惊风，涎潮发搐，目睛上视，口眼相引，牙关紧急，背脊强直，精神昏塞，连日不省。
滴乳香（研）　龙脑（研）　牛黄（研。各一钱）　辰砂（研，三钱）　天南星（牛胆制者，半两）　麝香（一钱半，研）　天麻（去芦）　人参（去芦）　防风（去芦。各一分）　干蝎（十四枚以上，杵末，汤浸润，去腹内土，微炒）
上研杵令匀，炼蜜和圆，如大鸡头大。每一圆，荆芥薄荷汤化下。量儿大小以意加减，不计时候。
五疳保童圆  ***************************
治小儿五疳。盖其骨肉轻软，肠胃微细，若乳哺有节，则脏腑自调，或乳母寒温失理，饮食无常，醉饱喜怒，及小儿百晬以后，五岁以前，乳食渐多，不择生冷，好餐肥腻、甘酸之物，即成五疳。一曰肝疳，其候摇头揉目，白膜遮睛，流汗遍身，合面而卧，目中涩痒，肉色青黄，发立头焦，筋青脑热，腹中积聚，下利频多，久而不痊，转甚羸瘦；二曰心疳，其候浑身壮热，吐利无常，颊赤面黄，胸膈烦满，鼻干心躁，口舌生疮，痢久不痊，多下脓血，有时盗汗，或乃虚惊；三曰脾疳，其候腹多筋脉，喘促气粗，乳食不多，心腹胀满，多啼欬逆，面色萎黄，骨立毛焦，形枯力劣，胸膈壅闷，水谷不消，口鼻常干，好吃泥土，情意不悦，喜暗憎明，肠胃不和，痢多酸臭；四曰肺疳，其候咳嗽气逆，皮毛干焦，饶涕多啼，咽喉不利，揉鼻咬甲，壮热憎寒，口鼻生疮，唇边赤痒，腹内气胀，乳食渐稀，大肠不调，频频泄痢，粪中米出，皮上粟生；五曰肾疳，其候肌肉消瘦，齿龈生疮，寒热时作，口鼻干燥，脑热如火，脚冷如冰，吐逆既增，乳食减少，泻痢频并，下部开张，肛门不收，疳疮痒痛。并皆治疗。
胡黄连　青黛　苦楝根（剉）　雄黄（飞，研）　夜明砂（微炒）　麝香（研）　青橘皮（去白）　黄连（去须）　天浆子（微炒）　芦荟（研）　蛤蟆灰　蜗牛（微炒）　五倍子　熊胆（研）　白鳝鱼（炙令黄，无即炒白芜充代）　龙胆（去芦。各一两）　蟾头（一枚，炙令黄色）
上为细末，研令匀，用糯米饭和圆，如麻子大。每一岁服一圆，不计时候，温米饮下，日连三服为妙。
熊胆圆  ***************************
杀疳退惊。治壮热昏愦，呕吐痰涎，颊赤面黄，鼻干目涩，有时盗汗，或即虚惊，荏苒不除，乳食不进。
胡黄连（末）　熊胆（研。各二两）　天浆子（麸炒，七个）　细墨（烧淬，半钱）　寒食面（三钱）　青黛（研，一钱）　使君子（七个，麸炒）　麝香（研，一分）
上同研令匀，用白面糊和圆，如黍米大。每服五、七圆，米饮下，不拘时。
虎睛圆  ***************************
治小儿惊风壮热，痰涎壅滞，精神昏愦，睡多惊啼，或发搐搦，目睛直视。
天浆子（炒，四十个）　青黛（研，七两）　白附子（炮）　麝香（研）　天南星（炮。各三两）　天麻（去苗）　胡黄连　腻粉（研）　天竹黄（研）　茯神（去木。各五两）　使君子（一百个）　朱砂（水飞，二两）
上为细末，面糊圆，如梧桐子大。每一岁儿服一圆，薄荷汤化下，更量虚实加减，乳食后服。
天麻防风圆  ***************************
治一切惊风，身体壮热，多睡惊悸，手足抽掣，精神昏愦，痰涎不利，及风温邪热，宜用之。
天麻（去芦）　防风（去芦、杈）　人参（去芦。各一两）　朱砂（研，水飞）　雄黄（研）　麝香（研）　甘草（炙。各一分）　干蝎（炒）　白僵蚕（炒。各半两）　牛黄（一钱）
上为细末，炼蜜圆，如梧桐子大。每服一圆至二圆，薄荷汤化下，不拘时。
化虫圆  ***************************
治小儿疾病多有诸虫，或因脏腑虚弱而动，或因食甘肥而动，其动则腹中疼痛，发作肿聚，往来上下，痛无休止，亦攻心痛，叫哭合眼，仰身扑手，心神闷乱，呕哕涎沫，或吐清水，四肢羸困，面色青黄，饮食虽进，不生肌肉，或寒或热，沉沉嘿嘿，不的知病之去处。其虫不疗，则子母相生，无有休止，长一尺则能害人。
鹤虱（去土）　苦楝根（去浮皮）　槟榔　胡粉（炒。各五十两）　白矾（飞，枯，十二两半）
上为末，以面糊为圆，如麻子大。一岁儿服五圆，温浆水入生麻油一两点，调匀下之，温米饮下亦得，不拘时候。其虫细小者皆化为水，大者自下。
进食圆  ***************************
治乳食不消，心腹胀满，壮热喘粗，呕吐痰涎，肠鸣泄泻，米谷不化，或下痢赤白，腹痛后重，及食癥乳癖，痃气痞结，并皆治之。
巴豆霜（半分）　当归（去芦，米泔浸一宿，剉碎，微炒）　朱砂（细研，水飞）　代赭石　枳壳（去瓤，麸炒微黄）　木香（各半两）　麝香（细研，一分）
上为末，入研药匀，面糊为圆，如麻子大。每一岁儿服一圆，温米饮下，更量虚实加减，食后服。
金箔镇心圆  ***************************
治小儿风壅痰热，心神不宁，惊悸烦渴，唇焦颊赤，夜卧不安，谵语狂妄。
白茯苓（去皮）　人参（洗，去苗）　甘草（各五十两）　山药（百五十两）　龙脑（十两）　牙硝（枯过，一十五两）　朱砂（研，飞，百两）　麝香（五两，研）　紫河车（用黑豆水煮软，切片，焙干，二十五两）　金箔（一千二百片，为衣）
上为细末，炼蜜为圆，每一两半作五十圆，以金箔为衣。每服一圆，薄荷汤化下，含化亦得，食后，临卧。常服安心镇神，散邪热，凉咽膈，止惊啼。
比金圆  ***************************
治小儿惊风体热，喘粗涎嗽，心忪颊赤，大小便不利，夜卧不稳。
腻粉（研）　滑石（各十五两）　天南星（炮，一十二两半）　巴豆（七百个，去皮、取霜）　青黛（二两半）
上为细末，以面糊为圆，如麻子大。每一岁服一圆，薄荷温水下。如急惊风，头热足冷，口噤面青，筋脉抽掣，上膈顽痰，疾状甚者，加一二圆，煎桃符汤下，疏利下蕴毒热涎，立便安愈。小儿疮疹后余毒不解，宜食后服之。
香连圆  ***************************
治小儿冷热不调，泄泻烦渴，米谷不化，腹痛肠鸣，或下痢脓血，里急后重，夜起频并，不思乳食，肌肉消瘦，渐变成疳。
白石脂　黄连（去须，微炒）　干姜（炮）　白矾（烧，令汁尽）　龙骨（各半两）
上为末，醋煮面糊为圆，如麻子大。每一岁儿服十圆，米饮化下，食前服。如烦渴，煎人参汤下，更量儿大小，以意加减，日三四服。
紫霜圆  ***************************
治乳哺失节，宿滞不化，胸腹痞满，呕吐恶心，便利不调，乳食减少。又治伤寒温壮，内挟冷实，大便酸臭，乳食不消，或已得汗，身热不除，及变蒸发热，多日不解，因食成痫，先寒后热，并宜服之。
代赭石（醋淬，细研，一两）　巴豆（三十个，去皮、膜，出油，炒，研）　赤石脂（为末，一两）　杏仁（五十个，去皮、尖，麸炒，别研）
上合研匀，汤浸蒸饼，圆如黄米大。儿生三十日外，可服一圆，一岁至三岁可服二圆至三圆，乳汁送下，米饮亦得，微利为度，亦不虚人，未利再服，更量虚实加减，乳食后服。
开胃圆  ***************************
治小儿腑脏怯弱，内受风冷，腹胁胀满，肠鸣泄利，或青或白，乳食不化，又治脏冷夜啼，胎寒腹痛。
当归（剉，微炒）　蓬莪术（煨，乘热，剉）　人参（去芦）　木香（各半两）　白芍药　麝香（各一分。细研）
上为末，研匀汤浸，蒸饼和圆，如黍米大。每服十五圆，温米饮下，新生儿腹痛夜啼，服五圆，并乳食前。
没食子圆  ***************************
治小儿肠虚受热，下利鲜血，或便赤汁，腹痛后重，昼夜不止，遍数频多。
没食子　地榆（各半两）　黄连（剉，炒，一两半）　黄柏（剉碎，蜜炒，二两）　酸石榴皮（一两）
上为细末，醋煮面糊圆，如麻子大。每服十圆至二十圆，温米饮下。食前服。
水银扁圆子  ***************************
治小儿惊风壮热，涎盛喘粗，或发搐搦，目睛上视，及乳哺失节，胸满呕逆，精神迷闷，发痫瘛疭，并宜服之。
铅白霜（研）　腻粉　干蝎（全者）　青黛（研）　百草霜（研）　牛黄（研。各一分）　巴豆（去皮、膜，醋煮）　黑铅（同水银结砂）　水银（各一两）　香墨（烧，淬，三钱）　黄明胶（炒令黄燥，一钱三字）
上为细末，入研药匀，以陈粟米饭为圆，如绿豆大，捏扁。每一岁儿服一圆，二岁服二圆，三岁服三圆，四岁以上服四圆，用干柿汤下，薄荷汤亦得，更量虚实加减服，利下青粘滑涎为度，乳食后服。此药不得化破。
牛黄膏  ***************************
治惊化涎，凉膈镇心，祛邪热，止痰嗽。
人参（去芦，二十五两）　牙硝（研，水飞过，十两）　甘草（爁，五十两）　蛤粉（水飞，二百两）　龙脑（研，四两）　雄黄（研，飞，七十五两）　牛黄（二两，别研）　朱砂（研，飞。十两）　金、银箔（金二百片，银二百片为衣）
上为细末，炼蜜搜和，每一两八钱作二十圆，以金箔、银箔为衣。一岁儿每服如绿豆大，薄荷温水化下，量岁数临时加减，食后服。
金屑辰砂膏  ***************************
治小儿心经邪热，颊赤多渴，睡卧不宁，谵语狂妄，痰涎不利，精神恍惚，及大人痰热蕴积，心膈烦躁，咽喉肿痛，口舌生疮。
牙硝（枯，研）　铁粉（研。各半两）　辰砂（研，飞，三两）　蛤粉（研，飞，八两）　龙脑（二钱，研）　人参（去芦，一两）　甘草（炙，二两）　金箔（三十片，为衣）
上为细末，炼蜜搜和，每一两半作二十圆，捏扁，用金箔为衣。每服半皂子大，大人一圆分作两服，并用薄荷汤化下。食后，临卧服。
润肺散  ***************************
治小儿寒壅相交，肺气不利，咳嗽喘急，语声不出，痰涎壅塞，胸膈烦满，鼻塞清涕，咽喉干痛。
麻黄（去根、节）　人参（去芦。各二两）　阿胶（炒黄燥）　桔梗（各半两）　甘草（炙，一两）　陈皮（去白，一分）　杏仁（汤洗，去皮、尖及双仁者，焙干，麸炒黄色）　贝母（去心，麸炒黄。各二两半）
上为末。每服一钱，水八分，煎六分，去滓，温服，食后。
惺惺散  ***************************
治小儿风热疮痒，伤寒时气，头痛壮热，目涩多睡，咳嗽喘粗，鼻塞清涕。
人参（去芦）　甘草（炙）　细辛（去叶）　瓜栝根　茯苓（去皮）　白术（剉）　桔梗（各一两半）
上为末。每服一钱，水一小盏，入薄荷三叶，同煎至四分，温服。如要和气，即入生姜煎服，不计时。
人参羌活散  ***************************
治小儿寒邪温病，时疫疮疹，头痛体疼，壮热多睡，及潮热烦渴，痰实咳嗽。
羌活　独活　柴胡（各二两）　人参（去芦）　芎藭　枳壳（去瓤，麸炒黄）　茯苓（去皮）　甘草（炙。各一两）　桔梗　地骨（用皮，去土）　前胡（去芦）　天麻（酒浸，炙。各半两）
上为散。每服一钱，水七分盏，入薄荷少许，煎至五分，去滓，温服，不计时候。
辰砂金箔散  ***************************
治小儿心膈邪热，神志不宁，惊惕烦渴，恍惚忪悸，夜卧不安，谵语狂妄，齿龈生疮，痰实咳嗽，咽膈不利。
辰砂（研，飞，七十两）　桔梗（五十两）　甘草（炙，二十五两）　金箔（二百片，入药）　生脑子（二两，研）　人参（去芦）　茯苓（去皮）　牙硝（枯。各三十两）　蛤粉（研，飞，八十两）
上为末，一岁儿每服半钱，薄荷汤调下，未满百晬儿脏腑多热，睡卧不稳，大便不利，蜜汤调下一字，更量儿加减，如大人、小儿咽喉肿痛，口舌生疮，每用少许，掺在患处，咽津，立效。大人膈热，每服一钱，新水调，食后，临卧服。
消毒散  ***************************
治小儿疮疹已出，未能匀透，及毒气壅遏，虽出不快，壮热狂躁，咽膈壅塞，睡卧不安，大便秘涩，及治大人、小儿上膈壅热，咽喉肿痛，胸膈不利。
荆芥穗（一两）　甘草（炙，二两）　牛蒡子（爁，六两）
上为粗末。每服一钱，用水一盏，煎七分，去滓，温服，食后，小儿量力，少少与之。如治疮疹，若大便利者，不宜服之。
人参散  ***************************
调中和气，止呕逆，除烦渴。治昏困多睡，乳食减少，及伤寒时气，胃气不顺，吐利止后，燥渴不解。
白茯苓（去皮）　人参（去芦。各一两）　干葛（二两）　藿香叶　甘草（炙）　木香（各一分）
上为末。每服一钱，水一盏，煎七分，去滓，放温服，不计时。
生犀散  ***************************
治小儿骨蒸肌瘦，颊赤口干，日晚潮热，夜有盗汗，五心烦躁，四肢困倦，饮食虽多，不生肌肉，及大病瘥后，余毒不解，或伤寒病后，因食羊肉，体热不除，并宜服之。
地骨皮（去土）　秦艽（去苗、土）　黄芪　人参（去芦）　羚羊角（镑）　大黄（蒸，切，焙）　鳖甲（汤煮，去裙襕，涂醋，炙黄）　麦门冬（去心）　枳壳（去瓤，麸炒）　柴胡　茯苓（去皮）　桑白皮　芍药（赤者。各等分）
上为粗末。每服二钱，水一盏，入青蒿少许，煎至六分，去滓，温服，食后，儿小即分为二服。
清凉饮子  ***************************
治小儿血脉壅实，腑脏生热，颊赤多渴，五心烦躁，睡卧不宁，四肢惊掣，及因乳哺不时，寒温失度，令儿血气不理，肠胃不调，或温壮连滞，欲成伏热，或壮热不歇，欲发惊痫。又治风热结核，头面疮疖，目赤咽痛，疮疹余毒，一切壅滞，并宜服之。
赤芍药　当归（去芦）　甘草（炙）　大黄（各等分）
上为粗末。每服一钱，水一中盏，煎至七分，去滓，温服，量儿大小，虚实加减，微溏利为度，食后，临卧服。
天竺饮子  ***************************
治大人、小儿腑脏积热，烦躁多渴，舌颊生疮，咽喉肿痛，面热口干，目赤鼻衄，丹瘤结核，痈疮肿痛。又治伏暑燥热，疮疹余毒，及大便下血，小便赤涩。
大栀子仁（微炒）　连翘（各四十两）　瓜蒌根（十斤）　甘草（炙）　川郁金（用皂角水煮，切作片，焙干。各二十两）　雄黄（飞，研，五两）
上为细末。每服一大钱，食后，临卧，用新水调服，小儿半钱，临时更量大小，以意加减。
朱砂圆  ***************************
镇心神，化痰涎，利咽膈，止烦渴。
梅花脑（研。各半两）　麝香（研）　脑子（研）　牙硝（枯。各一两）　寒水石（烧通红，研，四两）　甘草（浸汁熬膏，五斤）　硼砂（研，一分）　朱砂（研，飞，五十两）
上研匀，用甘草膏和，每两作一百圆。每服一圆，含化。小儿夜多惊啼，薄荷水化下。
芦荟圆  ***************************
治疳气羸瘦，面色萎黄，腹胁胀满，头发作穗，揉鼻咬甲，好吃泥土，利色无定，寒热往来，目涩口臭，齿龈烂黑。常服长肌退黄，杀疳虫，进乳食。
大皂角　干蛤蟆（各等分，同烧存性，为末，每末一两，入下项药）　青黛（研，一分）　芦荟（研）　朱砂（研，飞）　麝香（研。各一钱）
上合研匀，用汤浸蒸饼和为圆，如麻子大。每三岁儿，服二十圆，不计时候，温米饮下，更量大小加减。
和中散  ***************************
治小儿脾胃不和，呕逆恶心，冷热不调，减食泄泻，腹痛肠鸣，少力嗜卧。
白术（三两）　干姜（炮）　甘草（炙。各二两）　厚朴（去皮，姜制，六两）
上为末。每服一钱，水八分，生姜二片，煎六分，去滓，稍热服，乳食前服。
人参半夏圆  ***************************
治肺胃受冷，咳嗽气急，胸膈痞满，喉中呀呷，呕吐涎沫，乳食不下。
半夏（汤洗七次，切，焙）　厚朴（去粗皮，姜汁炙）　丁香（各四两）　陈皮（去瓤）　人参（去苗）　细辛（去苗。各二两）
上为细末，用生姜汁打面糊为圆，如麻子大。三岁儿每服二十圆，生姜汤下，食后服，量儿大小加减。
辰砂半夏圆  ***************************
治小儿肺壅痰实，咳嗽喘急，胸膈痞满，心忪烦闷，痰涎不利，呀呷有声。
五灵脂（微炒，用酒研，飞，去土）　朱砂（研，飞。各一两）　半夏（洗七次，去滑，焙）　杏仁（汤洗，去皮、尖及双仁者，麸炒，别研成膏）　葶苈（水淘洗，晒干，别杵成膏。各半两）
上为末，入研药匀，以生姜汁煮面糊和圆，如小麻子大。每服五圆至七圆，淡生姜汤，食后下。
丁香散  ***************************
治胃虚气逆，呕吐不定，精神羸困，霍乱不安。
藿香叶　丁香（各一分）　人参（去芦，半两）
上件同杵，罗为末。每服一钱，水半盏，煎五七沸，入乳汁少许，去滓，稍热服，不计时候。
六神丹  ***************************
治小儿疳气羸瘦，脏腑怯弱，泄利虚滑，乳食减少，引饮无度，心腹胀满。
肉豆蔻（去壳）　丁香　木香（三味同面裹，慢火煨，面熟为度，取出放冷）　使君子（用仁）　诃子（煨，去核。各半两）　芦荟（细研，一两，入药）
上件同杵，罗为细末，以枣肉和圆，如麻子大。每服五圆至七圆，温米饮下，乳食前服。
太一丹  ***************************
治小儿诸风惊痫，潮发搐搦，口眼相引，项背强直，精神昏困，痰涎不利，及一切虚风，并治之。
白附子（炮，三钱半）　干蝎（微炒，钱半）　乌蛇（酒浸，炙，去皮、骨）　天南星（炮。各三钱）　僵蚕（去丝、嘴，炒，四钱）　附子（炮，去皮、脐）　天麻（去苗，酒浸一宿）　麻黄（去根、节。各半两）
以上为末，水一升，调浸三日，以寒食面一斗拌匀，踏作曲，须六月六日，以楮叶盖，七月取出，逐片用纸袋盛，挂当风，十四日可用，每曲末一两，入下药：
琥珀（研，一钱）　辰砂（研，飞，六钱）　雄黄（研，飞，三钱）　甘草（炙，半钱，为末）
上合研，炼蜜圆，如鸡头大。每服一圆，温水化下，不计时。
大惊圆  ***************************
治惊风诸痫，壮热昏愦，神志恍惚，痰涎壅塞，或发搐搦，目睛直视，并皆治之。
青礞石（研）　雄黄（研，飞。各一钱）　朱砂（研，飞，三钱）　铁粉（研，二钱半）　蛤蟆灰（一钱）　蛇黄（火煅，醋淬九次，研，飞，二钱）
上研匀，以水浸，蒸饼，圆如梧桐子大。每一圆，煎薄荷水、煎剪刀股化下，日二三服。此药治惊化涎，不用银粉。小儿脏腑、口齿、肠胃柔弱，凡用银粉药，切须慎之，则无他苦。
睡惊丹  ***************************
治小儿惊邪，风热痰壅，咽膈不利，夜卧不安，睡中啼哭，惊风搐搦。常服安神镇心、定惊控痰。
使君子仁　茯苓（去皮）　蛇黄（火煅红，米醋淬五遍，再将醋煮干为度）　天南星（研为末，用薄荷汁搜和为饼，炙熟）　铁粉（并捣，罗为末，各秤半斤）　脑子（别研，半两）　麝香（别研，一两）　银箔（研）　金箔（各一百片）
上前后药末合研匀，糯米糊为圆，如皂荚子大，朱砂为衣。用薄荷汤磨下，五岁儿一圆分二服，三岁以下儿一圆分三四服，更量岁数加减。
使君子圆  ***************************
治小儿五疳，脾胃不和，心腹膨胀，时复㽲痛，不进饮食，渐致羸瘦，并宜服之。
厚朴（去粗皮，姜汁制）　陈皮（去白）　川芎（各一分）　使君子仁（汤浸，去黑皮，一两）
上为细末，炼蜜圆，如皂角子大。三岁以上一粒，三岁以下半粒，陈米饮化下。大治小儿腹痛。
加减四君子汤  ***************************
调理小儿诸疾，和胃，调心怡神，养气。
白茯苓（去皮）　人参（去芦）　白术（各一两）　甘草（炙，半两）
上为末。每服一钱，盐汤调服，或㕮咀，姜、枣煎尤妙。常服，调气，加山药；吐泻，腹痛，烦渴，加黄芪、白扁豆、藿香、干葛；和气，加生姜；心神不定，加辰砂、枣子；心忪心烦，心神不定，加茯神；惊啼，手足瘈疭，睡卧不安，加全蝎、钓藤、白附子；脾虚胃弱，生风多困，加半夏曲、没食子、冬瓜仁；发渴，加干葛、木瓜、枇杷叶（去毛）；烦渴，加黄芪；胃冷，呕吐涎沫，加丁香；呕逆，加藿香；脾胃不和，倍加白术、姜、枣；脾困，加人参、木香、缩砂仁；脾弱腹胀，不思饮食，加扁豆、粟米；伤食，加炒神曲；胸满喘急，加白豆蔻；涎嗽，加杏仁、桑白皮、半夏曲；风壅邪热，加生姜、荆芥；经络蕴热，头面生疮，加瓜根、桔梗；有寒及遇天寒发热，去瓜根、桔梗；疮疹已出未出，大便闭涩，发渴，加瓜根，劳热往来，加川芎；盗汗，加陈浮麦；虚汗多，夜喘，加犀角、麦门冬；小腑赤涩，加麦门冬；大腑闭，去白术，加陈皮；温中和气，止泻，加陈皮、枣子；吐逆，四肢厥逆，脑门低陷，加藿香、丁香；吐利过多，脾胃虚乏，欲生风候，加白附子；泄泻，加陈皮、制朴、姜、枣；大腑泻痢，加炒罂粟；赤痢，加赤芍药、当归、粟米；白痢，加炮姜、粟米；脏腑滑泄，加煨诃子肉。
肥儿圆  ***************************
治小儿疳病者，多因缺乳，食吃太早所致，或因久患脏腑，胃虚虫动，日渐羸瘦，腹大发竖，不能行步，面黄口臭发热，面无精神，此药杀虫进食。
肉豆蔻（面裹，煨）　使君子（去皮）　麦蘖（炒。各五两）　黄连（去须）　神曲（炒。各十两）　槟榔（二十个，不见火）　木香（各二两）
上为细末，猪胆为圆如粟米大。每服三十圆，量岁数加减，熟水下，空心服。（一方黄连、神曲、使君子各一两，槟榔、肉豆蔻各半两，木香二钱，面糊圆如萝卜子大，熟水下）
至圣保命丹  ***************************
治小儿胎惊内吊，腹肚坚硬，目睛上视，手足抽掣，角弓反张。但是涎痰壅盛，一切急慢惊风，悉能治之。
白附子　麝香（研）　天南星（炮）　蝉蜕（去土）　白僵蚕（去丝、嘴，炒）　朱砂（研。各一钱）　防风（去芦、杈）　天麻（各二钱）　全蝎（十四个）　金箔（十片）
上为细末，入研药和匀，以粳米煮饭，取中心软者搜和圆，每两作四十圆。初生儿半圆，乳汁化下，周岁儿一圆，金银薄荷汤化下，十岁以上有急候者二圆，薄荷汤化下。常服镇心安神化痰，除一切惊风证候。
挨积圆  ***************************
治小儿脾胃不和，宿滞不化，腹胀肠鸣，呕逆恶心，便利不调，乳食减少，或疳泻、积泻，大便酸臭。亦治丈夫、妇人胸膈不快，酒积食积，呕逆恶心，吐泻脾疼。
丁香皮（不见火）　京三棱（炮。各三两）　青皮（去白）　丁香（各一两）　巴豆（去皮、膜、油）　干姜（炮。各二钱半）
上件为细末，入巴豆拌匀，面醋糊为圆，如粟米大。每服五十圆至六十圆，二岁儿可服七圆至十圆，生姜汤吞下，熟水亦得，不拘时候，更量儿岁数加减与之。此药不用大黄、硇砂、汞粉之类，并是性温之药，常服消积滞，进乳食，退黄长肌。
急风丹  ***************************
治小儿伤风，鼻塞清涕，酒调涂囟门上，不可服。
方与诸风类急风丹同。
助胃膏  ***************************
治小儿胃气虚弱，乳食不进，腹胁胀满，肠鸣泄泻，哯乳便青，或时夜啼，胎寒腹痛。
橘红（去白，净）　山药（各四两）　甘草　白术　白茯苓（去皮）　缩砂仁　藿香（用叶）　官桂（去粗皮。各二两）　肉豆蔻（煨）　人参　木香　丁香　白豆蔻（仁。各一两）
上为细末，炼蜜和成膏。每服如鸡头实大一圆，量儿大小加减，米饮化下，不拘时候。
观音散  ***************************
治小儿外感风冷，内伤脾胃，呕逆吐泻，不进乳食，久则渐渐羸弱。大抵脾虚则泻，胃虚则吐，脾胃俱虚，吐泻不已。此药大能温养脾胃，进美饮食。
石莲肉（炒，去心，一分）　人参（去芦，一两）　神曲（炒，二钱）　茯苓（一钱半）　甘草（炙）　木香（炮）　绵芪　白扁豆（去皮，炒令焦黄，去火毒）　白芷（各一钱）
上为细末。每服一钱，水一小盏，枣一枚，藿香三叶，煎四分，去滓，温服，量儿大小加减。
小抱龙圆  ***************************
治伤风瘟疫，身热昏睡，气粗喘满，痰实壅嗽，及惊风潮搐，蛊毒、中暑，并可服之，壮实小儿宜与服之。
天竹黄（一两）　雄黄（水飞，二分）　辰砂　麝香（各半两，别研）　天南星（腊月腌黄牛胆中，阴干百日，四两，如无，只以生者去皮、脐，剉，炒令熟用）
上为细末，煮甘草水和圆，如皂角子大。每服一圆，温水化下，百晬内者作三服，或用腊雪水煮甘草和药尤佳。
钓藤膏  ***************************
治小儿胎寒胃冷，腹肚㽲痛，夜间啼哭，呕吐乳食，大便泻青，状若惊搐，时有冷汗。
木鳖子（二十个，去油，研）　木香　没药（别研）　乳香（别研。各四钱）　姜黄（二钱）
上为细末，炼蜜和成膏。每服三钱，儿一圆，如鸡头实大，煎钓藤汤化下，更量大小加减，不拘时候。
蚵蚾圆  ***************************
治小儿五疳八痢，乳食不节，寒温调适乖违，发竖毛焦，皮肤枯悴，脚细肚大，颅解胸陷，渐觉尫羸，时发寒热，盗汗咳嗽，脑后核起，腹内块生，小便泔浊，脓痢淀青，挦眉咬指，吃土甘酸，吐食不化，烦渴并频，心神昏瞀，鼻赤唇燥，小虫既出，蛔虫咬心，疳眼雀目，名曰丁奚，此药救疗，效验如神。
白芜荑（去皮）　黄连（去须）　蚵蚾（酒浸，去骨，焙）　胡黄连（各一两半）　青黛（半两，为衣）
上件为细末，猪胆汁面糊圆，如粟米大。每服三十圆，用饭饮吞下，食后，临卧，日进三服。
高良姜散  ***************************
治小儿冷伤，脾胃不和，腹胀气闷，不欲饮食。
草豆蔻（去皮）　陈皮（去白）　肉桂（去粗皮）　高良姜（剉）　当归（微炒。各一分）　人参（去芦，半两）
上为散。三岁儿每服一钱，水一盏，煎至五分，去滓，温服，不计时候。量儿大小，加减服之。
人参圆  ***************************
治小儿乳哺，饮冷过度，伤冷脾胃，腹胁胀满，多吐痰涎。
人参（去芦）　陈皮（去白）　干姜（焙）　丁香　白术（各一分）　半夏（汤洗七次，半两）
上为细末，炼蜜圆，如麻子大。每三岁儿，服十圆，温汤下，不拘时，日二服，量儿大小加减。
温脾散  ***************************
治脾胃气不和，腹胁虚胀，不欲乳食，困倦无力，壮热憎寒，并皆疗之。
茯苓（去皮）　木香　黄芪　桔梗　陈皮（去白）　藿香（去梗）　白术（各半两）　甘草（炙，一分）　人参（去芦）　诃黎勒皮（焙。各三分）
上为散。三岁儿每服一钱，水一盏，生姜钱子大片，淮枣一枚，同煎至五分，去滓，温服，不计时，量儿大小加减。
白豆蔻散  ***************************
治小儿脾胃不和，憎寒壮热，腹痛呕吐，不纳乳食。
干木瓜　人参（去芦）　黄芪（各半两）　芎藭　白豆蔻（去皮）　陈皮（去白）　枇杷叶（去毛，炙微黄）　甘草（炙。各一分）
上为粗散。三岁小儿每服一钱，水一小盏，生姜钱子三片，枣一枚，同煎七分，去滓，温服，不计时，量儿大小加减。
当归圆  ***************************
治小儿冷热不调，大便青黄，心腹多痛，或腹中气满，或时呕逆，不欲乳食。
当归（去苗，微炒）　芍药（白者）　人参（去芦，洗）　芎藭（各三分）　甘草（炙）　白术（各半两）
上为细末，水煮面糊圆，如麻子大。三岁小儿每服十圆，粥饮下，日三服，更量儿大小加减。
厚朴散  ***************************
治小儿外感风冷，壮热憎寒，头痛体重，中寒气逆，呕吐恶心，或手足厥冷，及脾胃不和，并皆治之。
厚朴（去皮，姜汁炙）　陈皮（去白）　苍术（米泔浸一宿，去黑皮，焙。各一两）　干姜（炮，三分）　甘草（炙，半两）
上为细末。三岁小儿每服一钱，水一小盏，入生姜钱二片，枣子一枚，同煎至五分，去滓，热服。
柴胡散  ***************************
治小儿伤寒壮热，头痛体疼，口干烦渴。
赤芍药　石膏　甘草（炙）　黄芩　葛根（各一两）　麻黄（去根、节）　柴胡（去苗。各半两）
上为散。三岁小儿每服一钱，水一小盏，入生姜少许，葱白三寸，豉二十粒，同煎至五分，滤去滓，温服，不计时候，汗出为效，量儿大小加减。
葛根散  ***************************
治小儿伤寒，四肢烦热，头疼体痛，心躁口干发渴。
麻黄（去根、节）　人参（去苗）　葛根（各半两）　肉桂（去粗皮）　甘草（炙。各一分）
上为粗散。三岁儿每服一钱，水一小盏，入生姜少许，枣子一枚，同煎五分，滤去滓，温服，量儿大小加减，不计时候。
人参散  ***************************
治小儿伤寒作热。常服调顺阴阳，和养脾胃，定吐逆，止烦渴。
品味与前人参散同。
上为散。三岁儿每服一钱，水一小盏，煎五分，温服，量儿大小加减。
豆蔻香连圆  ***************************
治小儿乳食不节，肠胃虚弱，冷热之气客于肠间，下赤白痢，肠内㽲痛，日夜频并，不欲食饮，量大小加减服之。
黄连（三分）　丁香（一分）　肉豆蔻仁（二枚）　木香　诃黎勒（炮，去核。各半两）
上为末，以粟米粥和圆黍米大。三岁儿服十圆，粥饮下。
木香白术散  ***************************
治小儿冷痢腹痛，四肢不和，饭食减少，渐至羸瘦。
诃黎勒（炮，去核）　当归（微炒）　厚朴（去粗皮，姜汁炙）　龙骨（各半两）　干姜（炮）　木香　白术（各一分）
上为散。三岁小儿每服一钱，以水一小盏，入枣二枚，同煎至五分，去滓，温服，食前，量儿大小加减。
龙骨圆  ***************************
治小儿久患赤白痢，日夜频并，腹痛羸弱，不欲饮食。
诃黎勒（火炮，去核）　黄连（去须，微炒）　黄柏（微炒）　木香　白龙骨（各一分）　当归（去苗，微炒）　白矾（枯，研）　干姜（炮。各半两）　胡粉（微炒黄，三分）
上为末，炼蜜和圆，如绿豆大。三岁儿每服十圆，温粥饮下，日三服，量儿大小临时加减。
乌梅散  ***************************
治小儿下痢后，津液减少，脏腑虚燥，烦渴引饮，及治诸病烦渴，引饮无度。
乌梅肉（微炒，半两）　白茯苓　干木瓜（各一两）
上为粗散。三岁儿每服一钱，水一盏，入生姜钱一片，煎至五分，去滓，温服，不计时候，量儿大小加减。
白及散  ***************************
治小儿肾气不成，脑髓不足。小儿年大，骨应合而不合，头缝开者是也，宜以药涂之。
白及　防风（去芦）　细辛（去叶）　柏仁（各一两）
上为细末。每用一钱，以乳汁调涂，在儿颅骨上，每日一次用之。
附子散  ***************************
治小儿大肠虚冷，肛门脱出，多因下痢得之，宜以药涂。
附子（生，去皮、脐）　龙骨（各一两）
上为细末。每用一钱，涂在脱肛上，按令入，频用之。
赤石脂散  ***************************
治小儿因痢后体气下，推出肛门不入。
伏龙肝　赤石脂（等分）
上各细研为末。每用半钱，敷肠头上，每日三上。
柏墨散  ***************************
治小儿断脐后，为水湿所伤，或[礻朋][礻包]湿气，伤于脐中，或解脱，风冷乘攻，令小儿四肢不和，脐肿啼哭，不能乳哺，宜速治之。
釜下黑煤　黄柏末　乱发（净，洗，烧为灰。各等分）
上同研令细。每用少许敷之。
半夏散  ***************************
治小儿欬逆上气，心胸痰壅，不欲乳食。
五味子（拣净）　紫菀（去苗，洗）　半夏（汤洗七次）　甘草（炙。各五两）　肉桂（去粗皮）　细辛（去苗。各二两半）
上为细末。三岁儿每服一钱，水一盏，入生姜一片，煎至五分，去滓，温服，不计时候，量儿大小加减服。
朱矾散  ***************************
治小儿初生鹅口，其舌上有白屑如米屑者，鼻外亦有，并不能乳。
朱砂（细研）　白矾（枯。各等分）
上研极细。每用少许，敷儿舌上，每日三次用之，先使乱发频揩舌上垢，令净即瘥。
紫苏子散  ***************************
治小儿啼气未定，与乳饮之，与气相逆，气不得下。
紫苏子（微炒）　人参（去苗）　诃黎勒皮　杏仁（去皮、尖，麸炒黄）　萝卜子（微炒）　木香（各半两）　青皮（去白）　甘草（微炙赤。各一两）
上为散。每服一钱，以水一盏，入生姜钱少许，同煎至五分，去滓，温服，不计时候，量儿大小加减。
犀角人参散  ***************************
治小儿虚热，及吐泻烦渴不止，及疏转后，并宜服。
人参（去芦，十五两）　茯苓（二十五两）　生犀（镑，二两）　甘草（爁，五两）　桔梗　干葛（各二两半）
上为细末。每服一大钱，水一中盏，入灯心五茎，同煎六分，放温服，不计时候。烦渴者，入新竹叶同煎。
益黄散  ***************************
治小儿脾胃虚弱，腹痛泄痢，不思乳食，呕吐不止，困乏神懒，心胁膨胀，颜色青黄，恹恹不醒。
丁香（四钱，不见火）　陈皮（去白，二两）　青皮（去白）　诃子（炮，去核）　甘草（爁。各一两）
上为细末，每服一大钱，水七分盏，煎至五六分，食前进，量大小加减与服。此药极有神效，不可尽述。
钱氏白术散  ***************************
治小儿脾胃久虚，呕吐泄泻，频并不止，津液枯竭，烦渴多躁，但欲饮水，乳食不进，羸困少力，因而失治，只成风痫，不问阴阳虚实，并服之。
茯苓（白者，去皮）　人参（去芦）　白术（不见火）　藿香（去土、梗）　木香（不见火）　甘草（炙。各一两）　干葛（剉，二两）
上为粗末。每服一钱，水一盏，煎半盏，去滓，通口服，不拘时，更量儿大小加减。渴甚者并煎，任意饮之。
全蝎观音散  ***************************
治证与前观音散同。
全蝎　甘草（炙）　防风（去苗）　黄芪（捶扁，蜜别炙）　白芷　木香（炮）　天麻（去苗）　羌活（去芦。各一两）　神曲（炒，二两）　茯苓（去皮，一两半）　人参（去苗）　石莲肉（炒，去心）　白扁豆（炒。各二两半）
上为细末。婴儿一字，二三岁半钱，四五岁一钱，用水一盏或半盏，枣子半个或一个，同煎七分，去滓服，不拘时。
镇心至宝丹  ***************************
治小儿一切惊风搐搦，壮热涎多，鱼口鸦声，眼睛直视。
白附子（炮）　雄黄（研）　天南星（煨）　干蝎（各半两）　白僵蚕（去丝、嘴，炒）　郁金（各一两）　龙脑　麝香（各研二钱半）　滑石末（二两）　腻粉（二钱）　辰砂（研，一分）
上为末，炼蜜为圆，如皂荚子大，金、银箔为衣。每服一圆，食后，临卧薄荷汤下。常服镇心神，凉咽膈。
小黄连阿胶圆  ***************************
治小儿乳食无度，冷热不调，下痢赤白，或如鱼脑，白多赤少，后重腹痛，烦渴引饮，小便不利，便圊频数，食减少力。
肉豆蔻　茯苓（去皮）　诃子（炮，去核。各一两）　黄连（去须，微炒，二两）
上为细末，用阿胶一两，醋煎溶，搜为圆，如粟米大。每服一岁儿十粒至十五、二十粒，用温饮下，随乳亦得，更量岁数加减服，不计时候。
蛇头圆  ***************************
治小儿急慢惊风，手足抽掣，眼睛直视，角弓反张，证候危急者。
蛇含石（十个，煅三度，醋淬，却用甘草汤煮，出酸气，研，飞，为细末）　蝎梢　五灵脂（酒浸，飞，去沙石）　神砂（研）　铁腻粉　白附子　郁金（炮。各二两）　龙脑（别研，半两）　麝香（研，一两）　花蛇头（十个，酒浸，去骨，用齿并白肉佳）
上为细末，面糊为圆，如鸡头大。每服一圆，薄荷自然汁磨，以井花水化开，量儿大小加减与服。
五疳消食圆  ***************************
治小儿五疳八痢，杀腹脏虫，疗疳劳及走马，牙齿唇烂，肚大青筋。此药大能进食，悦颜色，长肌肤。
使君子（去皮，炒）　麦蘖　黄连（去须，微炒）　草龙胆　芜荑　橘红（焙。各等分）
上为细末，粟米糊为圆，如粟米大。每服二三十圆，空心，米饮吞下，不拘时候，量儿岁数加减。
麦煎散  ***************************
治小儿夹惊伤寒，吐逆壮热，表里不解，气粗喘急，面赤自汗，或狂言惊叫，或不语无汗，及隐疹遍身，赤痒往来，潮热时行，麻豆疹子余毒未尽，浑身浮肿，痰涎咳嗽，或变急慢惊风，手足搐搦，眼目上视，及伤风涎喘头疼，并治。
地骨皮（拣净）　芍药（赤者）　滑石　石膏　白茯苓（去皮）　杏仁（去皮、尖，麸炒）　知母　甘草（炙）　葶苈子　人参（去芦。各半两）　麻黄（去根、节，一两半）
上为细末。每服一钱，麦子煎汤调下。如初生孩儿感冒风冷，鼻塞身热，喷嚏多啼，每一字许，并用麦子煎汤下。
辰砂茯神膏  ***************************
治小儿急慢惊风，潮涎搐搦，手足抽掣，心膈烦躁，及疗惊啼，睡不宁贴，腹中㽲痛。
代赭石（烧，醋淬，研）　酸枣仁（净，去壳）　乳香（炙，别研。各一两）　茯神（去木，一两半）　朱砂（研，飞，半两）　麝香（研，一钱）
上为细末，炼蜜圆，如鸡头大。每服一圆，用金银薄荷汤研下，更量岁数加减与服。常服镇心、安神、定志。此药比众惊药大不同，温平不冷。
秘传神仙消痞圆  ***************************
治小儿一切痞疾，皆因寒温不调，乳哺失节，或啖生冷、果子、粘食等物，脾胃微弱，不能消化，致五脏不利，三焦壅滞，结块腹内，坚硬如石，或发作寒热，有如疟证，不能饮食，渐致羸瘦，急宜服之。
斑蝥（二十个，去头、足、翼，用糯米半升同炒，候米焦黄色为度，去米不用）　巴豆（二十粒，取霜）
上先将斑蝥为末，却入巴豆霜同研令匀，用米糊为圆，如小绿豆大。小儿三岁以前，每服三圆，五更初，茶清下，更量岁数、虚实，加减与服，神妙。
小驻车圆  ***************************
治小儿冷热不调，或乳哺失节，泄泻不止，或下痢鲜血，或赤或白，少腹痛后重，肠胃虚滑，便数频并，减食困倦，一切泻痢，并宜服之。
当归（去芦，二两）　黄连（去须）　干姜（炮。各三分）　诃子（炮，去核，一两）
上为细末，用阿胶一两三分，水煎成汁，搜和为圆，如粟米大。每一岁儿服十粒至二十、三十粒，温米饮下，随乳亦得，更量岁数加减与服。
银白散  ***************************
治小儿百病。
升麻　茯苓（去皮）　知母　扁豆（白者，炒）　山药　人参（去芦）　甘草（炙）　白术（各等分）
上为细末。每服一钱，如慢惊搐搦，加麝香，饭饮调下。急惊定后，用陈米饮调下。惊吐不止，丁香汤调下。天柱倒，脚软，浓米饮调下。夹惊伤寒，薄荷葱白汤调下。疳气肚胀，气急多渴，百合汤调下。浑身壮热，面赤惊叫，金银薄荷汤调下。赤白痢不思乳食，姜钱三片，枣子三枚，煎汤调下。吃食不知饥饱，不长肌肉，炒麦芽一撮，同生姜煎汤调下。暴泻，紫苏木瓜汤调下。神形脱，言语不正，及大人吐泻，藿香汤调下。诸病后无精神，少气力，不思食，煎生姜枣汤调下。禀受气怯小儿，可每日一服，最妙。常服沸汤点，不计时。
蛤蟆圆  ***************************
治小儿五疳八痢，腹胀面黄，肌肤瘦瘁，时作寒热，不思乳食，爱吃泥土，揉鼻咬甲，头发作穗，不长肌肉，多生疮癣，大便无时，小便如泔，哯吐乳食，痢色无定，或吃交奶，渐黄渐瘦，变成疳疾，并宜服之。
使君子（炒）　皂角（烧）　蛤蟆（各十二两）　龙胆草（去苗，四两）　青黛（研，二两半）　雄黄（研，飞，二两）
上为末，入研药令匀，水糊为圆，如粟米大。每一岁儿七粒，二岁十粒，三岁二十粒，随乳下，饭饮亦得，不计时候。
磨积圆  ***************************
治小儿脏腑怯弱，内受积冷，胁肋胀痛，呕吐痰逆，肠鸣泄泻，日夜频并，四肢困倦，面无颜色，肌肉消瘦，不进饮食，及疳气羸瘦，肚大青筋，口干烦渴，小便白浊，食不生肌，或发虚肿，寒热往来，或因食甘肥，虫动作痛，叫哭合眼，并能治之。
京三棱（炮）　青皮（去白。各六两）　蓬术（半斤）　干漆（炒）　丁香（各一两）
上为末，水糊为圆，如粟米大。每二岁儿，每服五圆，淡姜汤吞下，不拘时候，更量岁数、虚实，加减与之。
龙胆圆  ***************************
治疳病发热。
龙胆草（去苗）　使君子（去皮，炒）　黄连（去须，微炒）　青皮（去白。各等分）
上为细末，猪胆汁和为圆，如萝卜子大。每服二十粒，以意加减，临卧熟水下。
防风导赤散  ***************************
治小儿初惊。
生干地黄　川木通　防风　甘草（各等分）
上生用，㕮咀，每服三钱，水一盏，竹叶少许，同煎。
宁神膏  ***************************
后用此药。
麦门冬（去心，半两）　麝香（一分）　茯神　朱砂（各一两）
上碾细，炼蜜为小饼子，每服一饼，临睡，同薄荷汤化服，一夜一服。（尝有一老医云：小儿惊搐，多是热证，若首先便用惊风药，白附子、全蝎、僵蚕、川乌之类，便成坏证。后有医幼科惊药，只用导赤散加北防风，进一二服，导去心经邪热，其搐随手便止，次服宁志膏，神效）
六神圆  ***************************
治小儿诸疳，神效。
木香（湿纸裹，煨）　黄连（去须）　神曲（炒）　川楝子肉　芜荑　麦蘗（炒）
上等分，为细末，獖猪胆蒸熟为圆，如麻子大，每服三四十圆。量儿大小加减，不饥不饱服。
褐子圆  ***************************
治伤食膨胀。
萝卜子（炒）　莪术（炮。各一两）　胡椒（半两）
上为末，糊圆绿豆大，每服十五圆，不拘时，煎萝卜子汤下。
傅涎膏  ***************************
治鹅口水舌
黄丹　铁粉
上为末，用蜜调，蒸两次，睡时以鹅毛敷舌上。

卷之十·诸汤  ——————————————————————————————————————————————————————————————————————————————————————————

豆蔻汤  ***************************
治一切冷气，心腹胀满，胸膈痞滞，哕逆呕吐，泄泻虚滑，水谷不消，困倦少力，不思饮食。
肉豆蔻仁（面裹，煨，八斤）　甘草（炒，十一斤）　白面（炒，六斤）　丁香枝杖（七斤）　盐（炒，十三斤）
上为末。每服一钱，沸汤，食前点服。
木香汤  ***************************
治胸膈痞塞，心腹刺痛，胁肋胀满，饮食减少，噫气吞酸，呕逆噎闷，一切气疾，并治之。
木香　青皮（各三斤）　蓬莪术（四斤）　麦柏（炒）　姜黄（各五斤）　甘草（炒）　盐（炒。各十一斤）
上为末，每服一钱，沸汤点服，不计时候。
桂花汤  ***************************
治一切冷气，心腹刺痛，胸膈痞闷，胁肋胀满，呕逆恶心，饮食无味。
桂心　甘草（炒。各九斤）　缩砂仁（三斤十四两）　干姜（炮，九两）　盐（炒，十四斤）
上为末。每服一钱，沸汤，食前点服。
破气汤  ***************************
治一切冷气，攻心腹胁肋，胀满刺痛，噫气吞酸，呕逆恶心，胸膈噫塞，饮食减少。
荜澄茄　良姜　姜黄　木香（各六两）　陈橘皮　茴香（拣净，炒）　青皮（各十二两）　甘草（炒，八斤半）　丁香皮（九两）　杏仁（去皮、尖，麸炒，捣）　桂心（各一斤）　盐（炒，十四斤）
上为末。每服一钱，沸汤点，食前服。
玉真汤  ***************************
治一切冷气，痰逆恶心，胸膈痞闷，脐腹撮痛，口苦无味，饮食不美。
阿魏（面裹，煨）　茴香（拣净，炒。各三斤）　檀香（一斤半）　胡椒（九两）　干姜（炮，一斤半）　杏仁（去皮、尖，麸炒，别捣，三斤十二两）　白粳米（炒，一斗六升）　白面（炒，六两）　甘草（炒，十两）　盐（炒，二十三斤半）
上为末。每服一钱，沸汤点服，食前。
薄荷汤  ***************************
消风壅，化痰涎。治头昏目眩，鼻塞咽干，心胸烦闷，精神不爽。
缩砂仁（三两）　瓜蒌根（十一两）　甘草（炒，剉，四斤）　鸡苏叶（七斤半）　荆芥穗　盐（炒。各三斤）
上为末。每服一钱，沸汤点，食后服。
紫苏汤  ***************************
调气利膈，消痰止嗽。治心胸烦闷，口干多渴。
紫苏叶（六斤）　甘草（炒）　盐（炒。十斤）　乌梅（去核，微炒，九斤）　杏仁（去皮、尖，麸炒，三斤，别捣）
上为末。每服一钱，沸汤点，不计时候。
枣汤  ***************************
治脾胃不和，干呕恶心，腹胁胀满，不美饮食。
生姜（洗，切，五斤）　甘草（炙，剉，三两）　枣（去核，一斤）
上一处拌匀，用盆器盛贮，以布盖罨一宿，焙干，捣为末。每服一钱，入盐少许，沸汤点服。常服健脾胃，顺气进食。
二宜汤  ***************************
治冒暑引饮，冷热不调，泄泻多渴，心腹烦闷，痢下赤白，腹痛后重。
干姜（炒，四斤）　甘草（沙炒，三十斤）　杏仁（去皮、尖，沙炒，研）　桂心（各四斤四两）
上为末。每服一钱，沸汤点服。如伤暑烦渴，用新水调下，不计时候。
厚朴汤  ***************************
治脾胃虚冷，腹痛泄泻，胸膈痞闷，胁肋胀满，呕逆恶心，不思饮食。
丁香皮（八两）　枣（一斗六升）　厚朴（去粗皮，十斤，用生姜二斤，制）　丁香（枝杖十二两）　盐（炒，十五斤）　甘草（炒，十一斤）
上为末。每服二钱，水一盏，生姜三片，枣二枚，同煎七分，热服。常服温中顺气，进饮食。每服一钱，沸汤点，食前服亦得。
五味汤  ***************************
温中益气。治胃膈痞满，心腹刺痛，短气噎闷，咳嗽唾痰，呕逆恶心，不思饮食。
五味子（洗，九斤）　茴香（炒）　良姜　陈皮（各一斤半）　甘草（炒，十七斤半）　盐（炒，二十二斤）
上为末，每服二钱，沸汤点，食前服。
仙术汤  ***************************
辟瘟疫，除寒湿，温脾胃，进饮食。
干姜（炮，二十两）　枣（去核，二斗四升）　杏仁（去皮、尖，麸炒，别捣，六斤）　甘草（炒，十四斤）　盐（炒，二十五斤）　苍术（去皮，四十八斤）
上为细末，入杏仁和匀。每服一钱，沸汤点服，食前。常服延年，明目驻颜，轻身不老。
杏霜汤  ***************************
调肺气，利胸膈，治咳嗽，止痰逆。
粟米（炒，一斗六升）　盐（炒，十六斤）　杏仁（去皮，麸炒，十斤）　甘草（炒，十斤半）
上为末。每服一钱，沸汤调服，不计时候。常服悦泽颜色，光润皮肤。
生姜汤  ***************************
治酒食所伤，心胸烦满，口吐酸水，呕逆不定，饮食无味，胸膈不快。
干生姜（二斤）　盐（炒，二十二斤半）　杏仁（去皮、尖，麸炒，别研，十斤）　白面（炒，三斤）　甘草（炒，十三斤）
上为末。每服半钱，如茶点吃。常服一字，消食化痰，宽利胸膈，不拘时候。
益智汤  ***************************
治一切冷气，呕疾，恶心，脐腹胁肋，胀满刺痛，胸膈痞闷，饮食减少。常服顺气宽中，消宿冷，调脾胃。
益智仁（四斤半）　干姜（炮，三两）　甘草（炒，十五斤）　盐（炒，十六斤半）　京三棱（煨，乘热捣，一斤半）　陈皮　青皮　蓬莪荗（各十二两）
上为细末。每服一钱，沸汤点服，不拘时候。
茴香汤  ***************************
疗元脏气虚冷，脐腹胀满，㽲刺疼痛，不思饮食，一切冷气，并皆治之。
川楝子（洗，炒）　陈皮（各二斤）　盐（炒，一斤）　茴香（去土，炒，六斤）　甘草（炒，七斤）
上为末。每服一钱，如茶点吃，常服温中益气，利胸膈，进饮食。
茴香汤  ***************************
治疗与前方同。
桔梗（焙，三十两）　茴香（炒）　甘草（炒。各六两）　白芷　肉桂（各二两。不见火）
上为细末。每服一钱，盐少许，沸汤点，食前服。常服宽中，益气温胃。
檀香汤  ***************************
治精神不爽，头目昏眩，心忪烦躁，志意不定。
白芷　川芎（各二两）　檀香（三两。各不见火）　桔梗（焙，三十两）　甘草（炒，六两）
上为末。每服一钱，盐少许，沸汤点服。常服调中顺气，安神定志，清爽头目。
缩砂汤  ***************************
治一切冷气，心腹刺痛，胸膈痞闷，胁腹胀满，呕逆恶心，饮食无味，脾胃不和，酒食多伤，呕吐不止。
丁皮（六两）　缩砂（仁。各不见火）　甘草（各二两。炒）　桔梗（焙，六十两）
上为细末。每服一钱，盐少许，沸汤点服，食前。常服消滞气，宽胸膈，健脾胃，进饮食，止呕吐。
胡椒汤  ***************************
治脾胃受寒，胸膈不利，心腹疼痛，呕逆恶心。常服温暖脾胃，去寒顺气。
肉桂（不见火）　红豆（各一两）　桔梗（焙，三十两）　胡椒（六两）　干姜（焙，三两）　甘草（炒，七两）
上为细末。每服一大钱，盐少许，沸汤点服，不拘时。
挝脾汤  ***************************
治脾胃不快，宿酲留滞，呕吐酸水，心腹胀痛，不思饮食，伤冷泄泻，并宜服之。
良姜（十五两）　茴香（炒，七两半）　甘草（十一两七钱半）　麻油（四两）　盐（炒，一斤）
上件同炒，为细末。每服一钱，白汤点下。常服快气，大解中酒，美进饮食。
小理中汤  ***************************
治脾胃不和，中寒上冲，胸膈逆满，心腹㽲痛，饮酒过度，痰逆恶心，或时呕吐，心下虚胀，膈塞不通，饮食减少，短气羸困，温中逐水去湿。又治肠胃冷湿，泄泻注下，水谷不分，腹中雷鸣，霍乱吐利，手足厥冷，胸痹心痛，逆气结气，并皆治之。
生姜（五斤）　盐（炒，十五两）　甘草（生用，十两）　苍术（米泔浸，焙，五两）
上剉碎同碾，淹一宿，焙干，碾为细末。每服一钱，沸汤点，空心服。
白梅汤  ***************************
治中热，五心烦躁，霍乱呕吐，口干烦渴，津液不通。
檀香（十两）　盐（炒，十五斤）　甘草（十三斤半）　白梅（二十九斤，研破）
上件为末。每服一钱，擦生姜，新汲水下。如酒后干哕，恶心舌涩，如茶吃。
三倍汤  ***************************
治脾胃不和，胸膈满闷，饮食不化，呕逆恶心，或霍乱呕吐，心腹刺痛，肠鸣泄痢，水谷不分。
草豆蔻仁（二两）　盐（炒，五两）　甘草（一两）　生姜（五两）
上件和匀，入瓷器内淹一宿，焙干，为末。沸汤点服。
铁刷汤  ***************************
治胃气不和，心腹疼痛，饮酒过度，呕哕恶心，脾疼翻胃，内感风寒，肠鸣泄泻，妇人血气刺痛，并皆治之。
香附子（六两）　桔梗（斤半）　良姜　陈皮（各十二两）　肉桂（去皮，四两）　甘草（一斤）　干姜　茴香（各半斤）
上除肉桂外，同炒，为细末。每服一钱，入盐少许，沸汤点下。常服快气，不拘时候。
快汤  ***************************
大治脾胃虚冷，酒食所伤，胸膈不快，呕逆恶心，吞酸吐水，口淡舌涩，不思饮食，并宜服之。
桔梗（炒，三斤）　粟米（炒，三十两）　盐（炒，一百二十钱重）　干姜（炮，二斤半）　甘草（炙，十八两）
上为细末。每服一钱，沸汤点，食前服。