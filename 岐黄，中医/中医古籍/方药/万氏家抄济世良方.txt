
刻万氏家抄济世良方序  ***************************
盖闻天地以生物为心，仁人之所以溥解泽，神明之所以昭显佑，皆是物也。慨厥生民，莫不汤阴阳之和，以林总于世，而遭遇不齐，戕贼百出。故有蛮夷猾夏，寇盗奸宄，日恣其凌厉抟噬之性，以斩代虔刘，而鱼肉不休。即安处于尧天舜日之下，嬉恬于耕田凿井之世，而内梏于七情，外侵于六沴，又以疾病成愁苦，而不胜其夭于□□之患，天地神明有同戚焉。自非仁人握胜算，著方书以安集而生全之，欲以脐世仁寿而登之春台也，其道无由参戎，瑞岩万公式奉：
简命都护瓯江运筹决胜不遗馀力，虽仁以奋勇，武而不杀，而一闻小惊即严号令、整部伍，躬擐甲冑，身先偏裨，冲涛追灭而后朝食。由是威名震慑，岛夷潜踪，大海以东晏如也。乃于蒐芟之暇，又取令太父总镇公所刻家抄医方，加意披繙，益以经验诸方，增以脉诀、药性二篇，合先今共六卷以登诸梓，而旧题不易焉。夫祖刻行世已久，活人甚多，今且再更贤孙之手，细加抽寻。医明三世，何见不透；心竭三传，何微不晰。余以是知是刻之方论详而应病愈周也，以是知是刻之选集要而取效愈神也。书成，公以质之箕仙而吕韵五章，畅然嘉其世泽之远，而炯然必其获报之降。噫！万公满腔恻隐，触处流行，既设奇决策，荡涤诲氛，以脱民于锋镝，而又绳祖广集，梓布宇内，使一切阴阳诸患不能为人世害。公之仁深且弘矣！积仁累行，神且申祐，即日上续祖光，建牙开府，用树掀揭洪业，固公馀事。且见仁人之后，益传而益昌大也。余愧不文，因叙诸首简，以为后日左券，此非能以臆必仁人也。能以天地神明常理必之而已矣。为叙。万历壬寅八月一日吉旦
万安朱道相佐卿父撰
万邦孚曰：孚先大父刻《济世良方》，凡五卷，行于世久矣。日久板坏，孚重刻之。因以续得经验诸方，随门增入，盖不敢秘，抑欲以承先志也。又集脉诀、药性附于末，为第六卷，庶施治者察脉认药，参以成方，或不至以病试云。


卷一  ——————————————————————————————————————————————————————————————————————————————————————————

中风  ***************************
大率主血虚有疾或夹火与湿，当以治痰为先，次养血行血。又须分气虚、血虚，脉浮迟者可治，大数而极者难治。中腑者面显五色，有表证而脉浮、恶风恶寒、拘急不仁，其病浅，多易治；中脏者唇吻不收，舌不转而失音，鼻不闻香臭，耳聋而眼瞀，大小便秘结，或眼直视，摇头口开，手撒遗溺，痰如曳锯，鼻鼾，其病深，多不治。中腑者易汗，中脏者易下。汗下不宜太过，汗多则亡阳，下多则亡阴。治风之法：初得即当顺气，日久则当活血。此万古不易之理也。
●稀涎散　治卒中风昏昏若醉，形体惛闷，四肢不收或倒不倒，微有涎出，斯顷不治便为大病，故必伤人。若胸膈痞气不通，此乃风涎涌于上也。
用猪牙皂角肥实不蛀者四梃，削去黑皮，莹净明矾一两，二味同捣为散。如有患者可服半钱，重者三钱，温水调灌下。不大吐呕，只是微微稀冷涎出或一升或二升，当时甦醒。缓缓调治，不可大吐，恐伤人命。
●搐鼻方　治中风重而口噤者。
用藜芦少许，加麝灌入鼻内吐之，一吐不已再吐之。亦有不可吐者，虚甚故也。
●通关散　治卒中风邪，昏闷不醒，牙关紧急。汤水不下。
细辛（洗去土叶）　猪牙皂角（去核，各一两）
上为极细末，每用少许搐入鼻内，取嚏就提头顶发立苏。候有喷嚏渐可施治，无嚏不治。或急以生半夏末吹入鼻中亦可。
●祛涎散　治卒中风不省人事，多因痰壅所致。
白矾二钱（生为末）
上以姜计调，斡开口灌之，其痰涎或吐或化下便苏。初昏倒急掐人中，至醒方用痰药。又须分血虚、气虚而治。
●紫金锭　治中风中气，口眼喎斜，言语蹇涩或口噤，牙关紧急，筋脉挛缩，骨节风肿，手脚疼痛，行步艰辛，应是风气疼痛，并用酒磨下甚效。（方见痰门）
●捉虎丹　治初中风不省人事，牙关不开。研二丸酒调灌下立醒。（方见痛风门）
●竹沥四物汤　治半身不遂在左属血虚者。
川芎　当归　芍药　熟地（俱用姜汁炒）竹沥
水二锺，煎八分。通口服。
●竹沥二陈汤　治半身不遂在右属气虚夹痰者。
陈皮　半夏　茯苓　甘草　白术　人参　竹沥　姜汁
水二锺，姜三片煎八分，通口服。若气实能食者用荆沥。
●参耆汤　治气虚卒然倒仆者，或遗尿者，虚风。
人参　黄耆
浓煎服，夹痰仍加竹沥、姜汁。若肥白人多湿，可加附子行经。用附必以童便煮过。声如鼾者亦属气虚。
●姜制四物汤　治血虚卒中者。
川芎　当归　芍药　熟地
俱用姜汁炒，水煎服。有痰加痰药，仍加竹沥、姜汁。是无血不能养其□也，亦用之。
有因受气而中者，身冷无痰是也，用姜汤调苏合香丸灌之。轻者用乌药顺气散。有因停食而厥者，必胸中满闷。有夏月卒倒为暑风，此类中风病见于夏者。有因火者，内火外火合而炎烁，刘守真作将息失宜，一水不胜二火也。有因痰者，暑气激搏，痰塞碍心窍也。
以上四者，皆用盐汤吐之。俱候吐醒后用调理药随症治之。
●妇人产后中风口噤，手足瘛瘲如角弓状。亦治血晕。
荆芥炒末，每服三钱，豆淋酒下。童便亦可。
如中腑者，当随症发其表；如兼中脏则大便多秘涩，宜以三化汤通其滞。
●小续命汤
麻黄（去节）　人参　黄芩　芍药　川芎　防己　甘草（炙）　杏仁（泡去皮尖）　桂（各一两）　防风（一两五钱）　附子（炮去皮脐，半两）
每服五钱。水锺半，姜五片，枣一枚，煎。温服，取微汗。随人虚实与所中轻重加减于后：热者去附子，入白附子或加秦艽半钱。亦可筋急拘挛，语迟脉弦加薏苡仁；筋急加人参，去黄芩、芍药以避中寒，服后稍轻再加当归；烦躁不大便去附、桂，倍加芍药、竹沥；如大便三五日不去，胸中不快加枳壳、大黄；言语蹇涩，手足颤掉加菖蒲、竹沥；发渴亦去附子，加麦门冬、葛根、瓜蒌根；身体痛加羌活，搐者亦加之；烦躁多惊加犀角、羚羊角；汗多去麻黄；恍惚语错加茯神、远志各半钱；不睡加酸枣仁半钱；人虚无力去麻黄，加人参如其数。
纂要曰：无汗恶寒倍加麻黄、防风、杏仁，名麻黄续命汤。有汗恶风倍加桂枝、芍药、杏仁，名桂枝续命汤。有汗身热不恶风倍加桂枝、黄芩，外加葛根二两，名葛根续命汤。无汗身凉倍加附子，并甘草三两，外加乾姜二两，名附子续命汤。有汗无热倍加桂、附、甘草，亦名桂枝续命汤。
●一方　治中风不能言而脉沉，非大补不可，用防风、黄耆煎汤数斤置床下，汤气薰蒸满室如雾，使口鼻俱受之便得语。盖人之口通乎地，鼻通乎天，口以养阴，鼻以养阳。天主清，故鼻不受有形而受无形；地主浊，故口受有形而兼乎无形也。
●藿香正气散　主中气、中恶，寻常止呕亦可用。（方见寒门）
●三化汤　外有六经形证，先以加减续命汤治之。若内有便溺阻隔以此汤主之。
厚朴　大黄　枳实　羌活（各等分）
每服三两。水煎服，以利为度。
●小省风汤　痰盛者与导痰汤相合煎服。（导痰汤见痰门）
防风　南星（生，各四两）　半夏（米泔浸）　黄芩　甘草（生，各二两）
每服四钱，姜十片，水煎服。
●八味顺气散　中风后稍醒则服之。
白术　白茯苓　青皮　白芷　陈皮（去白）　台乌　人参（各一两）
每服五钱，水锺半，煎七分，温服。仍以酒化苏合丸间服。
●乌药顺气散
麻黄　陈皮　台乌（各二两）　白殭蚕（炒）　川芎　枳壳（炒）　甘草（炙）　白芷　桔梗（各一两）　乾姜（炮，半两）
上为末，每服三钱，水二锺，姜三片，枣一枚煎服。治风先理气，气顺则痰消，后理其风庶可收效。理气者，气滞、气郁、肩膊麻痛之类，此七情也，皆宜服之。
●大秦艽汤　治中风外无六经形证，内无便溺阻隔，止因血弱不能养筋，故手足不能动，舌强不能语，宜养血而筋自荣。
秦艽　石膏（各二两）　甘草　川芎　当归　羌活　白芍药　防风　黄芩　白芷　白术　生地　熟地　茯苓　独活（各一两）　细辛（半两）　春夏加知母（一两）
每服一两，水煎服。如遇天阴加生姜七片，心下痞加枳实一钱。理血自无表里之患，血弱举发不时者用之。
●羌活愈风散　中风证内邪已除，外邪已尽，当服此药，以行导诸经。久服大风悉去，纵有微邪，只从此药加减治之。然治病之法，不可失于通塞，或一气之微汗，或一旬之通利，如此乃常治之法也。久则清浊自分，荣卫自和。如初觉风动，服此不至倒仆。
羌活　甘草（炙）　防风　防己　黄耆　川芎　蔓荆子
独活　细辛　枳壳　麻黄（去根）　人参　地骨皮　知母　甘菊薄荷（去梗）　白芷　当归　杜仲（炒）　枸杞子　秦艽　柴胡　半夏　前胡　厚朴（姜制）　熟地（各二两）　白茯苓　黄芩（各二两）　生地　苍术　石膏　芍药（各四两）　桂（一两）
上锉，每服一两，水二锺，姜三片，煎。去滓服。空心一服，吞下二丹丸，为之重剂；临卧一服，吞下四白丹，为之轻剂。其法是动以安神，静以清肺。假令一气之微汗，用愈风汤三两加麻黄一两，匀作四服。加生姜五片，空心服，以热粥投之，得微汗则佳。如一旬之通利，用愈风汤三两加大黄一两，亦匀作四服，如前煎，临卧服，得利为度。此药常服之，不可失四时之输。如望春大寒后加半夏、人参、柴胡各二两，通前四两，谓迎而夺少阳之气也；如望夏穀雨后加石膏、黄芩、知母各二两，谓迎而夺阳明之气也。季夏之月加防己、白术、茯苓各二两，谓胜脾土之湿也；初秋大暑后加厚朴二两、藿香一两、桂一两，谓迎而夺太阴之气也；望冬霜降后加附子、官桂各一两，当归二两，谓胜少阴之气也。无使五脏偏胜太过与不及，不动于荣卫。如风秘，服之永不结燥，此药与天麻丸相表里，治未病之圣药也。若已病更宜常服，老幼惊痫搐搦、急慢惊风、四时伤寒等病服之俱效。
●四白丹　能清肺气，养魄。谓中风者多昏冒，气不清利也。
白术　砂仁　白茯苓　香附　防风　川芎　甘草　人参（各五钱）　白芷（一两）　羌活　独活（各二钱半）　藿香　白檀香（各一钱五分）　知母　细辛（各二钱）　甜竹叶（二两）　薄荷（二钱半）　麝香（二钱，另研）　龙脑（另研）　牛黄（各半钱）
上为末，炼蜜丸，每两作十丸。临卧嚼一丸，分五、七次细嚼之，煎愈风汤嚥下。能上清肺气，下强骨髓。
●二丹丸　治健忘。养神、定志、和血，内以安神，外华腠理。
丹参　天门冬　熟地各一两半　甘草（炙）　麦门冬　人参　远志（去心）　菖蒲各五钱　茯神一两　
上为末，炼蜜丸，桐子大，朱砂五钱为衣。每服五十丸至百丸，空心食前煎愈风汤送下。
●天麻丸　治风因热生，热胜则动，宜以静胜其燥，是养血也。
天麻　牛膝　萆薢（另研）　玄参各六两　生地一斤杜仲（炒去丝）七两　附子（炮）一两　羌活十四两　川归十两
一方有独活，去肾间分风。
上为末，蜜丸，桐子大。每服五、七十丸，空心温汤，白酒皆可下。
●愈风丹　治诸般风证，偏正头痛。
防风通圣散、四物汤、黄连解毒汤各一料加：
羌活　何首乌　细辛　菊花　天麻　独活　薄荷各一两
上为末，炼蜜丸，弹子大。每服一丸，细嚼，茶清下，不拘时。防风通圣散，方见癍疹门；黄连解毒汤，方见火门。
●豨莶丸　治中风口眼喎斜，时吐痰涎，语言蹇涩，四肢缓弱，骨节疼痛，腰膝无力。亦能行大肠风，治三十五般风，常服此丸必效。
●豨莶草　此草处处有之，俗呼为火锨草，其叶对节而生，叶似苍耳，用五月五日、七月七日、九月九日收採，洗去土，摘其叶不拘多少曝乾铺入甑中，用好酒和蜜，层层匀洒，蒸之复晒。如此九次，为末，炼蜜丸，如桐子大。每服四十丸或五十丸，空心无灰酒下。
●神效活络丹　治风湿诸痹，肩臂腰膝筋骨疼痛，口眼喎斜，半身不遂，行步艰难，筋脉拘挛。能清心明目，宽膈宣通气血。年逾四十，预服十数丸，至老不生风疾；年逾六十者不宜服。
白花蛇二两（酒浸焙乾）乌梢蛇半两（酒浸焙于）麻黄二两（去节）细辛一两（去土）全蝎一两半（去毒）川芎二两赤芍药一两两头尖二两（酒浸）防风二两半葛根一两半血竭七钱五分（另研）没药一两（另研）朱砂一一两（另研）　犀角（屑）半两　地龙半两（去土）　丁香（去枝）　甘草二两（去皮炙）　乳香一两（另研）　麝香半两（另研）　白殭蚕一两（炒）　草豆蔻二两　羌活二两　片脑一钱半（另研）　玄参　牛黄二钱半（另研）　官桂二两（去粗皮）　天麻二两　天竺黄一两　虎胫骨一两（酥炙）　藿香二两（去土）　人参一两　威灵仙一两半（酒浸）　何首乌二两　白芷二两　败龟板一两（酥灸）　乌药一两　安息香一两　黑附子一两（去皮炮）　青皮一两　香附一两　白豆蔻一两　骨碎补一两　黄连二两　熟地黄二两　茯苓一两　黄芩二两　松香脂半两　白术一两　大黄二两　当归一两半　木香二两　沉香一两　金箔（为衣）
上为细末，炼蜜丸，如弹子大。每服一丸，细嚼，温酒、茶清润下，随证上下，食前后服。以四物汤煎服之尤妙。头风擂茶下。
●史国公万病无忧药酒方　专治风疾，半身偏枯，手足拘挛，不堪行步。若饮一升，便手能梳头；服二升，足能屈伸有力；服三升，言语舒畅，行步如故；服四升，肢体通暖，百节遂和，举步如飞，其效如神。
防风（去芦）二两（治四肢骨节疼痛，浑身拘急）　秦艽（去芦）二两（治四肢拘急，言语蹇涩）　当归三两（补血生血）　萆薢三两（酥炙。治骨节疼痛）　羌活三两（治风湿骨节疼痛）　鳖甲二两（九筋者佳。治瘫痪）　川牛膝（去芦）二两（治手麻痹，腰膝疼痛，补精行血）　虎胫骨二两（酥炙。退骨节中毒，壮筋骨）　白术（去芦）二两　油松节二两（捶碎。壮筋节）　杜仲三两（姜汁拌，炒去丝）　晚蚕沙三两（炒黄色。治瘫痪，百节不遂，皮肉顽麻）　苍耳子四两（捶碎。去风湿骨节顽麻）　枸杞子五两（炒。治五脏风邪，补肝肾，明目）　干茄根八两（饭上蒸熟。治诸毒气，风湿在诸骨节，不能屈伸）
上㕮咀，盛布袋中，入大坛内，下好酒三十五斤，封口。浸十四日满，将坛入锅悬煮一时取起，入土内埋三日去火毒。每日清晨午后各服五。七锺，大有补益。此酒衰年染患者尤宜。
●搜风顺气丸　治三十六种风，七十二般气，上热下冷，腰腿疼痛，四肢无力，恶疮下注，风气脚气，一应老幼男妇年高气弱并宜常服。顺三焦，和五脏，润肠胃，除风湿。
大黄五两（用酒洗过蒸黑色）　麻仁（微炒，锉去壳取仁）二两　山药（净）二两　山茱萸（酒蒸浸去核）二两　郁李仁（汤炮去皮）二两　独活二两　菟丝子（淘净，酒煮烂为饼，干）二两　牛膝（酒浸晒乾，净）二两　槟榔二两　枳壳（去穰麸皮，炒）二两　车前子二两半（酒浸）
上为末，炼蜜丸，如桐子大。每服三、五十丸，茶、酒任意下，百无所忌，平旦临卧各一服。服之宿醒尽消，百病不生。久服精神强健，大能补精注颜，疏风顺气。亦治肠风便血，若大便秘实尤宜。
●石菖蒲酒
用石菖蒲三斤，薄切，日内晒乾，以绢囊盛之。用好酒一罈悬此菖蒲在内，闭封一百日，取视之如绿菜色，以一斗熟黍米纳中，封十四日开出饮酒，则一切三十六种风不能治者悉效。
●千金神草方　专治风湿瘫痪，手足不仁，半身不遂，周身麻木或痠疼，口眼歪斜，并皆神效。
用萆麻子草一种，秋夏用叶，春冬用子，俱得一、二十斤，入木甑内置大锅上蒸半熟取起，先将绵布数尺双折，浸入蒸叶子汤内，取出乘热敷患处，却将前叶子热铺布上一层，候温再换热叶子一层。如此蒸换，必以患者汗出为度。重者蒸五次，轻者蒸三次，其病即愈。内以疏风活血之剂服之。
●针法
无汗恶寒宜针至阴，足小趾外侧爪甲角，针二分，出血，崑崙，足外踝后跟骨举蹻；有汗恶风宜针风府，项后入发际一寸，针三分，禁灸。上二证皆太阳经中风也。有汗身热不恶风宜针陷谷，足大趾次趾去爪甲如韭叶，泻阳明之实。上二证皆阳明经中风也。无汗身凉宜刺隐白，足大趾内侧爪甲角，去太阴之贼。此太阴经中风也。有汗无热宜针太溪，足内踝后跟骨上陷中动脉应手，针透崑崙，此少阴经中风也。
上之续命混淆无六证之别，今后分经治疗，又分针刺法。厥阴之井大敦，足大趾甲后一韭叶聚毛间刺以通其经。少阳之经绝骨，外踝上三寸灸五壮，灸以引其热。是针灸同象法治之大体。
●灸法
灸风池、百会、曲池、合谷、风市、绝骨、环跳、肩髃、三里等穴，皆灸之以凿窍疏风。一人患带下，一夕昏仆目上视，溲注汗泄，脉大无伦，此阴虚阳暴绝也。盖得之病后酒色，急灸气海穴。在脐下一寸半，渐苏，服人参膏数斤而愈。

厥（附手足麻木）  ***************************
厥者，逆也。手足因阴阳不相接逆而冷也。因气虚、血虚者，多有阳厥，有阴厥。阳衰于下则寒，阴衰于下则热。用厥者身凉不渴，脉迟细而微；阳厥者烦渴谵妄，身热而脉数。
●瓜蒂散　（吐之。口噤者或先用搐鼻药）
瓜蒂（炒）　赤小豆各等分
上为末。用香豉一合，水二盏煮作稀粥，去渣，取三分之一和末一钱顿服之。不吐少加之，得快乃止。
气厥用苏合香丸，身冷者是。或八味顺气散亦可。（方见中风门）
痰厥脉弦用玉枢丹，或牛黄丸，或用白术、竹沥。
●又方　用大半夏三十个，巴豆二十个，为末，丸如豆大，朱砂为衣。每服一丸，姜汤下。
寒痰迷闷、四肢厥冷者是，用姜附汤。（方见中寒门）
气虚厥，脉细者是，用四君子汤。
血虚厥，脉大如葱管者是，用四物汤。
寒厥，脉沉微者是，用理中汤。（方见中寒门）
热厥，脉数大者是，用承气汤。（方见伤寒门）
暑厥，腹满、身重、自汗、脉沉滑者是，用白虎汤，方俱于后：
石膏　知母　甘草　糯米各等分，水煎服。
蛔厥，胃寒所生，宜理中汤加炒川椒五粒，槟榔半钱，吞乌梅丸。（方见心脾痛门）
尸厥，此中恶之候，因冒犯不正之气，忽然手足逆冷、头面青黑、不省人事、妄语口噤，宜苏合香丸灌之。候稍醒，用调气平胃散，方俱于后：
白豆蔻　丁香　檀香　木香各二钱　藿香　甘草各八分
砂仁四钱　苍木八钱　厚朴五钱　陈皮五钱
上为末，每服二钱，姜枣煎汤，入盐少许，点服。
灸百会穴四十九壮，脐下气海、丹田三百壮，身温乃止。
●又方　用附子七钱，童便泡熟去皮脐，为末，分作二服，用酒三盏煎一盏服。如无附子，用生姜自然汁半盏，酒一盏，同煎令百沸，并灌。二服仍照前灸。
●补气汤　治皮肤间麻木如虫行，此肝气不行也。
黄耆　甘草各一两　芍药　橘皮各两半　泽泻五钱
上㕮咀，每服一两，水二锺煎一盏，不拘时服。
手足麻者属气虚；手足麻木者有湿痰死血；十指麻木是胃中有湿痰死血。

痛风（附湿痹鹤膝风）  ***************************
四肢百节走痛者是也，他方谓之白虎历节风。有痰、有风热，有风湿、有血虚，又有痹病相类。行痹即走注疼痛；痛痹即痛风；著痹即麻木不仁。
●治方
陈皮　半夏　茯苓　甘草　黄芩（酒炒）　苍术　羌活　白芷　川芎　当归　香附
水二锺煎八分，通口服。在臂加薄桂、威灵仙；在腿加牛膝、防己。肥人因痰者加南星；瘦人血虚者加黄柏、生地黄、芍药。湿者加白术。肢节肿痛脉涩数者是瘀血，加桃仁、红花、当归、川芎及大黄微利之。因于风者小续命汤。
●二妙散　治筋骨疼痛因湿热者。
黄柏（炒）　苍术（米泔浸炒）
上为末，沸汤入姜汁调服。二物皆有雄壮之气，表实气实者加酒少许。气虚加补气药，血虚加补血药，痛甚加生姜汁热服。
●捉虎丸　治一切风疾，走注疼痛，手足瘫痪，麻木不仁及白虎历节等风。
麝香二钱半　好真墨（烧烟尽）一钱半　乳香　当归（酒洗晒乾）　没药各七钱半　白胶香（另研）　草乌（去皮脐）地龙（去土）　木鳖子（去油）　五灵脂各一两半
上为末和匀，用糯米糊丸，如鸡头实大。每服一丸，温酒化下。远年近日，寒湿脚气，临发时空心服一丸，脚面黑汗出为效。
●神仙外应膏　治筋骨疼痛，手足拘挛。
川乌一斤
为细末，用隔年陈醋入砂锅内慢火熬如酱色，敷患处。如病有一年者，敷后一日发痒，痒时令人将手拍，以不痒为度。先用升麻、皮硝、生姜煎汤洗患处，然后上药。不可见风。
●当归拈痛汤　治风湿为病，肢节烦痛，背沉重，胸膈不和及遍身疼痛，流注手足，胫肿痛不可忍。
羌活　甘草（炙）　黄芩（酒炒）　茵陈（酒制）　人参　防风　升麻　苦参　葛根　苍术（泔水浸炒）　知母　茯苓　当归（用身，酒洗）　泽泻　猪苓　白术
水二锺煎一锺，不拘时温服。
●苍耳膏　治寒湿风症，舒筋活血。
用苍术五斤，米泔浸三日，去外粗皮，铰片，同苍耳草捣碎。用水煎取浓汁，去渣熬膏，后入蜜一斤，再滚数沸，收磁器内。
当归二两　川芎　芍药　熟地黄　防风各一两　白术一两　羌活五钱
上为末，用前膏炼成丸，如桐子大，空心温酒下五十丸。如下部病重加牛膝、木瓜各一两。
●通气防风散　治肩背痛不可回顾，脊痛项强腰似折，项似拔。此是太阳经气郁不通也，以本经药散之。
羌活　独活各一钱　藁本　防风　甘草各五分　川芎　蔓荆子各三钱
水二锺煎八分，通口服。
●木瓜丸　治风湿客抟手足，腰膝不能举动。
木瓜一枚
去穰皮开窍，填吴茱萸一两，线系定蒸熟研烂，入盐半两研匀，糊丸桐子大。每服四十丸，茶酒下。
●治走注风脚膝痛
穿山甲（醋炙）五钱　乳香二钱（去油）　没药三钱（去油）　威灵仙三钱　防风二钱　独活三钱　羌活二钱　白芷三钱　牛膝二钱（酒洗）　当归（酒洗）三钱　川芎二钱　甘松三钱　丹皮二钱　五灵脂（醋炒）二钱　辛夷一钱半　大茴香一钱五分　小茴香三钱　川椒一钱　土茯苓四两（忌铁器）
上为末，好酒三盏，烧酒一碗，麻油一两，入面和匀，入药末调成膏贴患处。
●疗风湿气臂脚痛痒挛痹
水红花（并枝叶，即水蓼也）　桑叶
不拘多少，随意煎汤淋洗，不可先湿趾甲，令出气。
●虎骨酒　治诸风缓弱及历节风，骨节痠疼。
虎胫骨（酒炙黄，捶碎如米）
上每骨一升以酒三升浸五日，空心服一次。
●潜行散　治腰半以下湿热注痛。
黄柏酒浸为末，入汤药调服。
●治筋挛缩，疗脚膝筋急痛
煮木瓜烂研，裹痛处，冷即易，一夜四、五度。热裹即瘥，入酒同煮。
●薏苡仁汤　治筋急拘挛不可屈伸，久风湿痹神效。
薏苡仁一升
捣，以水二升煮二时，末作粥，空腹食之。
●养血壮筋汤　治鹤膝风，腿膝不能行动。
当归　白芍　熟地黄　白术　木瓜　牛膝　知母　陈皮　白茯苓
水二锺煎服，吃药后加好酒一杯立效。
●麒麟血竭膏　治湿气疼痛、损伤，亦治疮毒。
松香（明净者）四斤　葱汁一斤　姜汁一斤　烧酒一斤　米醋一斤
共入松香煮乾，每松香一斤下桐油四两。若夏天止用三、五钱，搅匀，倾入水内拔千馀下，仍入锅中化开，每斤下黄佔二两，矾红四两，再煮一茶时，搅匀又倾入水中拔千馀下，收贮。用时加乳香、没药。
●万应膏　治一切风气寒湿，手足拘挛，骨节痠疼，男子痞积，女人血瘕及腰疼胁疼，诸般疼痛，结核转筋，顽癣顽疮积年不愈，肿毒初发，杨梅肿块未破者，俱贴患处。肚腹疼痛，泻痢疟疾，俱贴脐上，痢白而寒者尤效。咳嗽哮喘，受寒恶心，胸膈胀闷，妇人、男子面色痿黄，脾胃等症及心疼，俱贴前心，负重伤力，浑身拘痛者贴后心与腰眼。诸疝小肠气等症贴脐下。治无不效。
木香　川芎　牛膝　生地黄　细辛　白芷　秦艽　归尾
枳壳　独活　防风　羌活　大枫子　黄芩　南星　蓖麻子
半夏　苍术　贝母　赤芍药　杏仁　白敛　茅香艾叶　两头尖　连翘　川乌　甘草节　肉桂　良姜　续断　威灵仙　荆芥　藁本　丁香　丁皮　金银花　藿香　红花　青风藤　乌药　苏木　玄参　白鲜皮　殭蚕　草乌　桃仁　山栀　五加皮　牙皂　苦参　穿山甲　五倍子　蝉蜕　降真节　骨碎补　苍耳头　蜂房　鳖甲　全蝎　麻黄　白及各一两　蛇蜕三条　大黄二两　蜈蚣二十一条
上为粗片，用真麻油十二斤，桃柳榆槐桑练楮树枝各三寸，浸药在内，夏浸三宿、春五宿、秋七宿、冬十宿，方煎，以药枯油黑为度，用麻布一片滤出渣，贮磁器内。另以老黄色松香不拘多少，先下净锅熔化后方加药油。量香二斤用油四两，试水软硬仍滤入水缸中抽扯，色如黄金即成膏矣。若加乳香、没药、血竭、麝香、阿魏尤佳。
●治风湿作痛不能举动
姜汁一碗　牛皮胶三两　官桂三钱　麝香三分
姜二斤可取汁一碗，先煎黑色后加牛皮胶于内熔化尽，次加官桂末，待煎好方下麝香，将草纸作膏药贴痛处。药汁上一次贴纸一张，约十数次药尽力度。至半夜湿水尽出，二、三日后痊愈也。

脚气（附足跟痛转筋）  ***************************
●治方
紫苏　黄柏（炒）　芍药　木瓜　泽泻　木通　防己　槟榔　苍术　枳壳　甘草　香附　羌活各等分
上水煎服。痛加木香；肿多加大腹皮；发热加黄连、大黄；血虚加牛膝、龟板。痛除肿退即罢药。
●东垣羌活导滞汤　治脚气初发，一身尽痛，或肢节肿痛，便溺阻隔。先以此药导之，后用当归拈痛汤。
羌活　独活各一钱　防己一钱二分　当归一钱　大黄（酒浸）一钱五分　枳壳（炒）□钱
水煎。空心服。
●治风湿足膝疼痛不能步履（此方乃定海卫夏挥使服之有验者）
山药　莲肉（去心）　芡实（净肉）　茯苓（去皮）　苡仁（炒）　糖霜各一斤　粳米二升（炒）　糯米二升（炒）
上为末拌匀，用土茯苓煎汤常调服，不过半月即愈。服此药忌茶，土茯苓汤当茶。
●当归拈痛汤　治湿热为病下注于足胫，痛不可忍。（方见痛风门）
●炸洗因气方
威灵仙　防风　荆芥　地骨皮　当归　升麻
煎汤炸洗。
●五积散　治脚气。（方见中寒门）
●降气汤　治脚气冲心甚效。（方见气门）
●又方　以四物汤加炒柏服，再于涌泉穴用附子津拌贴，以艾灸之引泄其热。
●健步丸　治足痿脚气。
生地黄半两　归尾（酒浸）　芍药　陈皮　苍术各一两（米泔水制炒）　吴茱萸（汤泡）　条芩各半两　牛膝一两（酒洗）　桂枝二钱　大腹子三个
上为末，蒸饼糊丸，桐子大。每服百丸，空心煎白术木通汤下。
●防已饮
白术　木通　防己　槟榔　川芎　犀角　甘草梢　苍术（盐炒）　黄柏（酒浸炒）　生地（酒浸）
上水煎服。大便实加桃仁，便涩加杜仲、牛膝；有热加黄芩、黄连，大热及时令热加石膏；有痰加竹沥、姜汁。如常肿者专主湿热治。
●东垣健步丸　治脚气神效。
羌活　柴胡　防己　甘草（炙）　滑石（炒）　苦参　瓜蒌根各半两　防风三钱　川乌一钱　泽泻三钱　肉桂半钱
上酒糊丸，麻子大。每服百丸，空心荆芥汤下。
●治足跟痛　四物汤加黄柏、知母、川牛膝。
转筋皆属血热，四物汤加酒芩、红花煎服。筋动于足大趾上至大腿近腰结痛，此奉养厚因风寒而作，再加苍术、南星。

历风（附紫云风、血风疮）  ***************************
癞也。虫食肝眉落；食肺鼻崩；食脾声哑；食心足底穿、膝虚肿；食肾耳鸣啾，又耳沿生疮，或痹或痛如针刺；食身则皮痒如蛩行。自头面来为顺风，自足起者为逆风，多因感风邪不正之气。
●换骨丹
麻黄五升，用水桶煮令味出，去渣滤净，慢火熬成膏。麝香五分（另研）　大黄（酒煮）　槐花（炒）　白芷　川芎各一两二钱　乳香（另研）　没药（另研）　木香　沉香各三钱　苍术二两　紫背浮萍一两五钱　苦参一两五钱
●上为末，麻黄膏为丸，弹子大。每服一丸，临卧好酒调服。忌风二、三日。若一切疥癣风疾只一、二服愈。一方无麝香、苍术，有槐角、当归、防风、甘松各一两五钱，白花蛇四两尤效。　醉仙散
胡麻仁　牛蒡子　蔓荆子　枸杞子各半两（炒黑色）　防风　瓜蒌根　白蒺藜　苦参各半两
上为末，每一两半入轻粉二钱拌匀。大人用一钱，空心日午、临卧各服，茶汤调下。服后五日间先于牙缝内出臭涎水，浑身觉疼，昏闷如醉，利下臭屎为度。量大小虚实加减与之，证候重而急者须先以再造散下之，候补养得还复与此药服。须断盐、酱、醋、诸般肉、鱼腥、椒料、水果、煨烧炙煿及茄子等物，只宜淡粥、熟煮时菜食之，或乌梢菜花蛇用淡酒煮熟食之，以助力可也。
●再造散
锦纹大黄一两　皂角刺一两半（独生经年大黑者）　郁金半两　白牵牛（头大）六钱（半生半炒）
上为细末，每服二钱，临卧冷酒调服。一云：日未出面东服、以净桶伺候泄出虫，如虫口黑色乃是多年，赤色是为方近。三、四日又进一服，直候无虫则绝根矣。后用通圣散调理，可用三稜针刺委中出血。终身不得食牛马驴骡等肉，大忌房事，犯者必不救。
●换肌散　治大风年深不愈，以至眉毛脱落，鼻梁崩损不逾月，取效如神。
黑花蛇　白花蛇（即蕲黄蛇，并酒浸一宿）　地龙（去土）各三两　细辛　白芷　天麻　蔓荆子　当归　威灵仙　苦参荆芥穗　甘菊花　不灰木　炙甘草　天门冬　紫苏　赤芍药　定风草　何首乌　菖蒲（九节者）　胡麻子　沙参　草乌头（去皮脐）　苍术（泔水浸去皮）　木鳖子　川芎　沙苑蒺藜　木贼各一两，
上为细末，每服五钱，温酒调下，酒多为妙，极重者方可服。
●一法　用桃、柳、桑、槐、楮五般枝浓煎汤，大缸浸坐没头一日，俟汤如油出浴安矣。
《本草》：治恶疾遍身生疮，浓煎萍汤浴浸半日大效，此神方也。
●一方　以荆芥穗、大黄、栀子、郁金、地黄、杜仲、防风、羌活、独活、白蒺藜等分为细末，以大风油入熟蜜，丸桐子大，茶清下四、五十丸，一日三次。
●一法　用苦参五斤，好酒三斗浸一月，每服一合，三日次，常与不绝，觉痹既安。更为细末服之亦良。尤治瘾疹。
●敷药　治疮大烂，遍身涂之。
黑狗脊二两（如无以杜仲代之）　蛇床子一两　寒水石硫黄　白矾（枯）各二两　朴硝少许
上为末，用蜡、猪油或香油调敷。不烂者不必。
●苍耳丸　治诸风。并诸风疮、瘾疹、白紫癜凤。
五月五日取苍耳草叶，洗净晒乾，为末炼蜜丸，桐子大。每服四、五十丸，日三服。若身体有风处或如麻豆粒，此为风毒出也。可以针刺，黄汁出尽乃止。
●七珍膏　治血风疮极痒抓见血者，此方极效。
先用香油一斤，槐枝青者截百段，陆续下枝，俟煎枯，再熬至滴水成珠。次下黄蜡一两五钱，又下淀粉十二两，提起微温方下后药：
乳香　没药　轻粉　白花蛇　孩儿茶各三钱　潮脑一两　麝香七分（俱细末）
即成膏，用水浸一宿去火气收藏。并治一切恶疮痈毒。
●治大麻风方
苦参三斤　羌活四两　独活四两　当归半斤　白芷四两　自敛四两　白蒺藜四两　皂角刺（煅灰存性）半斤　天花粉　何首乌各四两
上为细末，听用。次后用皂角五斤，切细，温水浸五日去渣，用砂锅慢火熬成膏，入前药在内搅匀，丸桐子大。每服百丸，空心好酒下。
●治紫云血风
何首乌四两　五加皮二两　牛蒡子一两　全蝎一两五钱　殭蚕二两　羌活　独活　白芷　黄连　川细辛　生地黄　芍药　蝉蜕　防风　荆芥　苍术各一两　苦参　当归各二两
上为末，或炼蜜丸，或酒糊丸，如桐子大。每服七十丸，好酒下，或米汤下，日进三服，其病即愈。
●东坡四神丹　治大风神效。
羌活　玄参　当归　熟地各等分
上为末，炼蜜丸，桐子大。每服七十丸，酒下。
丹溪曰：大风病是受得天地间杀物之风。古人谓之厉风者，以其酷烈暴悍可畏也。人得之分在上在下，气受之则在上，血受之则在下，气血俱受则在上覆在下，然皆不外阳明一经。阳明胃与大肠也，无物不受，治之者须致意看其疙瘩与疮。上体先见多者在上也，下体先见多者在下也。在上者以醉仙散取涎血于齿缝中出，在下者以再造散取恶物虫积于穀道中出。后用通圣散，更用三稜针委中出血。夫上下同得者甚重，自非医者神手，病者铁心罕能免此。凡下药须以稀粥调养半月、一月，勿妄动劳作。

头痛（附眉稜骨痛）  ***************************
属痰者多有热、有风、有血虚。
●治偏正头风
酒片芩　苍术　防风　羌活　细辛　苍耳
上等分为末，每服三钱，生姜汤调服。在左属风加薄荷、荆芥。又属血虚加川芎、当归。在右属痰加二陈。又属热，瘦人多患之，倍加酒芩。又属湿，肥人多患之，加川芎、南星，倍苍术。痰厥头疼非半夏不能除。头旋眼黑、风虚内作，非天麻不能除。
●远年近日偏正头风痛，诸药不效，收功如神
白芷三钱　川芎三钱
上为细末，黄牛脑子一个，擦药末入磁器内，加酒炖熟，乘热和酒食之，尽量一醉，睡后酒醒，其疾如失。
●一方　用蕲艾不时烧烟薰之甚效。
●清空膏　治诸般头痛。惟血虚头痛不治。
川芎　柴胡各五钱　黄连（炒）　防风（去芦）　羌活各一两　甘草（炙）两半　细挺子　黄芩三两（一半酒制一半炒）
上为细末，每服二钱。热盏内入茶少许，汤调如膏。临卧抹口内，少用白滚汤送下。如苦头痛加细辛二分；如痰厥头痛去羌活、防风、川芎、甘草，加半夏一两五钱；如偏正头痛服之不愈，减羌、防、芎，加柴胡一倍；顶巅痛加藁本，去川芎。
●芎归汤　治血虚头痛，自鱼尾上攻者是。病在左，瘦人多患之。
川芎　当归　白芍药各等分
上服五钱，水煎服。一方加黄芩用酒浸透晒乾。
●酒黄散
壮实人气实有痰，或头重或头晕，用大黄一两，酒浸炒为末，茶调三钱服立效。头痒风屑发黄者亦可服之。
●补中益气汤　多加川芎、当归。治劳役气虚之人似伤寒发热汗出，两太阳作痛，此相火自下冲上。甚者加知母、蔓荆子。（方见内伤门）
●安神汤　治头痛头旋眼黑。
甘草四钱（半生半炙）　防风二钱五分　柴胡　升麻　知母　地黄（酒制）　黄柏　羌活各一两　黄耆二两
每服五钱，水二大盏煎一盏半，加蔓荆子五分，川芎三分再煎至一盏，去渣，临卧热服。
●不卧散　治头痛因痰厥者。
猪牙皂角一钱　玄胡　青黛少许（炒）
上为末，吹鼻中取涎。
●点头散　治偏正头痛。
川芎（生）二两　香附子（去毛）四两
上为末，每服一钱，好茶下。常服除根。
●紫金锭　治年深日近头痛、太阳痛，用酒人薄荷研烂，敷太阳穴上立效。
●茶调散　亦治头疼。
薄荷（去梗不见火）八两　川芎四两　羌活　甘草　白芷各二两　细辛一两　防风一两半　荆芥（去梗）四两
上为细末，每服二钱，食后茶清调下。常服清头目。
头上有肿块痛者名雷头风。用羯羊粪化灰，酒调服。
歌曰：雷头风发闷恹恹，羊粪捋来不用钱；捣碎细研筛为末，酒调热服便安然。
●选奇方　治眉骨痛不可忍大有效。
羌活二钱　防风二钱　甘草（夏生冬炙）二钱　酒芩一钱（冬月不用，有热用之）
每服三钱，水一锺煎七分，食远服。
●吹鼻散　治偏正头风，以此药鼻中吹之。火眼亦可。
火硝四两　黄丹二两　石膏二两　乳香二钱　没药二钱　藜芦三分　细辛三分　天麻二钱　雄黄三分　川芎三钱天门冬　麦门冬　皂角　甘草各六钱
上为末，吹时须令病人含水一口。
●一粒金搐鼻方　治偏正头风。
荜拨不拘多少（细研，用獖猪胆汁拌匀，再入胆内悬阴乾）藁本　玄胡索　白芷　川芎各等分
上为末，入制荜拨末，用无根水丸。每用一粒以长流水化开搐鼻，以铜钱二、三文口咬定，出涎为度。
●灸法　治头风经年不愈者。
灸囟会、百会、前顶、上星等穴即瘥。

中寒  ***************************
主乎温散。有卒中天地之寒气者，有口得寒物者。
●理中汤　治五脏直中寒邪者口噤失音、四肢僵直、腹冷痛泻，兼治胃脘寒冷气刺痛。加附子名附子理中汤。（方见伤寒门）
●姜附汤　治中寒身体强直、口噤不语、逆冷。
乾姜一两　附子（生，去皮脐）一个
每服三钱，水煎服。夹气攻刺，加木香半钱；夹风不仁，加防风一钱；夹湿加白术；筋脉牵急加木瓜；肢节痛加桂一钱。
●大已寒丸
附子（炮去皮脐）　川乌头（炮去皮脐，锉作豆大，再炒黄色）　乾姜（炮制）　官桂（去粗皮）　吴茱萸（炒）各一两
上为细末，醋糊丸，桐子大。每服五、七十丸，米饮下。
●五积散
白芷　陈皮　厚朴　桔梗　枳壳　川芎　甘草　茯苓桂　芍药　半夏　当归　麻黄　乾姜　苍术
每服四钱，水一盏，姜三片，葱白三个，煎七分，热服。胃寒用煨姜；夹气加茱萸；妇人调经催产入艾、醋。
●四逆汤
甘草三两　乾姜半两　附子半两（生用去皮脐，切作片子）
上为粗末，每服三钱，水一锺半煎一锺，去滓温服。
●二姜汤
良姜　乾姜（炮）各三两
上为细末，酒糊丸，桐子大。每服三十丸，空心米饮下。
●治冷气成疾遇寒则发
用大附子一个，姜汁浸七日，用白绵纸浸湿包裹五、七层，慢火煨熟，分作五份，每服空心细嚼滚汤送下。
中寒脉虚而微细，虽躁热烦渴，可煎理中汤水中浸冷服之。不可热服。误用寒凉药决死。

伤寒（附伤风）  ***************************
脉阳浮阴弱，谓之伤风；脉浮紧无汗，谓之伤寒。脉浮头顶痛、腰脊强，病在太阳；脉长身热、目疼鼻乾，病在阳明，脉弦胸胁痛、目聋，病在少阳；脉俱细、咽乾腹满，邪在太阴；脉俱沉、口燥舌乾而渴，邪在少阴；脉俱微缓、烦满囊缩，邪在厥阴。
●却病法（陶节庵）
伤寒发狂，先于病人处生火一盆，用醋一碗倾火上，其气冲入鼻内即安，方可察其阳狂阴躁用药。若初起头痛发热、恶寒方除，已后登高而歌、弃衣而走、逾垣上屋、骂詈叫喊、大渴欲死、脉来有力，仍因邪热传里，阳盛发狂，当用寒药下之。舌卷囊缩者不治。若病起无头疼，身微热、面赤戴阳、烦躁、脉来沉微无力、欲坐卧于泥水中，仍因寒热而发躁，即阴证似阳，当用热药温之。厥冷下利、谵语者不治。
伤寒腹中痛甚，将凉水一盏与病人饮之。其痛稍可者属热痛，当用凉药清之。不已而或绕脐硬痛、大便结实、烦渴，属燥粪痛，急用寒药下之。食积痛亦宜下。若小腹硬痛、小水自利、大便黑、身目黄者属蓄血痛，亦用寒剂加行血药，下尽黑物即愈。此三者皆痛，随利减之法也。若饮水愈加作痛属寒，当用温药和之。和之不已而或四肢厥冷、腹痛、呕吐、泻利，急用热药救之。须详脉来有力无力，此为良法。
伤寒直中阴经，真寒症甚重而无脉，或吐泻脱元而无脉，将好酒、姜汁各半盏与病人服，其脉来者可治。当察其阴阳用药，不拘脉浮沉大小，但指下出见者生。如用此法脉不至者必死。又必问病人有何疼痛处，若有痛症，脉必伏。
●验舌法
白苔舌：舌见白苔滑者，邪初入里也。丹田有热胸中有寒，仍少阳半表半里之症，宜用小柴胡汤、栀子豆鼓汤治之。
将瘟舌：舌见红色，热蓄于内也。不问何经，宜用牙皂、细辛、白芷、当归等分为末，令病人先噙水一口，以药少许吹鼻内，吐去水取嚏为度，如不嚏再吹。凡瘟疫之家不拘已未患者皆宜用之。
中焙舌：舌见红色，内有黑形如小舌者，乃邪热结于里，君火炽盛反兼水化，宜凉膈散、大柴胡汤下之。
生斑舌：舌见红色而有小黑点者，热毒乘虚入胃蓄热则发斑矣。宜用玄参升麻葛根汤、化斑汤解之。
里圈舌：舌见淡红色而中有一红晕沿皆纯黑，乃馀毒遗于心胞络之间与邪火郁结，二火亢极故有是症也。以承气汤下之。
人裂舌：舌见红色，更有裂纹如人字样者，乃君火燔灼热毒炎上故也。宜用凉膈散。
虫碎舌：舌见红色，更有红点如虫蚀之状，乃热毒炽甚，火在上水在下不能相济故也。宜用小承气汤下之。
里黑舌：舌见红色，内有乾硬黑色，形如小长舌有刺者，热毒炽甚坚结大肠，金受火制不能平木。宜调胃承气汤下之。
红星舌：舌见淡红，中有大红星者，乃少阴君火热盛，所不胜者假火势以侮脾土将欲发黄之候。宜用茵陈五苓散。
黑尖舌：舌见红色，头见黑色者，水虚火实肾热所致。宜用竹叶石膏汤。
厥阴舌：舌见红色，内有黑纹者，乃阴毒盛于肝经。肝主筋，故舌见如丝之形也。用理中合四逆汤温之。
死现舌：舌见黑色，水剋火明矣，患此者百无一治。
黄苔舌：舌尖白根黄，其表证未罢，先宜解表然后方可攻之。如大便秘者，用凉膈散加硝黄泡服；小便涩者，用五苓散，姜汁少许，白汤调服（一加木通、滑石、甘草共为末，每服五钱，入姜汁、蜜，白汤调服）。
黑心舌：舌弦白心黑、脉沉微者难治；脉浮滑者可汗，沉实者可下。始病即发此色，危殆之甚，速以调胃承气汤下之。
舌尖有白苔二分，根有黑色一分，必主身痛恶寒。如饮水不至甚者五苓散；自汗渴者白虎汤；下利者解毒汤（此亦危证）。
舌见白苔，中有黑小点乱生者尚有表证，宜凉膈散微表之，表退即当用调胃承气汤下之。
舌见微黄色者，初病即得之发谵语，此由失汗表邪入里也，必用汗、下兼行。宜用双解散加解毒汤主之。
舌中见白苔，外则微黄者必作泄。宜用解毒汤，恶寒者五苓散。
舌见微黄色者，表证未罢。宜小柴胡汤合六一散主之；可下者大柴胡汤下之，表里双除，临症审用。
舌见黄色者必初白苔而变黄也，皆自表传里，热已人胃，急宜下之。如下迟必变黑色为危症。宜用调胃承气汤下之。
舌右白苔滑者，病在肌肉为邪半表半里，往来寒热。宜小柴胡汤和解之。
舌左白苔而自汗者，不可下。宜用白虎汤加人参三钱。
舌左见白苔滑者，此脏结之症，邪併入脏难治。
舌见四围白而中黄者必作烦渴、呕吐之症。兼有表者五苓散、益元散兼服，须待黄尽方可下。
舌黄而尖白者，表少里多，宜六一散、凉膈散合用。脉弦者宜防风通圣散。
舌见黄而涩有隔瓣如☆样者，热已入胃，邪毒深矣。心火烦渴，急以大承气汤下之。若身发黄者。宜茵陈汤；下血用抵当汤；在胁内十枣汤；结胸甚者大陷胸汤；痞用大黄泻心汤。
舌见四边微红中央灰黑色者，此有失下所致，宜大承气汤下之，热退可愈，必三、四下方退。如五、六次下而热不退者不治。
舌见黄而黑点乱生者，其症必渴、谵语。脉滑者生，脉涩者死，循衣摸床者不治。若下之见黑粪者亦不治。下宜大承气汤。
舌见黄中黑至尖者，热气已深，两感见之十当九死。恶寒甚者亦死；不恶寒而下利者可治，宜用调胃承气汤。
舌外见淡红、心淡黑者，加恶风表未罢，用双解加解毒汤相半微汗之，汗罢急下之。如结胸烦躁、目直视者不治。非结胸者可治。
舌见灰色尖黄，不恶风寒，脉浮者可下之；若恶风恶寒者，用双解散加解毒汤三、四下之。见黑粪不治。舌见灰黑色而有黑纹者脉实，急用大承气汤下之；脉浮渴饮水者，用凉膈散解之。十可救其二、三。舌根微黑、尖黄，脉滑者可下；脉浮者当养阴退阳。若恶风寒微汗之，用双解散。若下利用解毒汤。十生七、八也。
舌根微黑尖黄隐见或有一纹者脉实，急用大承气汤下之；脉浮渴饮水者，用凉膈散解之。十可救其二、三。
凡伤寒传经之邪比杂症不同，必辨其脉、症、舌三者。表汗下之庶不有误，况脉者血之府属阴，当其得病之初正气相搏，若真气未衰，脉必滑数而有力；病久热甚气衰脉必微细而无力，方数甚也，但可养阴退阳，此识脉之要也。或初病即恶寒发热后必有渴水燥热之症，或逆厥而利，此热症传经之邪也。若始终皆热，症则惟热而不恶寒。故伤寒为病，初则头痛必无发热、恶寒、渴水之症，一病便有逆厥、泄利，或但恶寒不发热，此寒症也。此识症之要也。如舌本者乃心之窍，心属火主热，人得病初在表，则舌自红而无白苔等色。邪入半表半里之间，其舌色变为白苔而滑见矣。邪传于里未罢，则舌必见黄苔，乃邪已入胃，急宜下之。若医不以此，误用汤剂失于下，迟其苔必黑，变症蜂起，此为难治。若见舌苔如漆黑之光者十无一生，此心火自炎，与邪热二火相乘，热极则兼化水象，故色从黑而应水化也。明于医道者其详察之。
●劫病法（陶节庵）
伤寒发狂，先于病人处生火一盆，用醋一碗倾火上，其气冲入鼻内即安，方可察其阳狂阴躁用药。若初起头疼发热恶寒方除，以后登高而歌、弃衣而走、逾垣上屋、骂詈叫喊、大渴欲死、脉来有力，仍因邪热传里、阳盛发狂。当用寒药下之。舌卷囊缩者不治；若病起无头疼，身微热、面赤，戴阳烦躁，脉来沉数无力、欲坐卧于泥水中，乃因寒热而发躁，即阴证似阳，当用热热温之。厥冷下利谚语者不治。
伤寒腹中痛甚，将凉水一盏与病人饮之，其痛稍可者属热痛，当用凉药清之。清之不已而或达脐硬痛、大便结实烦渴属燥粪痛，急用寒药下之。食积痛亦宜下。若小腹硬痛、小水自利、大便黑、身目黄者，属蓄血痛，亦用寒剂加行血药，下尽黑物即愈。此三者皆痛随利减之法也。若饮水愈加作痛属寒，当用温药和之。和之不已而或四肢厥冷、腹痛、呕吐、泻利，急用热药救之。须详脉来有力无力，此为良法。
伤寒直中厥阴经，真寒症。甚重而无脉，或吐泻脱元而无脉，将好酒、姜汁各半盏与病人服，其脉来者可治。当察其阴阳用药，不拘脉浮沉大小，但指下出见者生。如用此法，脉不至者必死。又必问病人有何疼痛处。若有痛症，脉必伏。宜随病制宜，尤当问病人。若平素原无正取脉，须用覆手取之，此为反关脉；若平素正取有脉，后因病无脉者亦当覆手取，取之而脉出者阴阳错乱也，宜和合阴阳。如覆取、正取俱无脉者必死。
伤寒舌上生苔不拘滑、白、黄、黑，俱用井水浸青布于舌上洗净，后用生姜片子时时浸水擦之，其苔自退。凡见舌生黑苔芒刺者必死，此热毒入深，肾水克心火也。若发黄者用生姜时时周身擦之，其毒自退。若心胸胁下有邪气结实满闷、硬痛，用生姜一斤捣去汁微炒燥，带润以绢包熨患处。稍可又将姜渣和前汁炒乾，再熨许久即宽快。
伤寒鼻衄成流久不止者，将山栀炒黑为末吹鼻内。外用水纸搭鼻冲，其血自止；若点滴不成流者，其邪在经未解，照后秘方用药。
伤寒热邪传里服转药后，用盐炒麸皮一升，绢包于病人腹上熨之，使药气得热则行，大便易通。
伤寒吐血不止，用韭汁磨京墨呷下，其血见黑必止。如无韭汁，用鸡子清亦可。盖赤属火、黑属水也。
伤寒直中阴经，真寒症，或阴毒症身如被杖，腹中绞痛，呕逆沉重，不知人事，四体坚冷如石，手指甲、唇青，药不得入口，六脉沉细或无脉欲绝者。将葱缚一握切去根叶，取白三寸许捣如饼，先用麝香半分填脐中，后加葱饼脐上以火熨之，连换二、三饼，稍醒灌入生姜汁，煎服回阳救急汤。如再不醒，灸关元、气海二、三十壮，使热气通其内，逼邪出于外以复阳气。如用此法手足温和，汗出即醒者为有生也；如手足不温，汗不出不省人事者必死。
伤寒热病，热邪传里，亢极无解，用黄连煎水一盏放井中顿冷，浸青布搭胸上徐徐换之，待热势稍退即除，不可久渍。夏月用此方，冬月不宜。
伤寒服药转吐不纳者，用竹管重捺内关后，将生姜汁半盏热饮，其吐即止。大凡服寒药热饮，热药寒饮，中和之剂温和服之。如要取汗，虽辛甘之剂亦宜热服。如要止汗，虽辛甘之剂亦宜温服。
中风痰厥、昏迷卒倒、不省人事欲绝者，先用皂荚末捻纸菸冲入鼻中，有嚏可治。随用吐痰法，将皂荚末五分，半夏、白矾末各三分，姜汁调服，探吐后服导痰汤加减治之。无嚏不可治。
治乾霍乱不得吐者，用滚汤一碗入皂角末三分，盐一撮调服。探吐莫与米汤，饮之即死，盖穀气反助邪气也。
中寒卒倒，昏迷不省人事者，先用热酒、姜汁各半盏灌入，稍醒后服加味理中饮。如不饮酒，用姜汁灌之，依法调治。冬月有此症，余月少。
●制药法（陶节庵）
用附子必顶圆脐正一两一枚者。先将盐水、姜汁各半盏，用砂罐煮七沸，后入黄连、甘草各半两，再加童便半盏再煮七沸，住火良久捞起，磁器盛贮伏地一昼夜，取出晒乾，庶无毒害。
用川大黄鬚锦纹者锉碎，酒拌炒乾，不伤阴血。人壮实者生用。
用麻黄去节，先滚醋汤略浸片时捞起备用，庶免大发。如冬月严寒、腠理致密生用。
用茱萸将盐水拌匀炒燥备用，庶无小毒。
●解药法（陶节庵）
用附子后身目红者，用萝卜捣汁二大碗入黄连、甘草各半两，犀角三钱煎八分服，其红自除。如解迟，血从耳、目、口、鼻出必死。无萝卜用澄清泥浆水亦可。
用大黄后泻利不止，用乌梅二个，炒粳米一撮，乾姜三钱，人参五钱，白术炒五钱，生附子皮一钱半，甘草一钱，升麻少许，灯心一握，水二锺煎八分，去渣，入炒陈壁泥一匙调服即止，取土气以助胃气也。
用麻黄后汗出不止，将病人发披水盆中足露出外，用炒粳米半升，龙骨、牡蛎、藁本、防风各一两，为末，周身扑之，随后秘方用药免致亡阳。
●麻黄汤　治伤寒太阳脉浮、头痛发热、恶寒身痛、无汗而喘。冬时得病宜服，春分后忌之。
麻黄一两半　桂枝一两　甘草五钱　杏仁五十个
每服五钱，水煎温服，取汗为度。
《陶节庵方》名升麻发表汤，多防风，川芎、羌活、升麻、白芷五味，治冬月正伤寒头痛发热、恶寒脊强、脉浮紧无汗为表证，此足太阳膀胱经受邪，当发汗。头如斧劈，身如火炽者宜用此汤。
加减法；本经发热恶寒、头痛无汗而喘加乾葛，去升麻；本经发热恶寒，身体痛加苍术、芍药，去杏仁；本经发热恶寒、身痒面赤者以其不得小汗故也，去白芷、杏仁，加柴胡、芍药；本经头痛发热、恶寒、胸中饱闷，加枳壳、桔梗；本经感寒深重服汤不作汗者宜再服，至三、二剂汗不出者死；本经汗后不解宜再服，量证轻重用麻黄、升麻分多寡为当。水二锺，姜三片，葱白二茎。服法：加江西豆豉一撮煎之，热服取汗，有汗即止，不得多服。
●桂枝汤　治伤寒太阳经受病头疼身痛，或翁翁发热，淅淅恶风汗出，鼻鸣乾呕。冬时得病宜服，春分后忌之。赤芍药　桂枝各五钱　甘草四钱（炙）
每服五钱，姜三片，枣二枚，水煎服，须臾啜稀粥助药力以取微汗。无汗者休服。若小便数及饮酒人不宜用。饮酒人不喜甘，恐中满而呕。夏至前加黄芩，夏至后加石膏、知母、升麻。病人素虚寒不须加减。
《陶节庵方》名疏邪实表汤，多防风、川芎、羌活、白术四味、治冬月正伤风头痛身热、恶寒脊强、脉浮缓自汗为表证。此足太阳膀胱经受邪，当实表散邪。无汗者不可服。
加减服法：汗不止加黄耆；喘加柴胡、杏仁；胸中饱闷加枳壳、桔梗。水二锺，姜三片，枣二枚。服法：加胶饴二匙，煎之温服。
●九味羌活汤　治春分后伤寒，代桂枝、麻黄汤用。
羌活　防风　苍术各一钱二分半　甘草　白芷　川芎　生地　黄芩各一钱　细辛四分
姜三片，枣一枚水煎，热服取汗。原有汗去苍术，加白术；渴加知母、石膏。
《陶节庵方》云：治春夏秋感冒暴寒、头痛发热、恶寒脊强、无汗脉浮紧，此足太阳膀胱经受邪，是表证宜发散，不与冬时正伤寒同治法。此汤非独三时暴寒，春可治温，夏可治热，秋可治湿。治杂症亦有神也。
加减服法：胸中饱闷加枳壳、桔梗，去生地。夏月加石膏、知母，名神术汤。如服此汤后不作汗加苏叶。喘而恶寒、身热加杏仁、生地。汗后不解宜再服，汗下兼行加大黄，此釜底抽薪之法。春、夏、秋感冒非时伤风亦有头痛恶寒、身热、脉浮缓、自汗，宜实表，去苍术加白术。汗不止加黄耆，即加减冲和汤。再不止，以小柴胡汤加桂枝、芍药一钱如神。水二锺，姜三片，枣二枚，煎至一锺。服法：加葱白捣汁五匙，入药再煎一、二沸。发汗热服，止汗温服。
●柴葛解肌汤　（《陶节庵方》即葛根汤）治足阳明胃经受证目疼、鼻乾、不眠、头疼、眼眶痛、脉来微洪，宜解肌，属阳明经病。其正阳明腑病别有治法。
柴胡　乾葛　甘草　黄芩　芍药　羌活　白芷　桔梗
加减服法：本经无汗恶寒甚者去黄芩加麻黄，冬月宜加春宜少，夏秋去之加苏叶，本经有汗而渴者治法在如神白虎汤下。水二锺、姜三片、枣二枚。服法：加石膏末一钱，煎之热服。
●十神汤　治时气不正，瘟疫妄行，感冒发热不问阴阳，两感风寒，并宜服之。
川芎　甘草　麻黄　紫苏　升麻　白芷　陈皮　香附子
芍药各四钱，乾葛每服五钱或一两，姜三片，水煎热服。欲汗以被盖覆，再煎服。
●香苏饮　治四时伤寒、头痛、发热、恶寒。
紫苏叶　香附各二两　陈皮一两　甘草一两半
每服四钱，水一锺，姜、葱煎七分，空心热服。头疼加川芎、白芷。
●参苏饮　治时气瘟疫，两感风寒。
人参　紫苏　前胡　半夏　葛根　茯苓　桔梗　枳壳　陈皮　甘草
水二锺，姜三片，葱头一枚，煎八分热服。气盛去人参。感冒风寒、头疼鼻塞、憎寒壮热名重伤风，服之极效。若咳嗽加桑皮、杏仁。头疼加川芎。
●藿香正气散　治感冒寒邪、头疼拘急、恶寒作热，或内夹饮食、胸膈不利。
藿香一钱　厚朴　陈皮　半夏　白芷各八分　茯苓　腹皮　白术　桔梗各七分　紫苏一钱　甘草五分
水二锺、姜三片煎八分，热服。
●人参败毒散　治伤寒头疼、壮热，或感冒非时暴寒，头痛、肢节骨痛拘急、恶寒渐作外热之症。
人参　桔梗　枳壳　茯苓　川芎各八分　独活　前胡　柴胡各一钱　羌活一钱二分　甘草五分
水煎服。夹劳役者倍用人参，加当归、芍药。
●小柴胡汤　治少阳症脉来弦数、发热耳聋、胁痛口苦、微呕，或往来寒热、胸膈满痛、小便不利、大便秘涩。但见一症便是，不必悉俱。
柴胡三钱　黄芩二钱　半夏一钱　甘草八分　人参一钱
水二锺，姜三片，枣一枚，煎一锺，通口服。胸满及咽痛加枳壳、桔梗，名柴胡枳壳汤；胁痛加芍药、石菖蒲，名柴胡芍药汤；肚腹痛加枳实、大黄，名柴胡饮子；无汗加升麻、葛根，名柴胡葛根汤；咳嗽加杏仁、五味子，名柴胡五味汤；汗下后病不解加黄连、黄柏、黄芩、栀子，名黄连解毒汤；结胸加瓜蒌子；发黄加茵陈、黄柏；发黄有血症加桃仁、当归；狂乱加大黄、朴硝；衄血下血加黄连。
《陶节庵方》名柴胡双解饮，多陈皮、芍药二味。治足少阳胆经受证，耳聋胁痛、寒热、呕而口苦、脉来弦数属半表半里，宜和解。胆无出入，有三禁：不可汗、下、吐也。止有小柴胡一汤随病加减，再无别汤。
加减服法：本经证小便不利加茯苓。本经呕者入姜汁、竹茹。胁痛加青皮。痰多加瓜蒌仁、贝母。寒热似疟加桂枝。渴加天花粉、知母。齿燥无津液加石膏。嗽加五味子、金沸草。坏证加鳖甲。本经证心下饱闷未经下者非结胸，乃表邪传至胸中未入乎腑证，虽满闷尚为在表，只用小柴胡汤加枳壳。未效就以本方对小陷胸汤加枳、桔，一服豁然。虚烦类伤寒，本方加竹叶、炒粳米。本经与阳明合病，本方加葛根、芍药。妇人热入血室加当归、红花。男子热入血室加生地。老妇人伤寒无表证其热胜者，本方加大黄，甚者加芒硝。水二锺、姜一片、枣二枚。服法：入生艾汁三匙；煎之温服。
●大柴胡汤　治伤寒七、八日后不解，邪气结在内，身热烦躁、语言谵妄、心下痞、大便不通、绕脐刺痛。若身体疼痛表证不解者不可服。
柴胡三钱　半夏一钱　黄芩二钱　芍药一钱　枳实一钱半　大黄三钱
水二锺煎至锺半，入大黄煎八分温服。热极腹胀及结胸加朴硝；发黄、小便自利、大便黑加桃仁、当归、桂枝；发黄小便不利加茵陈、栀子、黄柏。
●桂枝大黄汤　（陶节庵方）　治足太阴脾经受证，腹满而痛。咽乾而渴、手足温、脉来沉而有力，此因邪热从阳经传入阴经也。
桂枝　芍药　甘草　大黄　枳实　柴胡
加减服法：本经腹满不恶寒而喘者加大腹皮，去甘草。水二锺、姜一片、枣二枚煎之。临服服法：入槟榔磨水三匙，热服。
●小青龙汤　治伤寒表证不解，心下有水气，乾呕，发热而咳，或渴或利，或噎或小便不利，小腹满或喘者。
乾姜（炮）　细辛　麻黄（去节）　肉桂　芍药　甘草（炙）各三两　五味子二两　半夏二两五钱（汤泡）
每服四钱，水煎温服。
●大青龙汤　治伤寒六脉浮紧、头疼发热、恶寒无汗、烦躁。若脉弱、恶风、汗出，不可服。
麻黄三两　桂枝一两　杏仁二十枚　甘草一两　石膏半个鸡子大（煅）
每服五钱，姜三片，枣一枚，水煎温服，取汗即止。不可过汗，过则亡阳。
●白虎汤　治阳明经病，发热目痛。鼻乾颊赤，或大汗后表证已解，或吐下后邪气未除，馀热在里，心胸烦渴甚欲饮水。
石膏四钱　知母一钱　甘草五分
水一锺半加粳米三十馀粒，煎七分，通口服，如烦渴不已加人参。
《陶节庵方》名如神白虎汤，多人参、山栀、麦门冬、五味子四味。
加减服法：心烦加竹茹一团；如大渴心烦背恶寒者，依本方去山栀，加天花粉。无汗不可服此药。水二锺，枣一枚，姜一片。服法：加淡竹叶十片，煎八分热服。
●三黄石膏汤　（陶节庵方）治阳毒发斑，身黄如涂朱，眼珠如火，狂叫欲走，六脉洪大，燥渴欲死，鼻乾面赤，齿黄。过经不解已成坏症，表里皆热欲发其汗，病热不退又复下之。大便遂频，小便不利。亦有错治温症而成此症者，又八、九日已经汗下后，脉洪数、身壮热拘急沉重。欲治其内由表未解，欲发其表则里症又急，趑趄不能措手，待毙而已。殊不知热在三焦，闭塞经络，津液荣卫不通遂成此症。又治汗下后三焦生热，脉洪、谵语不休、昼夜喘息、鼻时加衄、身目俱黄、狂叫欲走者，通用此汤治之。
石膏一两半　黄芩　黄连　黄柏各七钱　山栀三十枚　麻黄　香豉二合
水一锺，姜三片、枣一枚。服法：取细茶一撮，煎之热服。
●小承气汤　治阳明证潮热、胸腹满、按之则痛、大便实。
大黄三钱　厚朴　枳实各二钱
水二锺，先将朴、实煎至一锺半，入大黄煎八分温服。
●大承气汤　治胃实谵语，五、六日不大便，及少阴症口燥咽乾，舌苔黄黑及生芒刺，急宜下之。
大黄五钱　厚朴一钱　枳实二钱　芒硝三钱
水二锺，先煎朴、实至锺半，入大黄又煎至一锺，方入芒硝温服。
●调胃承气汤　治太阳阳明不恶寒反恶热、大便秘、谵语。呕哕。
甘草五钱　芒硝七分　大黄一两（酒浸）
水二锺，先煎甘草至七分，去渣入芒硝煎一沸，温服取利。另用五钱作一服。
●小陷胸汤　治小结胸。心下按之则痛，脉浮滑者是。
半夏六钱　黄连三钱　瓜蒌一个（连皮肉取四分之一）生姜一钱
水二锺，先煮瓜萎至锺半，下余药煎至一锺温服。如未效再进微解，得口出黄涎即愈。
●大陷胸汤　治大结胸。脉沉紧，心下痛按之实硬者是。
大黄一两五钱　芒硝一两八钱五分　甘遂二分半（为末）
作二服。每服水二锺煎大黄至一锺，去渣入芒硝煎一沸，次入甘遂末温服，得快利即止不服。
●一方　治伤寒结胸，用初出黄毛小鸡一只，同橘叶、生姜、葱白捣烂，绢帕包患处即通利。
●六一承气汤　《陶节庵方》云：此代大承气、小承气、调胃承气、大柴胡、三乙承气、大陷胸等汤之圣药也。治伤寒热邪传里大便结实、口燥咽乾、怕热谵语、揭衣狂妄、扬手掷足、斑黄阳厥、潮热自汗、胸腹满硬、远脐疼痛等症。
大黄　枳实　黄芩　厚朴　甘草　柴胡　芒硝　芍药
潮热自汗、谵语发渴、扬手掷足、揭去衣被、狂妄斑黄、大便实者俱属正阳明胃腑病依本方；口燥咽乾、大便热属少阴依本方；怕热发渴、谵妄、手足乍冷乍温、大便实者阳厥症属厥阴依本方。舌卷囊缩者难治，急下之。谵语发渴、大便实、远脐硬痛者有燥热依本方；热病，目不明谓肾水已竭不能照物，病已笃矣，惟宜急下依本方；转屎气者谓下泄也，有燥屎当下之依本方。如更衣者止后服，不必尽剂；不更衣者宜再少与，大便通者愈。结胸症心下硬痛、手不可近、躁渴谵语、大便实者依本方去甘遂、桔梗。凡伤寒过经及老弱并血气两虚之人，或妇人产后有下症，或有下后不解，或有表证尚未除而里证又急不得不下者，用此汤去芒硝下之。盖恐转药，硝性燥急故有此戒。
大凡伤寒邪热传表结实，须看热气浅深用药。今之庸医一概用大黄、芒硝乱下之，枉死者多矣。予谓伤寒之邪传来非一治之则。殊病有三焦俱伤者，则痞满、燥、实、坚全俱宜大承气汤。厚朴苦温以去痞积实，苦寒以泄满；芒硝咸寒以润燥软坚；大黄苦寒以泄实，去热病斯愈矣。实在中焦则有燥、实、坚三症，故用调胃承气汤。以甘草和中，芒硝润燥，大黄泄实，不用枳、朴，恐伤上焦虚无氤氲之元气，调胃之名自此亡矣。上焦受伤则痞而实，用小承气汤。枳实、厚朴之能除痞，大黄之泄实，去芒硝不伤下焦血分之真阴，谓不伐其根本也。若夫大柴胡汤则有表证尚未除而里证又急不得下者，只得以此汤通表里而缓治之，犹有老弱及血气两虚之人亦宜用此。故经云：转药孰紧有芒硝者紧也。大承气最紧，小承气次之，调胃承气又次之，大柴胡又次之。其大柴胡加大黄，小柴胡加芒硝方为转药，盖为病轻者设也。仲景又云：荡涤伤寒热积皆用汤液，切禁丸药，不可不知。
上先将水二锺滚三沸，后入药煎至八分。服法：临服入铁锈水三匙调服。取铁锈沉重最能坠热开结也。
●真武汤　治伤寒数日已后，发热腹疼、头目昏沉、大便自利、小便或利或涩、或呕或咳、或已经汗不经汗不解仍复发热。心下松悸，皆由渴后饮水停留中脘所致，此药并皆治之。
芍药　茯苓　白术　甘草　附子（炮）
水锺半煎八分，服不拘时。咳嗽加五味子、细辛、乾姜；下利去芍药加乾姜；小便利去茯苓；呕去附子加生姜。
●理中汤　治冬时中寒不作郁热，四肢厥冷，身体、骨节尽痛，踡卧，唇面青色或作呕吐，脉来沉迟或伏欲绝，直中阴经，真阴症伤寒。
乾姜　人参　甘草　白术各七钱五分
每服五、六钱，水煎服。加附子一枚，名附子理中汤。
《陶节庵方》多肉桂、陈皮、茯苓三味。
加减服法：厥阴消渴，气上冲心不欲食，食即吐蛔，腹痛，大便实者，本方加大黄、蜜少许利之；本经腹濡满时减者依本方去甘草；本经呕吐者入半夏、姜汁；本经踡卧沉重，利不止少加附子；利后身体痛者急温之，加附子；自利腹痛者入木香磨姜汁调和服。
水二锺，姜一片，枣二枚。服法：临服入炒陈壁泥一匙调服，取土气以助胃气。
●四逆汤　治太阴症伤寒自利不渴、脉微或沉欲绝、手足厥冷。（方见中寒门）
上作一服，水煎温服。强人用大附子加乾姜二钱。本方乾姜加至一两，名通脉四逆汤，治厥逆下利，脉不至者。每服五钱。面赤加葱白九茎，呕加生姜，咽痛加桔梗，利止脉不出加人参。
●陶节庵四逆汤　（又名回阳救急汤）治寒邪直中阴经真寒症，初病起无身热无头疼，止恶寒、四肢厥冷、战慄腹痛、吐泻不渴、引衣自盖、踡卧沉重，或手指甲、唇青，或口吐涎沫，或至无汗，或脉来沉迟而无力者。
熟附子　乾姜　人参　甘草　白术　肉桂　陈皮　五味子　茯苓　半夏
加减服法：呕吐涎沫或有小腹痛，加盐炒茱萸；无脉者加猪胆汁一匙；泄泻不止加升麻、黄耆；吐呕不止加姜汁。
水二锺，姜三片。临服服法：入麝香三釐，调服，手足温和即止。此后只可用前理中饮加减治之。
●五苓散　治伤寒后发热作渴，小便不利。（方见湿门）
●陶节庵五苓散（又名导赤散）治小水不利、小腹满，或下焦蓄热，或引饮过多，或小水短赤而渴，脉沉数者。以利小便为先。惟汗后无津液与阳明汗多者，则以利小便为戒。
茯苓　猪苓　泽泻　桂枝　白术　甘草　滑石　山栀
加减服法：中湿身目黄者加茵陈；水结胸症加木通、灯心。如小便不利而见头汗出者乃阳脱也。得病起无热，但谵语、烦躁不安、精采不与人相当，此汤治之。
水二锺，姜一片，灯心二十茎。服法：用盐二字调服。
●黄连解毒汤　治伤寒杂病、热毒烦闷、乾呕口燥、呻吟喘满，或下后发热烦渴饮水不解，以此治之。（方见火门）
腹满呕吐或欲作痢者，每服加生半夏三枚，厚朴二钱，茯苓二钱，生姜三片，煎，热服。名半夏黄连解毒汤。
●竹叶石膏汤　治伤寒汗下后表里俱虚、津液枯竭、馀热不解、心烦不眠，或气逆饮吐及诸虚烦热，并宜服之。
石膏　淡竹叶　麦门冬　粳米（百馀粒）　人参　甘草
水煎服。阴虚甚者加知母、黄柏、川归、地黄；惊悸不宁、盗汗加酸枣仁、茯神；小便不利加山栀；气短无力加人参、黄耆。
●大羌活汤　解利两感伤寒。经云：两感不治，然所禀有虚实、所感有浅深。若禀实而感浅者间亦可生，治之而不救者有矣，未有不治而生者。用此十中或活一、二。
羌活一钱半　独活　防风　黄芩　黄连　白术　川芎各一钱　细辛五分　生地　知母各二钱
水煎，热服。
●茵陈蒿汤　治阳明里热极甚、烦渴热郁，留饮不散以致湿热相搏，身发黄疸，但头出汗身无汗至颈而远，小便不利，渴欲饮水浆者服之。
茵陈　大黄　大栀子
水二锺半煎至一锺，绞汁温服，以利为度，甚者再服。当下如烂鱼肠、脓血、胶鳔等物。小便黄用五苓散调和服，名茵陈五苓散，能利大小便。
《陶节庵方》名茵陈将军汤，多甘草、厚朴、黄芩、枳实四味。治足太阴脾经腹满、身目发黄、小水不利、大便实、发渴或头汗至颈而远，脉来沉重者。
加减服法：大便自调者去大黄、厚朴，加大腹皮，利小便清为效。
水二锺，姜一片。服法：加灯心一握，煎之热服。
●三黄巨胜汤（陶节庵方）
治阳毒发斑、狂乱妄言、大渴叫喊、目赤脉数、大便燥实不通、上气喘急、舌卷囊缩者，治以此方劫之，即三黄石膏汤内去麻黄、香豉，加大黄、芒硝是也。
水二锺，姜一片，枣二枚。服法：临服入泥浆清水二匙，服即安。
●冲和灵宝汤（陶节庵方）治两感伤寒起于头痛、恶寒发热、口燥舌乾，以阳先受病多者，以此汤探之，中病即愈。
羌活　防风　川芎　生地　细辛　黄芩　柴胡　甘草　乾姜　白芷　石膏
水二锺，煨姜三片，枣二枚。服法：入黑豆一撮煎之。温服，取微汗为愈。如不愈，表症多而甚急者方可用麻黄、葛根为解表。假如里症多而甚者，先以调胃承气为攻里是也。如以阴经直中病发热下利、身疼、脉沉细无力、不渴、倦卧昏重者又当先救里温之，以回阳救急汤是分表里寒热而治，此其权变大法也。古云：两感虽为死症，犹有可救之里，若发表攻里一误，则枉死者多矣，可不慎哉！
●桃仁承气汤（陶节庵方）治热邪传里、热蓄膀胱，其人如狂、小水自利、大便黑、小腹满痛、身目黄、谵语躁渴为蓄血症，脉沉有力，宜此汤下尽黑物则愈。未服前而血自下者不宜服。
桃仁　桂枝　芒硝　大黄　芍药　柴胡　青皮　当归　甘草　枳实
水二锺，姜三片，煎之。临服服法：入苏木煎汁三匙调服。
●消斑青黛饮（阳节庵方）治热邪传里、里实表虚、血热不散、热气乘于皮肤而为斑也。或本属阳误投热药，或当下不下，或下后未解皆能致此。不可发汗重，令开泄更加斑烂，然班与蚊迹相类。发斑多见于胸腹；蚊迹只在于手足。阳脉洪大，病人昏愦，先红后赤者班也；脉不洪大，病人自静，先红后黄者蚊迹也。其或大使自利、拂郁气短、燥屎不通，又如果实靥者不治。凡汗下不解、耳聋烦闷、咳呕便是发斑之候。
黄连　甘草　石膏　知母　柴胡　人参　犀角　青黛　玄参　山栀　生地
大便实者去人参，加大黄。水二锺，姜一片，枣二枚煎之。服法：临服入苦酒一匙服。
●生地芩连汤（陶节庵方）治鼻衄成流久不止，或热毒入深，吐血不止。
黄芩　山栀　桔梗　甘草　生地　黄连　柴胡　川芎　芍药　犀角（如无，用升麻）
外用劫法：水纸扎于鼻冲。如去血过多，错语失神，撮空闭目，不知人事者同法治之。
水二锺，枣一枚煎至八分。服法：临服入茅根捣汁，磨京墨调服。如无茅根，藕汁亦可。
●加味犀角地黄汤（陶节庵方）治烦躁，漱水不下咽者，属上焦有瘀血。
犀角　芍药　甘草　桔梗　陈皮　红花　当归　生地　丹皮
水二锺，姜三片煎之。临服服法：入藕节汁三匙温服。
●回阳反本汤（陶节庵方）治阴极发躁，微渴面赤，欲坐卧于泥水井中，脉来无力或脉全无欲绝者。
熟附子　乾姜　甘草　人参　麦门冬　腊茶　陈皮　五味子
面戴阳者下虚也。加葱七茎，黄连少许，用澄清泥浆水一锺煎之，临服入蜜五匙，冷服取汗。
●升麻汤　治大人、小儿时气瘟疫，头疼发热，及疮疹已发未发疑似之间。
升麻　葛根　芍药　甘草
水一锺煎七分，热服。
●温胆汤　治伤寒气脉不和，食复、劳复病症如初。
半夏　枳实　橘红　茯苓　甘草
每服四钱，水锺半、姜七片、枣二枚、竹茹一团，煎七分，食前热服。
●柴胡百合汤　（陶节庵方）治瘥后昏沉发热，渴而错语失神，及百合劳复症。
柴胡　人参　黄芩　甘草　知母　百合　陈皮　生地
加减服法：渴加天花粉；胸中烦躁加山栀；有微头疼加羌活、川芎；呕吐人姜汁炒半夏；胸中饱闷加枳壳、桔梗；食复者加枳实、黄连，甚重大便实者加大黄；胸中虚烦加竹茹、竹叶；产后乾呕、错语失神、呻吟睡不安者加黄连、犀角；咳喘加杏仁、百合，再加麻黄。心中惊悸为血少，加当归、茯神、远志；虚汗加黄耆；脾倦加白术；腹如雷鸣加煨姜；劳复时热不除加葶苈、乌梅、姜汁。
水二锺，枣一枚，姜三片。服法：醋煮鳖甲，煎之温
●逍遥汤（陶节庵方）治瘥后血气未平，劳动助热复还于经络。因与妇人交接复发谓之劳复；因交接淫欲，无病人反得病者谓之阴阳易。予曾见青出数寸而死者，此症最难治。
人参　知母　竹青　甘草　滑石　生地　韭根　柴胡　犀角
如卵缩腹痛，倍加黄连。水二锺、枣二枚、姜三片煎之。服法：临服入烧□裆末一钱半调服。有黏汗出为效，无黏汗出再服。以小水利，阴头痛即愈。
●烧□散　治伤寒病新瘥，因交接成阴阳易，身重少气，小肠里急引阴中拘挛，热上冲胸，头重不能举，眼中生花，妇人则里急连胯内痛。
□裆烧灰（男用女□，女用男□，近阴处者）
水和服方寸匕。小便利，阴头肿即愈。
●救苦散　治伤寒、伤风头目不清等症。
川芎　藿香　玄胡索　丹皮　朱砂各一钱　雄黄　白芷　皂角各四钱
上为细末，每用少许，以竹管吹入两鼻孔，即饮生葱热茶取汗。
●双解散
防风通圣散合益元散是也。大黄、芒硝、麻黄三味对症旋入。自利去大黄、芒硝；自汗去麻黄。有因自汗利小便发汗后不通者，此为津液内竭，虽硬不可攻。用蜜导及猪胆以通之。
●蜜导方
用蜜微火煎之，稍凝似饴状，勿令焦，可捻作挺，令头锐大如指，长二寸许，纳穀道中良久则通。
●猪胆方
用大猪胆一枚取汁，和醋少许灌穀道中，一食顷即大利。
●如圣饮（陶节庵方）治刚柔二痉，头摇口噤身反张，手足挛搐，头面赤项强，急与瘛瘲同治法。
羌活　防风　川芎　白芷　柴胡　芍药　甘草　当归　乌药　半夏　黄芩
有汗是柔痉，加白术、桂枝。无汗是刚痉，加麻黄、苍术。口噤咬牙者如大便实用大黄利之。水二锺，姜三片煎之。服法：临服入姜汁、竹沥，温服。
●温经益元汤（陶节庵方）治因汗后大虚，头眩振振欲擗地，并肉瞤筋惕，及因发汗太多卫虚亡阳汗不止，或下后利不止身疼痛者并皆治之。
熟地　人参　白术　黄耆　甘草　陈皮　肉桂　白芍药
饱闷加枳壳，去地黄；瘦人去芍药；有热去肉桂；利不止加炒白术、升麻、陈壁泥，去地黄；呕加姜汁、制半夏；渴加天花粉；汗后恶风寒属表虚去肉桂、地黄，加桂枝、胶饴。
水二锺，姜三片，枣一枚。服法：加糯米一撮煎之，温服。
●升阳散火汤（陶节庵方）治病人叉手冒胸，寻衣摸床，谵语昏沉，不醒人事。俗医误认为风症，殊不知汗热乘于肺金，元气虚不能自持，名曰撮空证。小便利者可治，小便不利者不可治。
人参　当归　柴胡　芍药　黄芩　甘草　白术　麦门冬　陈皮　茯神
有痰加姜汁、炒半夏；大便燥、谵语发渴加大黄；泄泻加升麻、炒白术。
水二锺，姜二片，枣二枚。服法：入金同煎，热服。
●再造散（陶节庵方）治头疼发热、项脊强、恶寒无汗，用发汗药二、三剂汗不出，俗医不识，不论时令遂以麻黄重药及大劫取汗，不知阳虚不能作汗，故有此症，名曰无阳症。
黄耆　人参　桂枝　甘草　熟附子　细辛　羌活　防风　川芎　煨生姜　夏月加黄芩　石膏
水二锺，枣二枚，煎至一锺。服法：加炒芍药一撮煎三沸，温服。
●黄龙汤（陶节庵方）治患心下硬痛、下痢纯清、谵语、发渴、身热。俗医但见下利，便呼漏底伤寒，便用热药止之，误人多矣。不知此因热邪传里，胃中燥粪结实，此利非内寒而利，及日逐自饮汤药而利也。宜急下之，名结热利症。身有热者宜用此汤，身无热者用六一顺气汤。
大黄　芒硝　枳实　厚朴　甘草　人参　当归　年老气虚者去芒硝。
水二锺，姜二片，枣二枚煎之。服法：加桔梗一撮煎一沸，热服。
●调荣养卫汤（陶节庵方）治头疼身热、恶寒微渴、汗出身痛、脚腿痠疼无力沉倦、脉空浮而无力，庸医误认为正伤寒而大发其汗，轻反变重，害人多矣。不知劳力内伤气血，外感寒邪，名曰劳力感寒症。故经曰：劳者温之，损者温之，温能除大热，正此谓也。有下症者大柴胡下之。
人参　黄耆　当归　生地　川芎　柴胡　陈皮　甘草　细辛　羌活　防风　白术
元气不足者加升麻少许，至阴之下求其升提；口渴加天花粉、知母；喘嗽加杏仁，去升麻；汗不止加芍药，去升麻、细辛；胸中烦热加山栀、竹茹；乾呕加姜汁、炒半夏；胸中饱闷加枳壳、桔梗，去生地、甘草、黄耆、白术少许；痰盛加瓜蒌仁、贝母，去防风、细辛；腹痛去耆、术，加芍药、乾姜；因血郁内伤有痛处或大便黑加桃仁、红花，去芍、辛、羌、防、耆、术，太甚者加大黄，下尽瘀血即愈。
水二锺，姜三片，枣二枚。服法：入葱自一茎煎之，温服。
●导赤各半汤（陶节庵方）治患伤寒后心下不硬，腹中不满，大小便如常，身无寒热，渐变神昏不语或睡中独语一、二句，目赤唇焦，舌乾不饮水，稀粥与之则咽，不与则不思，形如醉人，此热传手少阴心也，心火上而逼肺。所以神昏，名越经症。
黄连　黄芩　甘草　犀角　麦门冬　滑石　山栀　茯神　知母　人参
水二锺。姜、枣煎。服法：加灯心一握，煎数沸，热服。
●益元汤（陶节庵方）治身热头痛全无、不烦便作躁闷、面赤、饮水不得入口，俗医认为热症，而用凉药。不知元气虚弱是无根虚火泛上，名曰戴阳症。
熟附子　甘草　乾姜　人参　五味子　黄连　知母　麦门冬　葱　艾
水二锺，姜、枣煎。临服服法：入童便三匙，顿冷服。
●桂苓散（陶节庵方）治初得病无热、谵语、烦躁不安、精采不与人相当，俗医认为狂发，误用下药，死者多矣。不知此因热结膀胱，名曰如狂症。
猪苓　泽泻　桂枝　甘草　白术　知母　黄柏　山栀　苏叶
水二锺，姜三片，煎至一锺。服法；加滑石末一钱煎三沸，温服取微汗。
●当归活血汤（陶节庵方）治无头疼，无恶寒，止身热发渴，小水利大便黑，口出无伦语。庸医认为热症，而用凉剂。不知内传心脾二经，使人昏迷沉重，故名挟血如见崇症。
当归　赤芍药　甘草　红花　桂心　乾姜　枳壳　生地
人参　柴胡　桃仁泥
服三帖后去桃仁、红花、乾姜、桂心，加白术、茯苓。
水二锺，姜一片煎之。服法：入酒三匙调服。
●加味导痰汤　（陶节庵方）治患憎寒壮热，头痛昏沉迷闷，上气喘急，口出涎沫。庸医误为伤寒，不知此因内伤七情，以致痰迷心窍，神不守舍，舍空则生痰也，名曰挟痰如鬼症。
茯苓　半夏　南星　枳实　黄芩　白术　陈皮　甘草　桔梗　黄连　瓜蒌仁　人参
年力壮盛者先用吐痰，次服此方。
水二锺，姜三片，枣二枚煎之。临服服法：入竹沥、姜汁温服。
●加减调中饮（陶节庵方）治食积类伤寒头疼、发热恶寒、口气紧盛、但身不痛，此为异耳。经云：饮食自倍，肠胃乃伤。轻则消化，重则吐下。
苍术　厚朴　陈皮　甘草　白术　山楂　神麴　枳实　草果　黄连　乾姜
腹痛加桃仁，痛甚大便实热加大黄，下之去山楂、草果、神麴、乾姜；心中兀兀欲吐者与乾霍乱同吐法，用滚水一碗，入盐一撮，皂荚末五分探吐。
水二锺，姜一片，煎之。服法：临服入木香磨取计，调饮。
●加减续命汤（陶节庵方）治脚气类伤寒头疼、身热恶寒、肢节痛、便秘呕逆，脚软弱不能转动但起于脚膝耳，禁用补剂及淋洗。
防风　芍药　白术　川芎　防己　桂枝　甘草　麻黄　苍术　羌活
暑中三阳所患必热，脉来数去桂枝、麻黄，加黄芩、黄柏、柴胡；寒中三阴所患必冷，脉来迟加附子；起于温者脉来弱，加牛膝、木瓜；起于风者脉来浮，加独活；元气虚加人参少许；大便实加大黄。
水二锺，枣二枚，姜一片，灯心二十茎煎之。服法：入姜汁调，温服。
●苓连消毒汤（陶节庵方）治天行大头病发热恶寒、头项肿痛、脉洪，作痰火治。喉痹亦用此方。
柴胡　甘草　桔梗　川芎　黄芩　荆芥　黄连　防风　羌活　枳壳　连翘　射干　白芷
先加大黄利去一、二次后，依本方去大黄加人参、当归调理。
水二锺，姜三片，煎一锺，入鼠黏子一撮再煎一沸。服法：入竹沥、姜汁调服。
●六神通解散（陶节庵方）治时行三月后谓之晚发，头疼身热、恶寒脉洪数，先用冲和汤。不愈，后服此汤。
麻黄　甘草　黄芩　石膏　滑石　苍术　川芎　羌活　细辛
水二锺，姜三片。服法：入豆豉一撮，葱白二茎煎之，热服取汗。
●通真子救苦丹　治大人、小儿感冒伤寒。
麻黄（去根节，洗净晒乾）四两（研极细末，温水浸，用细布取汁，余渣再捣再浸再取汁，必要洁净细腻为上）　甘草（炙去皮，净，研极细末）四两（凉水浸，照前取汁）　赤芍一两（研极细末，温水浸，照前取汁）　升麻（微炒）一两（研极细末，凉水浸取计）　朱砂一两五钱（研极细，水飞）　雄黄一两五钱（研极细，水飞）　当归身二两（研极细，温酒浸取汁）　人参（去芦，净，研极细末）一两（温酒浸取汁）　柴胡（去芦，研极细末）一两（温水浸取汁）　细辛五钱（研极细末，温水浸取计）　枳实（去心，研极细末）五钱（温水浸取汁）春夏加石膏五钱（水飞）　秋冬加桂皮五钱（研极细末，温水浸取汁）此药体有厚薄，味有清浊，故用水温凉而多寡不同。各味浸汁浓酽精细共合一处，细罗再滤三、五遍，阴乾再研，醋糊丸，黍米大。每服一丸。雄黄五分研极细，新汲水半盏调雄黄连药送下，用厚被盖暖处，香烧三寸，汗出即愈。重者二丸即效。制药用庚申甲子日，净室中莫令妇人、鸡犬见之。
●导引法：　先教病人盘脚而坐，次用两手交十指攀脑后风池、风府二穴，乃是风门也。向前叩首几至于地，如此连点一百二十数，急以葱醋粥、辛辣汤投之，汗出立解。
万邦孚曰：伤寒一症，治之最难，盖传经络不易识也。予母在广州南海署中感此症，无良医径致，不救及卒。后而遇一医官高凤山携陶节庵伤寒杀车服法来讲究甚精，时予妹及家人患此症者依方施治，悉应手而愈。予不敢秘，谨增入家抄方中，以普惠于四方云。

瘟疫  ***************************
众人病一般者是此乃天行时疾也。冬温为病，非其时而有其气也，当闭藏而反发泄于外，宜补药。带表左手脉大于右手，浮缓而盛，按之无力。
●人中黄　大治疫毒，亦治食积、痰热，降阴火。
冬月以竹筒两头留一节作一窍，纳甘草于其中，仍以木屑塞闭其窍，置粪缸中浸一月，取出晒乾为末，饭丸绿豆大。服十五丸。
●又方
大黄（酒蒸）　黄芩　黄连　人参　桔梗　苍术　防风　滑石　香附　人中黄
上为细末，神麴糊丸。每服五、七十丸。气虚四君子汤，血虚四物汤，痰多二陈汤送下。热甚加童便；大头瘟加羌活，去滑石。
●九味羌活汤　（方见伤寒门）
●藿香正气散　（方见伤寒门）
●治时病方
半夏　川芎　茯苓　陈皮　山楂　白术　苍术　甘草
姜水煎服。头痛加酒芩；口渴加乾姜；身痛加羌活、薄荷、防风、芍药。
●虾蟆瘟　（又名大小腮伤寒，又名大头病）
用侧柏叶自然汁调蚯蚓粪烧敷。或丁香尖、附子尖、南星、醋磨敷。或五叶藤汁敷。或车前草汁服。
●紫金锭　治四时瘟疫并阴阳二毒，伤寒心闷、狂言乱语、胸膈壅滞、邪毒未发。
薄荷一小叶研下甚效。
●人参败毒散　（方见伤寒门）
《活人书》中云：治四时疫疠。余平生以济人常无虚日。盖四时不正之气，冬常寒而反热，夏常热而反寒，春宜温而反凉，秋宜凉而反温。故病者大小无异，或一郡一邑然惟丘陵泽国高下有差，大抵使人痰涎风壅、烦热头疼、身疼等症，或饮食如常、起居作旧、甚至声哑，市井号为浪子。以其咳声不响，续续相连，俨如蛙鸣，故又号虾蟆瘟。或至赤眼、口疮、大小腮、喉闭风壅，喷嚏涕唾稠黏，里域皆同者并治之。去赤茯苓、桔梗，加青皮、白术者名清气散。治法并同，但以荆芥穗为引子，不用生姜、薄荷。败毒散中须加乾葛为妙。多服未效而有寒热往来不常者必用小柴胡汤，不拘服数，并无过失。大便秘并口鼻出血、痰涕者加黄芩、大黄，同法煎服。
●治大头病热喉痹歌
人间治疫有仙方，一两殭蚕二大黄。姜汁为丸如弹子，井花调服便清凉。
普济消毒饮子　天行大头病面暴肿，害人甚速，互相传染，不救。
黄芩　黄连各半两　人参三钱　橘皮二钱　生甘草二钱五分　白殭蚕七钱（炒）　连翘　黍黏子　板蓝根　马勃各一钱　升麻七分　柴胡五分　桔梗三分
水煎服。或加防风、薄荷、芎、归。
●瘟疫不相传染方
赤小豆，以新布盛，入井中浸二日，举家各服二十一粒。
凡人疫疠之家，以麻油涂鼻孔中，然后入病家，则不相传染。既出，或以纸捻探鼻，深入令嚏之为佳。

山岚瘴气  ***************************
●神术散
陈皮八两　苍术　厚朴各四两　甘草　石菖蒲各二两　藿香
每服四钱，加姜枣煎服。一方用香附三两炒，代菖蒲，名神术散气散。
●紫金锭　治山岚瘴气，并岭南两广毒蛊，若从宦于此才觉意思不快，即服一锭，或吐或痢，随手便瘥。

暑（附注夏）  ***************************
暑脉虚而微弱。按之无力，又脉来隐伏弦细芤迟，皆为暑脉也。脉虚身热得之伤暑；中暍，脉虚而微者是也。
●黄连香薷饮　治伤暑。或作腹痛、或恶心、或吐泻等症。
香薷四钱　厚朴（姜汁炒）　白扁豆各二钱　甘草一钱　黄连二钱
水四锺，煎二锺，去渣浸冷，徐徐服之。夹痰加半夏、南星；虚加参、耆。
●十味香薷饮　治人平素元气虚弱，更临夏月暑气侵胃所致肢体倦软，精神疲睏，脾胃不和，饮食不甘。
香薷　人参　陈皮　白术　黄耆　白扁豆　甘草（炙）　厚朴（姜制，炒）　乾木瓜　白茯苓
水二锺，煎八分，通口服。
●清暑益气汤　治长夏湿热蒸人、四肢困倦、精神减少、懒于动作、胸满气促、肢节疼痛或气高而喘、身热而烦、心下膨闷、小便黄而数、大便溏而频、或痢或渴、不思饮食、自汗体虚。
黄耆　苍术（泔水制炒）　升麻各一钱　人参　白术　神麴　陈皮　泽泻各五分　五味子九粒　青皮二分半
水二锺，煎一锺，食远温服。
●益元散　治中暑身热，小便不利。此药性凉，除胃脘积热，又淡能渗湿，故利小便而散湿热也。
滑石六两（水飞）　甘草一两（另研）
上和匀，每服三、五钱，新汲水调服。
●生脉散　止渴生津。
人参　麦门冬　五味子各等分
水煎服。
●六和汤　治心脾不调、气不升降、霍乱转筋、呕吐泄泻、寒热交作、痰喘咳嗽、胸膈痞满、头目昏痛、肢体浮肿、嗜卧倦怠、小便赤涩，并伤寒阴阳不分、冒暑伏热、烦闷或成痢疾、中酒烦渴畏食，妇人胎产中亦可服。
缩砂仁　半夏　杏仁　人参　甘草　木瓜　白术　赤茯苓　藿香叶　白扁豆　厚朴
水二锺，姜三片，枣一枚，煎一锺，温服。
●代茶汤　夏月服之以代茶，健脾止渴。
白术钱半　麦门冬（去心）一钱
煎作汤，代茶服。
●又方　治中暑迷闷。
取蒜研烂，热汤灌之立愈。或用连皮生姜一大块研烂，热汤灌下亦苏。卒急不得热汤，以冷水研捣亦可。
●治注夏属阴虚元气不足，夏初春末头疼脚软，食少体热者是
黄耆　人参　白术　甘草　陈皮　当归　芍药　黄柏（炒）
水二锺煎八分，空心温服。夹痰加半夏、姜汁，或加麦门冬、五味子。
夏月汗出，恶寒身热而渴者，中暍也。白虎加人参汤。（方见伤寒门）
发热恶寒、身重疼痛、小便涩淋，然毛耸手足逆冷，小有劳即热，口开前板齿燥，脉弦细虚迟，表里中暍也。用补中益气汤加香薷、扁豆，有热加黄芩。（方见内伤门）

湿  ***************************
有自外人者，有自内得者。阴雨湿地皆从外人，治宜汗散，久则疏通渗泄之。食生冷湿面、潼酪或饮酒，其症肿满，皆自内出，宜实中淡味渗泄、利小便。其脉沉而细，其自下起以重腿脚气者亦当汗散。
●加味二陈汤　治诸湿。
陈皮　半夏　茯苓　甘草　酒芩　羌活　苍术
姜水煎服。湿在上倍加苍术，湿在下加升麻。内湿加猪苓、泽泻，中焦湿与痛热加黄连，有实热者亦用之。肥白人因湿沉困怠惰是气虚，加二术、人参，黑瘦人沉困怠惰是湿热，加白术、黄芩、炒芍药。
除湿汤　治寒湿所伤、身体重著、腰脚痠疼、大便溏泄、小便或涩或利。
半夏曲　厚朴　苍术　藿香叶　陈皮　甘草　白术　白茯苓
水二锺，姜七片，枣一枚煎八分，通口食前服。
●五苓散　治脾胃有湿，小便赤，大便溏泻。
泽泻　猪苓　白术　茯苓　肉桂
水煎服。
●羌活胜湿汤　即痛风门通气防风汤，治风湿甚效。
●薏苡仁粥
以薏苡仁和米煮粥常食之，去湿极效，功胜诸药。
●四制柏术丸　滋阴降火，开胃进食，尽除周身之湿。
黄柏（去皮净）四斤（一斤酥炙十三次，一斤乳汁浸十三次，一斤童便浸十三次，一斤米泔浸十三次）　无油苍术（去皮净）一斤（川椒炒四两，破故纸炒四两，五味子炒四两，川芎炒四两）
上去四味同炒之药，止用苍术、黄柏为末，炼蜜丸桐子大。每服三十丸。早酒下，午茶下，晚白汤下。
●山精丸　健脾去湿，息火消痰。
苍术三斤（先用米泔浸三日，竹刀刮去粗皮，阴乾用）桑椹子斗许（取汁去渣，将苍术浸入汁内令透，取出晒乾，如是者九次，用木杵捣为细末听用）　枸杞子一斤　地骨皮一斤
上俱研为细末，与苍术末一併和匀，炼蜜丸弹子大。每服一丸或二丸，白汤下。
●黄耆防己汤　治风湿相搏，一身尽痛，或汗出恶风。
防己一两　甘草（炙）半两　白术七钱半　黄耆一两一钱
每服一两，入姜、枣煎。

霍乱  ***************************
内有所积，外有所感，阳不升阴不降乖隔而成，皆因饮食。脉来伏或绝，切勿与穀食、米汤饮之，必待吐泻过一、二时飢甚方可与之食。
●理中汤　加生姜治霍乱不渴。（方见伤寒门）
●五苓散　治霍乱作渴。（方见湿门）
●六和汤　治霍乱。（方见暑门）
●藿苓散　治霍乱吐泻齐作。
藿香　厚朴　陈皮　甘草　半夏　白术　茯苓　泽泻　猪苓
姜五片，水一锺煎八分，通口服。
●回生散　治霍乱吐泻，但一点胃气存者服之回生。
陈皮（去白）　藿香（去土）
每服一两，水二锺煎一锺，温服，不拘时。
●治乾霍乱
急将病人腿腕横纹上蘸温水拍打，见有紫血脉以针或磁锋刺出紫血即愈。
●华陀危病方　治霍乱吐泻。其证始因饮冷或冒寒，或矢飢、或大怒、或乘舟车伤动胃气令人上吐，吐不止，令人下泻，吐泻并作，遂成霍乱。头旋眼晕，手脚转筋、四肢逆冷，用药迟缓须臾不救。
吴茱萸　木瓜　食盐各五钱
上三味同炒焦，用磁罐盛水三升，煮令百沸，却入前药同煎至一、二升以下，倾一盏随病人意冷热服之，药入即醒。如仓卒无药，用枯白矾末，每服一钱，用百沸汤调服。如无白矾，只用盐一撮、醋一盏同煎八分，温服。或盐梅咸酸，皆可煮服。
●阴阳汤　治霍乱腹痛之甚。
用水一碗，将一半煎滚，一半冷水相合，吃之甚效。
●紫金锭
以薄荷汤磨服，一、二锭亦效。
●盐熨法　治霍乱吐泻，心腹作痛。
用炒盐二碗，布包顿其胸前并腹肚上，用熨斗火熨气透，又以炒盐熨其背，则十分无事。
●治转筋法　男子以手挽其阴，女子以手牵其乳近两边，此妙法也。
●一方　四物汤加酒芩、红花、苍术、南星，煎服。
●乾霍乱　忽然心腹胀闷刺痛，欲吐不吐，欲利不利者是也。以二陈汤探吐之。
●灸法　治霍乱已死，腹中有嗳气者，盐纳脐，灸七壮。
●洗法　治霍乱转筋。蓼一把去两头，水煮薰洗。如一时无蓼，以盐代之。

泻  ***************************
泄泻有湿、有火、有气虚、有痰积。
●胃苓汤　治感暑夹食，泄泻烦渴。
苍术（泔浸炒）　陈皮　厚朴（姜制炒）　甘草（炙）　白术（炒）　茯苓　猪苓　泽泻各一钱　肉桂
水煎，入盐少许温服。
●四神丸　治脾胃虚弱，大便不实，饮食不思或泻痢腹痛等症。兼治肾泄，清晨溏泄一、二次，经年不止者。
破故纸四两（酒浸炒）　吴茱萸一两（炒）　肉豆蔻二两（面包煨）　五味子二两
上为末，用生姜八两切片，同枣一百枚煮烂，去姜取枣肉为丸，桐子大。每服一钱五分，淡盐汤下。
●治男妇年老气虚脾弱频泻不止
人参　白芍（酒炒）　白术（炒）　茯苓　甘草（炙）　陈皮
肉豆蔻（面包煨）　乾姜（湿纸包煨）
上等分为末，炼蜜丸如弹子大。每服一丸，米汤下。或作煎药服亦可。
●治湿泄泻　凡水泻腹不痛者是也。
猪苓　泽泻　白术　苍术　赤茯苓
上各等分，水煎服。
●治火泄泻　腹痛泻水，肠鸣，痛一阵泻一阵者是也。
猪苓　泽泻　白术　苍术　赤茯苓　黄芩
上水煎服。
●治食积泄泻　痛甚而泻，泻后痛减者是也。
陈皮　半夏　茯苓　甘草（炙）　泽泻　山楂　厚朴（姜制，炒）　苍术（泔浸炒）　白术（炒）　神麴（炒）
水二锺，姜三片煎八分，通口服。一方神麴、大黄作丸下之。
●治虚泻　饮食入胃不佳，完穀不化者是也。
人参　白术　芍药（炒）　升麻　甘草　白茯苓
水煎服。
●治痰积泄泻　或泻或不泻，或多或少者是也。
海粉　青黛　黄芩
上为细末，神麴糊丸，桐子大。每服二、三十丸，淡姜汤下。
●治脾泄泻　五更时候泻者是也（即启脾丸，小儿常服最妙）。
人参　白术　茯苓　山药　莲肉各一两　山楂　甘草　陈皮　泽泻各五钱
上为细末，炼蜜丸弹子大。每服一丸，空心米汤下。
●一方　用炒白术四两，炒神麴三两，炒芍药三两半，寒月加肉豆蔻，用粥丸服。
●治冷泻　腹痛而泻，以热手按之觉缓止者是也。
白术　猪苓　茯苓各半两　肉桂一两　泽泻二两半　木香　芍药（炒）　陈皮　甘草（炙）　乾姜（炮）
上为细末，炼蜜丸弹子大。每服一丸，空心米汤下。或作剂服亦可。
●治感寒停食，腹胀腹痛，泄泻呕吐等症
苍术（米泔炒）　厚朴（姜汁炒）　陈皮各三两　甘草（炙）五钱　砂仁一两五钱　香附（炒）两半　藿香（去土）一两　茯苓（去皮）　山楂（净肉）二两　枳实（炒）一两五钱
上为细末，姜汤调，空心服。
●益元散　治暑泻。（方见暑门）
●刘草窗　治痛泻要方
白术三两（炒）　白芍药二两（炒）　陈皮一两　防风一两
上锉入服。水前或丸服。久泻加升麻六钱。
●治暴泻不止小便不通
用车前子炒为末，每服二钱，米饮调下，其根叶亦可捣汁。服此药利水道而不动元气。
●五味子散　治人到五更初，脐下绞痛溏泻一次，乃名肾泄，感阴气而然也。
五味子二两　吴茱萸半两
上二味，炒香熟为细末。每服二钱，陈米饮下。
●治水泻
老姜三两捣碎，水三锺煎一锺半，加沙糖二两，以滚汤冲入，滤去渣，通口服。
●清六丸　治泻兼血痢。
六一散一两　红曲五钱
上蒸饼为丸。去红曲加乾姜或生姜汁，名温六丸，治泻兼呕吐。
●藿香正气散　治感湿泄泻。（方见寒门）
●升阳除湿汤　治脾胃虚弱，不思饮食，肠鸣腹痛，泄泻无度，小便黄色，四肢困弱。
升麻　柴胡　防风　神麴　泽泻　猪苓各五钱　苍术一两　陈皮　甘草（炙）　麦芽面各三钱
上作十服，水煎，饭后热服。胃寒肠鸣加益智仁、半夏各半两，姜枣煎服。非肠鸣不用。
●四制香附丸　治妇人久泻，诸病通治。
用香附一斤，分作四分，一分酒浸，一分醋浸，一分童便浸，一分盐汤浸，皆浸七日取出，晒乾为末。每服三钱，空心好酒送下。
●大已寒丸　治寒泻甚者。（方见中寒门）
●理中汤加乾葛　治积伤于酒，每晨起必泻。（方见伤寒门）
●白术理中汤　治脏中积冷，立夏后泄泻时作，或小腹疼痛。
茯苓　白术　甘草（炙）　乾姜
上等分。每服三、四钱，水煎服。寒甚加附子；腹痛加芍药；肾气动去术加桂。
●椒肉九　治脾泄水泻，使红下血等疾。久痢先行，后依此药补之神效。
用健猪肚一个，去油净，入大蒜盛满，线缝住。仍用阴水七碗，阳水七碗，先将水烧滚，下肚煮得水乾为度，杵烂听用，后加药四味：
苍术（净末）　厚朴（净末）　陈皮（净末）各五两　川椒（净末）二两
俱入前肚内，又杵三、二百下，肚若无丝方可用丸，桐子大。每服二钱，空心白汤下。
●治脾泄方
白术一两　白茯苓八钱　人参　甘草各一钱　砂仁二钱
莲肉四两（泡去皮心，微炒）　广木香二钱
上为末，以陈糯米一升，炒熟为末，拌匀。空心或蜜或沙糖汤调服。虽经年久者，半料即愈。
●灸法　治老人、虚人及久泄不止。
灸脐中五、七壮，又灸脐下三寸关元穴三十壮。

痢  ***************************
初得一、二日元气未虚必推荡之，此通用之法。脉沉小者易治，洪大数者难治。
●小承气汤　治痢初发，积气甚盛，腹痛难忍或作胀闷，里急后重；数至圊而不能通，窘迫之甚。
大黄三钱　厚朴二钱　枳实一钱半
水煎温服，以利为度，未利再服，郁积通彻之后，随症调治。凡痢五日后，不宜下，恐胃气虚也。
●小柴胡汤去参　治身热夹外感下痢，不恶寒。
●胃苓汤　治暴痢，赤白相杂，腹痛，里急后重。
厚朴（姜制炒）　苍术（泔浸炒）　泽泻　茯苓　猪苓各八分　陈皮　甘草（炙）　白术　黄连各一钱　木香三分　槟榔五分
水二锺煎八分，通口服。
●治痢初发
用生姜、细茶煎汁服，立愈。
●痢疾膏药
大附子　硫黄各四两　乳香　没药各六钱　麝香六分
俱为细末。松香四斤熬清倾地上一日取起，每麻油一斤煎，用槐枝搅滴水成珠，入松香四斤化开，稍冷入前药末和匀贴脐上。水泻亦治。
●治赤痢
生地黄　黄柏　芍药　地榆　白术各等分
水煎服。如腹痛加枳壳、厚朴；后重加滑石、木香、槟榔；有热加黄芩、山栀；腹痛甚加没药。
●黄芩芍药汤　亦治赤痢。
黄芩　芍药各一两　甘草五钱
水煎服。
●治白痢
苍术（泔浸炒）　白术　神麴　茯苓　甘草（炙）　樗皮
水煎服。如腹痛加枳壳、厚朴；后重加木香、槟榔。
●治初觉肚腹积滞似痢之状及饮食伤脾，闷郁胀满不快者
槟榔一两　白芍药五钱
水二锺煎八分，空心服。渣再煎，候行一、二次即愈。
●保和丸　治食积痢。（方见积食门）
●当归导气汤　治脓血痢无度，腹中痛。
当归　芍药各一钱　甘草一钱半　青皮七钱　槐花七分
生地黄（酒洗阴乾）二钱
水二锺煎八分，去渣温服。后重加木香、槟榔末各三分，泽泻五分。如小便利去泽泻。
●升阳除湿汤加木香　治痢如鱼冻者最妙。（方见泻门）
●胃风汤　治风入肠胃作痢，或白或赤，或如豆汁，或痢久人弱，脉虚，色如尘腐将危者亦能救治。
人参　白术　茯苓　川芎　芍药　当归　羌活　防风　黍米
水二锺煎八分，通口服。一方有桂无羌活、防风。腹痛甚加木香。
●加味四物汤　治下痢纯血，久不愈属阴虚。
川芎　当归　芍药　生地黄　槐花　黄连　桃仁
水煎服。
●治久痢
石莲肉　白术　陈米（锅内炒焦）
为末，白汤调服。
●治气血虚而痢者
用四物汤加人参、白术、陈皮、黄连、黄芩、阿胶以补之，痢自止。
●治噤口痢
用人参二分，黄连一分，姜炒浓煎，细细呷之，但呷一呷下咽即开。
●又方　引热下行。
用田螺肉捣碎，入麝香少许，合脐内。
●又方　用败毒散加陈仓米一撮，石莲肉七枚，煎服。
●加味香连丸
黄连二两（一半姜汁炒，一半芒硝水炒）　木香　大黄（酒蒸九次）　青皮（炒）　枳壳（炒）　黄芩（炒）各一两　白芍二两（酒炒）　甘草五钱
姜汁、神麴糊为丸，桐子大。每服七、八十丸，空心服。赤痢用苦茶，白痢用姜汤下。
●又方　黄连（酒炒）　厚朴（姜汁炒）各一两　木香五钱
为极细末，白汤调服。
●香连丸　治冷热不调，下痢赤白，脓血相杂，里急后重。
黄连二十两（用吴茱萸十两同炒，令赤色，去茱萸）　木香四两八钱
为末，醋糊丸桐子大。每服三十丸，空心米饮下。
●四味香连丸　治痢疾初发三、五日，不问赤白，每日二服。有积自行，无积自止。
黄连十两（炒）　木香二两　大黄四两（酒煨）　槟榔一两
为细末，陈面糊丸，绿豆大。每服七十丸，空心米饮下。
●紫金锭　赤痢凉水磨下，白痢姜汤磨下。痢纯血垂死者以水磨服即愈。
●茱连丸　赤白痢分治。
吴茱萸（拣净）　黄连（去须）各等分
上为一处，以好酒浸透取出，各自拣焙或晒乾，为未糊丸，桐子大。赤痢用黄连丸三十粒，甘草汤下；白痢用茱萸丸三十粒，乾姜汤下；赤白痢各用三十粒，合併甘草、乾姜汤下。
●刘草窗　治虚弱痢方。
人参二钱　白术二钱半　白茯苓二钱　芍药（炒）钱半　神麴（炒）七分　升麻五分　苍术一钱
上作一服，水煎。后重加木香三分、槟榔七分、黄连（炒）七分、泽泻六分、甘草五分（炙）、防风一钱、酒当归一钱、滑石（炒）五分。
●治痢十法
恶寒发热，身首俱痛，此为表症，宜微汗和解，用苍术、川芎、陈皮、芍药、甘草、生姜三片煎。腹痛后重、小便短、下积，此为里症，宜和中疏风，用炒枳壳、制厚朴、芍药、陈皮、滑石、甘草煎。下坠异常、积中有紫黑血而又痛甚，此为死血症，用擂细桃仁、滑石行之；或渴及大便口燥辣是名夹热，加黄芩；或口不渴身不热，喜热手熨是名夹寒，加姜、桂；或下坠在血泄之后，此气滞，宜于前药加槟榔一枚；或在下则缠住，在上则呕食，此为毒积未化，胃气未平，当认其寒则温之，热则清之，虚则用参、术补之，毒解积下食自进；或力倦自觉气少，懒食，此为夹虚，宜加白术、当归身尾，甚者加人参。又十分重者止用此一条加陈皮补之，虚回而痢自止；或气行血和积少，但虚坐努积，此为无血，倍用当归身尾，却以生芍药、生地黄而以桃仁佐之，复以陈皮和之，血生自安；或缠坠退减十之七、八，秽积已尽，糟粕未实，当用炒芍药、炒白术、炙甘草、陈皮、茯苓煎汤下固肠丸三十粒，然固肠丸性燥，恐尚有滞气未尽行者，但当单饮此汤，固肠丸未宜遽用；或痢后糟粕未实或食粥稍多，或飢甚方食，腹中作痛，以白术、陈皮各半，煎汤和之自安；或久痢后体虚气弱、滑下不止，又当以药涩之，用诃子、肉豆蔻、白矾、半夏，甚者添牡蛎，然须以陈皮为佐，恐大涩亦能作痛，又甚者，灸天枢、气海。上前方用厚朴泻滞凝之气。然厚朴性大温而散，久服大能虚人，滞气稍行即去之。余滞未尽则用炒枳壳、陈皮。然枳壳亦能耗气，比之厚朴稍缓，比陈皮稍重。滞气稍退亦当去之，只用陈皮以和众药。然陈皮去白有补泻之兼。若为参、术之佐，亦纯作补药用。凡痢疾腹痛必以白芍药、甘草为君，当归、白术为佐；恶寒痛者加桂；恶热痛者加黄芩。达者更能参以岁气时令，用药万举万全，岂在执方而已哉。


卷二  ——————————————————————————————————————————————————————————————————————————————————————————

疟  ***************************
无汗要有汗，散邪为主，带补。有汗要无汗，正气为主，带散。疟脉俱弦，弦数多热，弦迟多寒。亦有病久，脉极虚微之中少见弦，但不搏手，细察可见也。弦如刀刃者死，小者生。
●治疟屡验方
柴胡（有汗一钱，无汗二钱）　白术二钱（无汗一钱）　茯苓　陈皮　半夏各七分　薄桂二分　黄芩（热多）五分（寒多一分，寒热均七分）　甘草（炙）二分（胀闷不用）　草果五分（无食不用）　人参五分（虚七分，虚甚一钱）　生姜（寒多）五片（热多一片，寒热均三片）
水二锺煎八分，发前空心服。
●清脾饮　治脾疟，脉来弦数，或热多寒少，口苦咽热，小便赤涩。
青皮（去穰）　厚朴（姜制）　草果仁各七分　白术（炒）一钱　半夏一钱（汤洗十次）　甘草（炙）五分　黄芩一钱二分　柴胡（去苗）一钱半　茯苓（去皮）一钱
水二锺，姜三片，煎八分空心服。如有汗以白术、茯苓为君，热多加黄芩、柴胡；寒多加半夏、草果；大渴加知母、麦门冬、天花粉。
●柴平汤　治热多寒少者最效。小柴胡合平胃散。
●小柴胡汤（方见伤寒门）、平胃散（方见伤食门）。
●疟疾塞鼻丹
巴豆（净肉）五钱　麝香五分（置东方）　白矾五钱　白芷二钱（置西方）　官桂五钱　朱砂一钱（置南方）　青黛五钱　黑附子三钱（置北方）　硫黄五钱　雄黄五钱（置中央）
五月五日备制为末，按方放列于天地位前，午时焚香，取五家粽尖，丸如桐子大。每用一丸绵裹，于未发日晚，男左女右塞鼻孔中立效。合时忌鸡犬、妇人见之。用过者以醋洗收起又可用。一丸可治八、九人。
●人参养胃汤　治久疟、虚疟或间日一发，或三五日一发，寒多热少者。
人参一钱　半夏八分　陈皮八分　甘草五分　茯苓　苍术各八分　藿香一钱　厚朴一钱　草果仁七分
上用生姜四两捣烂，取汁不拘多少以碗盛之，露一宿，次日早将前剂用枣一枚、乌梅一个，水二盅煎八分，入姜汁通口服。忌生冷。
●四兽饮
人参　白术　茯苓　甘草（减半）　陈皮　草果　半夏　枣子　乌梅　生姜
上锉，同姜枣以盐少许醃食顷，厚皮纸裹，以水润湿，慢火煨，令香熟焙乾，每服半两，水煎。未发前并进数服。
●露姜饮　治脾胃聚痰发为寒热疟疾。
用生姜四两，和皮捣汁一碗，夜露至晓，空心冷服。
●七枣汤　治疟但寒不热者。
附子一个（炮，又以盐水浸再泡，如此七次去皮脐）
上分作二服，水二锺、姜七片、枣七枚煎七分，当发日早温服。
●又方　川乌代附子以水调陈壁土为糊，浸七次，姜枣煎服。
●小柴胡汤　治疟但热不寒者（方见伤寒门）。口渴加麦门冬、天花粉。
●十将军丸　治久疟不瘥有疟母者。
三稜（泡）　莪术　青皮（去瓤）　陈皮（去白）　草果（去壳）　砂仁　槟榔　乌梅肉　半夏（汤泡七次）各一两　常山（酒蒸）二两
上先将常山、草果用好醋、酒各一碗入瓦器内浸一宿后，入八味药同浸至晚入瓦铫内炭火煮，焙乾为末，半酒半醋打糊为丸桐子大。每服三、四十丸，白汤下，日进三服。凡有积聚及烟瘴湿地更宜服。一方加苍术、香附炒各一两。
●加味补中益气汤　治人平素不足兼以劳役、内伤加感寒暑以致疟疾，寒热交作、肢体倦软、乏力少气。
黄芩　黄耆　柴胡各一钱　半夏　芍药　人参　白术　当归各八分　甘草五分　升麻三分　陈皮六分
水二锺、姜三片，煎八分空心服。有汗及寒重加桂枝五分，倍黄耆；热盛倍柴胡、黄芩；渴加麦门冬、天花粉。
●斩鬼丹
砒一钱　雄黄三钱　辰砂三钱　甘草二钱　绿豆粉一两五钱
上为末，豆粉糊丸，白豆大，辰砂为衣。临发日五更井花水服二丸，小儿一丸。
●截疟丹
五月五日取独蒜，不拘多少，春烂入好黄丹，再舂。乾湿适均，手搓为丸如圆眼核大，晒乾收贮。但疟疾二三发后，临发日鸡鸣时，以药一大略捶碎，取井花水面东服之。
●红丸子　治食积疟（方见积聚门）。不食者，必从饮食上得之，当以食治。
●紫金锭　治疟不问新久，临发时东流水煎桃柳枝汤磨服。
●加减六君子汤　治疟后饮食少进，四肢无力，面色痿黄。
人参　白术　半夏各一钱　茯苓　陈皮　黄连　枳实各八分　甘草五分
姜三片、水一锺半煎七分，食远服。
●人参白虎汤　治暑疟、温疟。（方见伤寒门）
●截疟青蒿丸
青蒿一斤　冬瓜叶　官桂　马鞭草各二两
上为末，饭丸胡桃大。每一两分作四服，临发前一二时尽服之。
截疟虚甚者，用人参、常山各五钱锉碎，微火上同炒，去常山不用，只以参煎汤，未发前服。
●拿法
黄丹五钱（生用）　白明矾三钱（生用）　胡桃一钱五分（为末）　麝香半分
上为末，临发时对日坐定，将好米醋调药末，男左女右敷手心，外将绢帕紧扎，待药力热方行，出汗为度。如无日，脚下用火。此药一料能治三人，年老身弱怕服药者用此。
●祝由科　治疟疾不愈。（出张子和《儒门事亲》）
咒曰：吾从东南来，路逢一池水；水里一条龙，九头十八尾；问伊食甚的，只吃疟疾鬼。
上念一遍吹在枣子上，念七遍吹七遍，上令病人于五更鸡吠不闻时，面东而立，食讫，于净室中安困。忌食瓜果、荤肉、热物。此法十治八九，无药处可以救人。

火  ***************************
气有馀，便是火。气从左边起者肝火也；气从脐下起者阴火也。热从脚下起入腹者虚之极也。阴虚火动难治。轻者可降，重则从其性而析之。实火可泻，虚火可补。
●升阳散火汤　治男、妇四肢发热，筋骨间热，表热如火，燎于肌肤，扪之烙手。此病多因血虚而得，或胃虚过食冷物，郁遏阳气于脾土之中并宜服。此火郁发之之义也。
升麻　葛根　独活　白芍药　羌活　人参　柴胡　防风　甘草（半生半炙）
上水煎服。忌食寒冷之物。
●黄连解毒汤　治实火燥乱、烦渴、蓄热内甚等症。
黄连　黄芩　黄柏　栀子各等分
水煎服。去栀子加大黄，名大黄金花丸。加大黄加栀子，名栀子金花丹。溪云：人壮气实、火甚癫狂可用正治，或硝水、冰水与之；虚火盛狂者以生姜汤与之，若投冰水正治立死。
●加减四物汤　治阴虚火动皆火起于九泉穴，此补阴降火之妙剂。
当归　川芎　芍药　生地黄　黄柏　黄芩　熟地黄各等分
上水煎服。甚者加龟板；兼气虚加参术、黄耆。一法用附子末，津调涂涌泉穴。
●五制黄柏丸　能降五脏六腑之火，滋阴补阳甚效，甚大。
黄柏一斤（去皮咀片，分作五分，一分好酒浸；一分醋浸；一分童便浸；一分米泔浸；一分蜜水浸）
上各浸一宿，捞起晒乾炒褐色，放地上去火毒，为末。煮老米二碗，将莲叶盖饭面上煮熟，又将莲叶盖面蒸后，又将莲叶包饭煨一刻，取出去莲叶捣如泥，和药丸桐子大，焙乾。每早盐汤送下百丸。
●左金丸　治肝火气从左边起者是。
黄连六两　吴茱萸一两（汤泡）
上为末，水九或蒸饼丸，绿豆大。白汤下五十丸。
●柳青丸　治肝火。
黄连用姜汁炒为末，粥丸，温汤下。兼治心热。
人中白亦泻肝火，须风露二三年者佳。
●清金丸　治肺火。
苦参炒为末，水丸。温汤下。又方用桑白皮各一两，甘草五钱为末服之。
●大补丸　治阴火气从脐下起者是。
黄柏炒褐者为末，水丸。温汤下。
●又方　四物汤加白马胫骨，降阴中火，代芩连用。
人中黄亦降阴火。
●滋肾丸　治肾热。
黄柏三两（酒拌阴乾）　知母二两（酒浸阴乾）　肉桂一钱半
上柏、母气味俱阴，以同肾气，故能补肾，而泻下焦火也。桂与火邪同体，故曰热因热用。凡诸病在下焦，皆不渴也。炼蜜为丸，百沸汤下。
●导赤散　治小肠实热。
生地黄　木通　甘草各等分
入竹叶煎服。
●泻心汤　治心热。
黄连为末，水调服。
●治脾热
藿香七钱　山栀一两　石膏五钱　甘草三两　防风四两
上为末，用蜜、酒拌匀，略炒服。生甘草缓火邪；木通下行泻小肠穴；山栀子仁大能降火，从小便泄去，其性能屈曲下降，人所不知，小便降火极速。胃虚者勿用。
●二黄丸　治男、妇三焦积热，咽喉烦躁，小便赤涩，大便秘结，并宜服之。
黄连（去芦须）　黄芩（去土）　大黄（煨）各半两
上为末，炼蜜丸，桐子大。每服四十丸，热水吞下。
●上清丸　治咽喉肿痛，痰涎壅塞。
薄荷一斤　川芎　防风各二两　桔梗五两　砂仁五钱　甘草四两
各为细末，炼蜜丸，皂角子大。不时噙化。
●玄明粉　治邪热所干膈上气滞、脏腑秘涩等症。
朴硝不拘多少，洁净无砂土者，入锅化开炒极燥，贮阳城罐内，上以圆瓦盖之，盐泥连罐身封固，大火煅内外通红为度，乘热倾入水，研化。用竹篮上布、绵纸一、二层，将水沥下清汁，露一宿，明早去水，其下凝白如冰。复照前用滚汤化开，又露，约数次，待其味淡即成粉矣。晒乾收磁罐内，其每日沥下水，以磁罐收之，再用纸滤过，又可如法泡露。又有粉大率二斤，朴硝可得一斤，研为细末，每二斤入甘草生熟二两为末，一处搅匀，临卧斟量用之，或一钱、二钱以桃花煎汤或葱白汤下。
●益元散　降火甚效。（方见暑门）
●碧雪　治一切积热，口舌生疮，心烦喉闭。
芒硝　青黛　石膏（各研末水漂）　寒水石　朴硝　滑石甘草（煎汤二升）　马牙硝各等分
上将甘草汤入诸药末再煎，用柳木篦不住手搅令消溶，入青黛和匀倾沙盆内，候冷结成霜，研为末。每用少许，含化津咽。如喉闭不能咽，用竹筒吹入喉中。
●凉膈散
大黄　朴硝　甘草各二两　连翘四两　栀子仁　黄芩　薄荷各一两
上为末，每服二钱，加竹叶与蜜些少煎服。
●清咽太平丸
薄荷叶十两　川芎二两　枯梗三两　甘草二两　防风二两　柿霜二两　犀角二两（用人两腋下夹住，被汗蒸透取出为末）
上研细末，炼蜜丸如樱桃大，不拘时噙化。
●黄金丸　治积热、积痰并三焦五脏有馀之热，夹热下利，食痞膈闷、咽痛、眼目赤肿、中暑中热、烦躁等症，及初发肿毒。
锦纹大黄（火煨）　郁金（比姜黄极小者）　牙皂（去筋膜，俱切碎）
上三味各等分为细末，用沙罐将牛胆汁炼成膏，和药丸桐子大。每服三、五十丸，量病轻重加减，白汤下，大便少去一二次即止，不伤元气，甚可服之。
●玉腋丸　专泻胃火。并治食积痰火。
软石膏不拘多少，火煅出火毒为末，醋糊丸，绿豆大。服之。
●地骨皮散　治浑身壮热，脉长而滑，阳毒火炽发渴。
地骨皮　茯苓各半两　柴胡　黄芩　生地各一两　羌活　麻黄各七钱半（有汗并去之）　石膏二两　知母一两
每服一两，姜水煎服。

癍疹  ***************************
有色点而无头粒者，谓之癍；有头粒而随出即没，没而又出者谓之疹。癍属风热，夹痰而作疹属热与痰左肺。凡丹从四肢入腹者死。又云瘾疹，多属脾隐，隐然在皮肤之间，故言瘾疹也。发则多痒或不仁者，是有兼风兼湿之殊。色红者兼火化也。热微者赤斑出，热甚者黑斑出。赤斑五死一生，黑斑十死一生。
●通圣散　癍疹通治，消息随宜。
防风　川芎　当归　麻黄　薄荷　连翘　芒硝　大黄　白芍药各五钱　黄芩　石膏　桔梗各一两　滑石三两　荆芥
栀子　白术各三钱　甘草二两
上水煎服。身疼加苍术、羌活；痰嗽加半夏。
●清风散　治丹疹属血风、血热。
荆芥穗　甘草（炙）　陈皮（去白）　厚朴各五钱　白殭蚕
人参　蝉蜕（去土炒）　茯苓　防风　芎藭　藿香　羌活
上为末，每服三钱。荆芥、茶清调下。
●化斑汤　治伤寒汗吐下后斑发脉虚。
人参　石膏　知母　甘草　守真加白术　一方加玄参
水煎服。
●一方　黄瓜水调伏龙肝服之，去红点斑。
●调中汤　治内伤外感而发阴斑。此无根失守之，火聚于胸中，上薰于肺传于皮肤，如蚊虫咬形状而非锦纹也。
苍术一钱半　陈皮一钱　砂仁　藿香　芍药（炒）　桔梗
甘草（炙）　半夏　白芷　羌活　枳壳各一钱　麻黄　川芎桂枝各五分
姜三片，水煎服。
●消毒犀角饮子　治斑及瘾疹。
牛蒡子六钱　荆芥　防风各三钱　甘草
水煎服。
●玄参升麻汤　斑在身，治汗下吐后毒不散，表虚里实发于外，甚则烦躁谵妄。
玄参　升麻　甘草等分
水煎服。
伤寒阳证发斑有四，惟温毒发斑至重。红赤为胃热，紫黑为胃烂，一则下早，一则下晚，乃外感热病发斑也。以玄参、升麻、白虎等汤合服之。（白虎汤方见伤寒门）
有内伤发斑者，胃气极虚，一身火游行于外所致，宜补以降之。

消渴  ***************************
上消者肺也，多饮水而少食，大小便如常；中消者胃也，多饮食而小便赤黄；下消者肾也，小便频数浊淋如膏之状。三消皆禁用半夏。脉洪大者生，微小者死。
●治方
黄连末　天花粉末　人乳汁　藕汁　生地黄汁
上将三汁佐以姜汁入蜜为膏，和二末徐徐留舌上，以白滚汤少许送之。能食易飢者加软石膏、黄芩；小便频数或如膏者加五味子、知母、黄柏、玄参。若泄泻先用白术、白芍药炒为末，调服后服此药。一方缲丝汤饮之，如无缲丝汤以蚕壳煮汤代之，此物属火有资阴之用，能泻膀胱中相火，引气上潮于口。天花粉消渴中神药也。
●人参白虎　治上消。（方见伤寒门）
●猪肚丸　治中消。
黄连五两　麦门冬　知母　瓜蒌　茯神各四两
上为末入雄猪肚内，缝之蒸熟，于石臼内杵烂，如干加炼蜜丸桐子大。每服百丸，食后米饮下，可以清心止渴。
●调胃承气汤　治中消
大黄　芒硝　甘草各等分
上锉，每服临期斟酌多少，先煮二味熟，去渣下芒硝再煮二三沸，顿服之。以利为度，末利再服。
●六味地黄丸　治下消。
乾山药　山茱萸各四钱　泽泻　牡丹皮　白茯苓各三钱　熟地黄八钱
上为末、炼蜜丸，桐子大。每服五十丸；滚汤空心送下。
●瓜蒌丸　治消渴。
瓜蒌根薄切，用人乳汁拌蒸，竹沥拌晒，为末炼蜜丸，弹子大，噙化。或丸绿豆大，每服百丸，米饮下。
●忍冬丸　治消渴既愈后，须预防发痈疽之患。
忍冬草不拘多少，根、茎、花、叶皆可用。置瓦罐内，用无灰好酒浸，以糠火煨一宿，取出晒乾，入甘草少许，研为细末，以所浸酒打面糊丸桐子大。每服百丸，不拘时温酒、米饮下。
●麦门冬饮子　治隔消胸满心烦、津液短少、消渴。
五味子五分　知母一钱　甘草（炙）三分　瓜蒌仁　乾葛各五分　人参　麦门冬各一钱　生地黄八分　茯苓七分
水二锺，竹叶十四片，煎一锺温服。
●黄耆六一汤　治诸气不足，胸中烦悸常消渴者。（方见痈疽门）
●清心莲子饮　治渴而小便浊或涩。（方见浊门）
●神白散（即六一散）　治真阴素被损，虚多，服金石等药或嗜炙煿咸物遂成消渴，用温水调服。或大渴欲饮冷者，新汲水尤妙。（方见暑门）
●三黄丸　治男子、妇人五劳七伤，消渴不生肌肉，妇人带下手足发寒热者。
春三月：黄芩四两、大黄二两、黄连四两。
夏三月：黄芩六两、大黄一两、黄连一两。
秋三月：黄芩六两、大黄二两、黄连三两。
冬三月：黄芩三两、大黄五两、黄连三两。
上三味随时加减，捣为细末，炼蜜丸，如大豆大。每服五丸，一日三服。不去加七丸，服一月病愈。
●加味钱氏白术散　治消渴不能食。
人参　白术　白茯苓　甘草（炙）　枳壳（炒）各五钱　藿香一钱　乾葛二钱　木香　五味　柴胡三分
上作一服水煎服。
●茯菟丸　治三消渴通用。亦治白浊。
菟丝子（酒浸）十四两　北五味七两　白茯苓五两　石莲（肉）三两
上为末，用山药未六两，作糊丸，桐子大。每服五十丸，米汤下。

痰  ***************************
凡痰之为患，为喘、为嗽、为呕、为利、为眩、为晕。心嘈杂，怔忡惊怖为寒热，痛肿为痞隔、为壅塞，或胸胁间辘辘有声，或背心一片常如冰冷，或四肢麻痹不仁，皆痰饮所致。或因脾胃虚弱不能摄肺金，或为四气七情所干，气壅痰聚而然也。善治疾者不治痰而治气，气顺则一身之津液亦随气而顺矣。治疾法实脾土，燥脾湿是治其本也。凡奇怪之症人所不识者皆当作痰治。
●二陈汤　此治痰要药也。上、中、下一身之痰通治。
橘红一两　半夏（泡）五钱　甘草二钱　生姜　茯苓五钱
水煎服。痰清属寒，倍加半夏。食积痰，加神麴、麦芽、山楂。湿痰多见倦怠软弱，加白术、苍术。风痰加南星、白附、片芩。中气不足加参、术。火动其痰必眩晕、嘈杂，加山栀子、黄芩、黄连。内伤夹痰加参、耆、白术，用姜汁传送。虚甚加竹沥。脾虚宜清中气以运痰降火，加白术，用升麻提起。痰在胁下加白芥子以行之。痰在四肢加竹沥。痰在皮里膜外加白芥子、姜汁、竹沥以导之。气实者用荆沥。
●治老痰　用海石、半夏、栝蒌、香附、五倍子作丸服。
●治热痰　用青黛、黄连、青礞石作丸服最捷。
●定喘化痰汤
紫苏子（炒研）一钱　半夏（汤泡七次）七分　甘草三分　白果五枚（去壳微炒）　前胡　杏仁（炒去皮尖）　栝蒌仁（研）　白茯苓　陈皮（去白）　桑皮（炒）各一钱
水二锺，姜三片，煎一锺，去渣食远温服。
●藿香正气散　治胸中寒痰并疟后寒痰。（方见伤寒门）
●润下丸　降痰。
广陈皮一斤四两洗净，好盐四两同入水煮用，宜适中不可过多，不可不及。约煮盐味入药得所为度，取出候乾，仍切小片炒燥为末，入炙甘草末四两和匀，酒糊丸，绿豆大。每服七十丸，不拘时清茶下。
●加味润下丸　降痰最效。
橘红半斤（将盐五钱水化拌匀，以水煮乾为度）　南星（滚汤泡）　半夏（滚汤泡俱仍以盐煮）　黄芩　黄连　甘草各一两
上为末，蒸饼糊丸桐子大。每服六十丸，白滚汤下。
●一方　用雪梨一枚，带蒂，切盖将瓤挖去，入川椒，每岁一粒，盖定。外以纸包八九层，水湿入灰火煨半日，纸焦梨熟为度，取开採热食之。
●王隐君滚痰丸
括曰：甑里翻身甲挂金，于今头戴草堂深；相逢二八求斤称，硝煅青礞倍若沉；十七两中另半两，水丸桐子意常斟；千般怪症如神效，水泻双身却不任。
大黄（酒蒸）　黄芩（酒洗）各八两　沉香五钱　礞石
一两（捶碎，焰硝一两同入砂罐内，瓦盖，铁线束，盐泥固济晒乾，火煅红候冷，取出色如黄金者佳）
上为末，水丸桐子大。每服三十丸，量人虚实加减。临卧食后茶清、温水任下。一方用朱砂二两为衣。
●清气化痰丸
南星（姜制）　半夏（姜制）各一两半　陈皮　枳实（麸炒）
茯苓　杏仁（去皮尖）　瓜蒌（去油）各一两　黄芩一两二钱
上为末，姜汁煎水打糊为丸，桐子大。每服五十丸，食后临卧各一服，食积痰加神麴、麦芽，气虚用补气药送之。
●半夏丸　大治湿痰喘急，亦止心痛。
半夏不拘多少，香油炒为末，粥丸桐于大。每服三五十丸，姜汤送下。
●一方　燥湿痰用南星、半夏各一两，蛤粉二两为丸，青黛为衣姜汤送下。
●中和丸　治湿痰气热。
苍术　黄芩　半夏　香附各等分
上为末，粥丸桐子大。每服五十丸，姜汤送下。
●治酒痰　用瓜蒌、青黛，蜜丸噙化。
治痰要药用贝母不拘多少，以童便春夏浸一日夜，秋冬三日，捞起水淋洗净，晒乾研末，糖霜和成，不时服。滚白汤调下亦可。
●清膈化痰丸
黄连　黄芩各一两　黄柏　山栀各五钱　香附一两半　苍术二两
为末，蒸饼丸，白汤下。
●苏子降气汤　治虚阳上攻，气不升降，上盛下虚，涎壅盛。（方见气门）
●万病解毒丹　（即紫金锭）此药解诸毒，疗诸疮，利关窍，通治百病神效，不可具述，凡居家出入不可无。治疾之功过于牛黄丸等剂。
山慈姑（去皮净焙）三两　文蛤（即五倍子捶破去内膜净）二两　麝香三钱　千金子（即续随子去油壳净）一两　红芽　大戟（一名紫大戟洗焙乾一两半，江南产者佳，形如甘草而坚实，切不可误用绵大戟，江北有土大戟，红色者亦可用）　上各研为细末，以糯米粉糊和匀于木臼中杵十馀下，每料分作六十锭，每服半锭，病重者或全服一锭，以酒或薄荷汤磨下，合日于端午七夕重阳，如欲急用辰日或天德月德日亦佳，勿令妇人、孝服、不具足人及鸡犬之类见之，要在净室焚香修制。
●牛黄清心丸　治诸风，缓纵不随，语言蹇涩，心怔，健忘，恍惚去来，头目眩晕，胸中烦郁，痰诞壅塞，精神昏愦，又治心气不足，神志不定，惊恐怕怖，悲忧惨慽，虚损少睡，喜怒无时，或发狂颠，并宜服之。
白芍药一两半　羚羊角（末）一两　人参（去芦）二两半白术两半　白茯苓（去皮）一两二钱　芎藭一两二钱半防风（去苗）一两半　麝香一两　阿胶（炒）一两七钱　乾姜（泡）七钱半　牛黄（研）一两二钱　龙脑一两　犀角末二两　雄黄（研飞）八钱　金箔一千二百片内四百片为衣　当归（去芦）一两半　柴胡（去苗）一两二钱　甘草（炙）五钱　山药七两　麦门冬（去心）一两半　桔梗一两二钱半　杏仁（去皮尖取仁，麸炒黄）一两二钱半（别研）　黄芩（去腐）两半　神麴（研）二两半　大枣百个（蒸熟去皮核研膏）　蒲黄三两半（炒）　大豆黄卷一两七钱半（炒）　白蔹七钱半　肉桂（去皮）一两七钱半
上除枣、杏、金箔、二角末及牛黄、麝香、雄黄、龙脑四昧，别为细末，入余药和匀，炼蜜枣膏丸，每两作十丸，金箔为衣，蜡包，每服一丸，食后温水化下。小儿惊痫即酌度多少，以竹叶汤或温酒化下。
●急救牛黄丸（广东蜡丸者，多用此方）
牛黄　琥珀　犀角　枳壳　千天罗（烧灰存性）　天竺黄　白茯神（去皮本）　白术　辰砂各一两　沉香　麝香　木香各三钱　羚羊角四钱　明天麻二两　蟾酥一钱　人参六钱　片脑　甘草各二钱
上为极细末，炼蜜为丸重一钱，金箔为衣，蜡包，薄荷汤调服，小儿未及周岁者半丸。
●导痰汤
南星（泡）　橘红（去白）　赤茯苓（去皮）　枳壳（去穰、麸炒）各一两　甘草（炙）半两　半夏四两
水煎生姜五片，食前服。
●冰梅片　止渴消痰解毒辟山岚除瘴热。
芽茶四两　孩儿茶　百药煎　柿霜各二两　薄荷叶　葛花　乌梅肉各一两　五味子　檀香各三钱　硼砂五钱　人参五钱　冰片一分
上为末，炼蜜丸，每丸重五分。噙化。
●神木丸　治痰饮或成窠囊者，行痰极效。
苍术一斤（米泔浸一宿切片为末）　生油麻五钱（水二锺研细取浆）　大枣十五枚（煮取肉研，旋入麻浆水拌）
上和丸，桐子大。每服五七十丸，温酒空心下。
●治痰火盛逆上者　以治火为先。白术、黄芩、软石膏为丸服。
●治痰结核在咽喉中咯不能出入　用化痰药加咸药软坚之味，瓜蒌仁、杏仁、海石、桔梗、连翘，少佐朴硝，以姜汁蜜和丸。噙化。
●对金丸　治痰火。
牙硝、礞石各一两共入罐内，煅一日取起如金色者佳。
大黄　枯芩各八两　鲜南星一斤
上三味各另酒浸一宿，次日取出，一层南星，一层大黄，一层黄芩，用柳木甑蒸之。九蒸九晒为末入沉香、姜汁、竹沥打糊为丸。每服一丸三分重，姜汤化下。
●法制半夏
明矾六两，硝四两煮水六碗，半夏一斤。先将温水洗净，入药水内浸一宿，次日取出入清水内浸七日，取起用刀切片，加薄荷四两，甘草二两任用。
●法制化痰丸　治男、妇虚火咳嗽、哮喘吐痰，胸膈饱胀，嗳气，一切痰症。
南星、半夏各一两，用猪牙皂角、白矾、生姜各五钱，水三碗同浸一宿，秋冬二宿，煮熟去皂角、生姜，只用星、半二味晒乾听用。
瓜蒌仁（去壳）　白术　黄连（姜汁炒）　香附（童便浸炒）陈皮（去白）　山楂　萝卜子　白茯苓（去皮）　紫苏子　片芩（酒炒）　枳实（炒）各五钱
上为末，竹沥一锺，姜汁一盏入神麴末一两五钱，丸如绿豆大。每服六七十丸，淡姜汤或白滚汤送下，食远服。
半夏一斤，分作四分，勿切碎。一分生姜、黄连各一两，水二碗同煮乾去姜连。一分用知母、贝母各一两。水二碗同煮乾去二母。一分用人参、杏仁各一两去皮尖，水二碗同煮乾去参杏。一分用桔梗、桑皮各一两，水二碗同煮乾去桑桔。
上拣出半夏切碎，晒乾为末，水糊丸。每服四、五十丸，姜汤下。
凡痰，脉浮当吐，久得脉涩难开，利药不可过用，多则脾气虚，而痰易生，中焦有痰，胃气亦赖所养。卒不便攻，若攻之尽则虚矣。痰在膈上必用吐，胶固稠浊者必用吐。凡吐须量虚实，中年以上人，亦不可吐。痰在肠胃间可下。凡人身中有结核，不痛不红，不作脓者皆痰核也。痰之为物，随气升降无处不到。

哮  ***************************
专主于痰，宜用吐法。亦有虚而不可吐者。此疾寒包乎热须常带表散。
●定喘汤
白果二十一个（去壳切碎，炒黄色）　麻黄三钱　苏子二钱　甘草一钱　款花三钱　杏仁（去皮尖）一钱半　桑皮（蜜制炒）二钱　黄芩（微炒）一钱半　法制半夏三钱
水三锺煎二锺，作二服。不用生姜，不拘时徐徐服。
●一方　以诃子为末，白芥子蒸熟，捣丸服之。
●一方　用鸡子一个略敲，壳损膜不可损，浸尿缸内，三四日取出煮熟吃之效。盖鸡子能去风痰。
●小胃丹　上可取胸膈之痰，下可利肠胃之痰。
甘遂（面里煮令透，晒乾。一云：面里水浸，冬七，夏三，春秋五日）　大戟（长流水煮一时洗净晒乾）　芫花（醋拌经宿，炒令黑勿焦）各一两　大黄（酒纸里煨焙乾，再以酒润炒熟）一两半（一云二两）　黄柏（炒褐色）三两（一云二两）
上为末，粥丸麻子大。每服十丸，以二陈汤加苍术、黄芩作汤送下，须看虚实。
●青金丸　治哮喘。遇厚味发者，用萝卜子淘净蒸熟晒乾，为末，姜汁浸蒸为丸，每服三十粒，津下。
●紫金丹　治哮须三年后可用。
用精猪肉三十两，切作骰子块，信一两研细末，拌在肉上令匀，用纸筋黄泥包之，令乾。白炭火于无人处煅青烟出尽，研细，以汤浸蒸。饼丸如绿豆大。食前茶汤送下，大人二十粒，小儿四五丸，量虚实与之。

喘  ***************************
气为火所郁而为痰在肺胃也，有痰者、有火炎者、有阴虚者。脉滑而手足温者生，脉涩而手足寒者死。凡喘未发时以补正气为主，已发时以攻邪为主。痰喘者，喘则便有痰声；气喘者呼吸急促而无痰声。有胃气虚而喘者，抬肩撷项喘而不休。火喘者，乍进乍退，得食则减，食已则喘。
●千缗汤　治痰喘不能卧，凡喘便有痰声。
半夏七个（姜泡制）　南星一钱（姜泡制）　甘草一寸（炙）　皂荚一寸（炙去皮弦子）
上加生姜一指大，水煎服，可一服而愈。
●一方　以导痰汤合之，或苏子降气汤亦可。（方见气门）
●紫金锭　以薄荷汤磨服亦效。
●治喘急将危　服药不效及痰盛壅滞不通。
枳壳二两，用巴豆肉一两铺底，蒸一柱香去巴豆，用枳壳锉碎，煎汤服神效。
●又方　治气郁痰壅作喘。
南星（泡制）　半夏（泡制）　杏仁　瓜蒌仁　香附　陈皮
皂荚灰　萝卜子
上为末，神麴糊丸，桐子大。每服六七十丸，姜汤送下。
●治阴虚夹痰作喘
当归　芍药（酒浸晒乾，忌火）　生地黄　枳壳　五味子
法制半夏
水二锺前八分，通口服。
●治气虚短气而喘（一方有蜜炙黄柏、地骨皮）
人参　白术　半夏（姜制）　甘草　麦门冬　天门冬　五味子　阿胶
水二锺、姜三片煎八分，通口服。
●治肺气有馀，火炎痰盛气喘
桑皮　杏仁　半夏（姜制）　贝母　山栀　片芩　苏子黄连
水二锺，姜三片煎八分，通口服。
●治肺气不足久嗽而喘
人参　茯苓　甘草　麦门冬　五味子　阿胶　款冬花
水二锺煎八分，通口服。
●三拗汤　气实人因服黄耆过多而喘者用之。
麻黄（不去节根用）　甘草（生用）　杏仁（不去皮尖）
上锉，每服五钱，姜五片，枣二枚，水煎服。取痰清乃止。
●一方　治诸喘不止，以此止之。用萝卜子二两蒸熟，皂角五钱烧灰，瓜蒌仁、海粉、南星各一两，共为末，炼蜜丸，噙化。一方无瓜蒌、南星、海粉。
●一方　治阴虚，自小腹下火起冲于上喘者，宜降心火补阴。用麦门冬、当归、知母、芍药之类。
●导水丸　治胃中有实火，膈上有稠痰，得食则减，食已则喘。（方见痢门）

咳嗽  ***************************
春是上升之气，夏是火炎上最重，秋是湿热伤肺，冬是风寒外束。脉浮短，肺伤病当咳嗽。
●治痰嗽　嗽动有痰，痰出嗽止者是也。
陈皮　半夏（姜制）　甘草　茯苓　桔梗　桑皮　瓜蒌仁
杏仁
水二锺，姜三片煎服。胸膈作闷加枳壳、紫苏；春加薄荷、荆芥；夏加黄芩、黄连，以生姜切作薄片，焙乾为末，糯米糊丸，苏子大。空心米汤下三十丸。
●一方　用半夏、瓜蒌各五两，贝母、桔梗各二两，知母一两，枳壳一两半，为末，姜汁蒸饼糊丸服。
●治一切痰饮咳嗽
大半夏一斤，汤泡七次，晒乾为末。用生绢袋盛，贮磁盆内，净水洗出粗渣，将洗出半夏细末就于盆内，日晒夜露，每日换新水，七日七夜澄去水，每半夏粉一两入飞过细朱砂末一钱，姜汁糊丸，桐子大。每服七十丸，淡姜汤食后服。
●治上焦有热咳嗽生痰
黄芩末一两　制过半夏粉一两
上二味和匀，用姜汁糊丸，桐子大。每服七十丸，淡姜汤食后服。
●治痰嗽利胸膈方
瓜蒌肥实大者，割开取子净洗，捶破细切焙乾；半夏四十九粒泡七次，捶破焙乾为末，将洗瓜蒌热水并瓤同熬，成膏丸，如桐子大。每服二十丸，食后姜汤送下。
●宁嗽膏　治阴虚咳嗽，火动发热，咯血、吐血，大敛肺气。
天门冬（去心）八两　杏仁（去皮尖）　贝母（去心）　百部百合各四两　款冬花五两　紫菀三两　白术八两
上用长流水煎三次，取汁去渣，入饴糖八两、蜜一斤再熬，又入阿胶四两熬化，入白茯苓末四两，和匀成膏，每服三、五匙。
●治寒嗽
生姜切作薄片，焙乾为末，糯米糊丸，芋子大。空心米饭下二十丸。声哑者亦属寒，此乍感寒而嗽，宜用细辛、半夏、生姜散之。
●治喘嗽　遇冬则发　此寒包热也，解表则热自除。
枳壳　桔梗　麻黄　防风　陈皮　紫苏
水煎服。发散后用二陈汤逐痰。
●治感冷则嗽　此膈上有痰。
陈皮　半夏　茯苓　甘草　枳壳　桔梗　片芩（炒）　苍术　麻黄　木通
姜水煎服。
●治风寒咳嗽　鼻塞声重，恶寒者是也。
用参苏饮加桑皮、杏仁。气实者去参。（方见伤寒门）
●治风寒郁于肺夜嗽者　三拗汤加知母取痰清乃止。脉大而浮有热，加黄芩、生姜。三拗汤见喘门。
●治风入肺久嗽者
鹅管石、雄黄、蔚金、款花为末和艾用姜一片置舌上，以药艾于姜上灸之取烟入喉中。
●治火嗽　夏月嗽者是也，有声痰火面赤。
黄芩　山栀　桑皮　杏仁　甘草　知母　贝母　桔梗　天花粉
水煎服。
●治阴虚咳嗽　午后嗽者是也。
川芎　当归　芍药　生地黄　麦门冬　黄柏　知母　五味　桑皮
水二锺煎服。
●治伤力嗽兼痰者
知母　白术　茯苓　甘草　当归　芍药　麦门冬　款花
贝母　天花粉
水二锺煎八分，热服。
●治乾咳嗽　乃痰郁火邪在肺，必用桔梗以开提之，补阴降火为宜。不得志者有此疾。
当归　芍药　熟地　桔梗　黄柏（炒）　川芎
水二锺，煎八分加竹沥通口服。
●治劳嗽　盗汗兼痰多作寒热者是。
用四物汤加黄柏、知母、竹沥、姜汁。
●琼玉膏　好色之人元气虚弱，咳嗽不愈者，宜服此膏。
生地黄四斤　白蜜二斤　白茯苓十三两　人参六两
上地黄捣汁和蜜。以参、苓为末拌入蜜汁，用瓶贮，以纸箬包其口，桑柴火蒸煮一昼夜，取出再换蜡纸包封十数重，沉井底一昼夜取起，再如前煮一日，白汤点服。
●知母茯苓汤　治肺痿喘嗽不已，往来寒热自汗。
茯苓八分　甘草（炙）二分　知母一钱　五味子九粒　人参五分　薄荷五分　半夏（姜制）　白术各八分　柴胡一钱　款花七分　桔梗六分　黄芩一钱　川芎五分　阿胶五分　麦门冬七分
水二锺，姜十片，煎一锺去渣，通口食后服。又云阴不足者，六味地黄丸为要药。一云肺虚者，人参膏、阿胶为主。
●治嗽而心烦　用六一散加辰砂服。（方见暑门）
●止嗽膏
紫苏　陈皮　半夏　山楂（去核）　杏仁（去皮尖）　桑皮　茯苓各五钱　甘草三钱　生姜二十片
上用水五碗入沙锅内，煎一碗去渣加萝卜汁、梨汁各一碗，入饴糖半斤熬成膏，不时服。
●贝母丸　治咳嗽多日不愈。
贝母（去心）　桑白皮　五味子　甘草（炙）各半两　知母一钱五分　款花二两　杏仁三两（去皮尖麸炒）
上为末，炼蜜丸龙眼大。临卧噙化下。
●治早晨嗽多者　胃中有食积，至此时火气流入肺。
以知母、地骨皮降肺火；上半日嗽多者，胃中有火，以贝母、石膏降之；黄昏嗽多者，火气浮于肺，不宜用凉味，以五倍子敛而降之。
●治嗽而胁痛者　先以青皮疏肝气后，以二陈汤加南星、香附、青黛、姜汁服之。
●治肺胀而嗽或左或右不得眠　此痰夹瘀血碍气而病。
宜用四物汤加桃仁、诃子、青皮、竹沥、姜汁之类。
●润肺散　治嗽而失声。
诃子　五味子　五倍子　黄芩　甘草
上等分为末，蜜丸噙化。
●治咳嗽声嘶者　乃血虚受热。
用青黛、蛤粉蜜调服。
●治食积痰嗽　早晨嗽多者是。
知母（炒）　贝母（炒）　地骨皮　黄连各等分
上为末，丸如椒子大。以竹沥、藕汁吞之。
●一方　用半夏、南星为君，瓜蒌、萝卜子为臣，青黛、海石、石戳为使。
●二母丸　治大人小儿痰嗽。
知母（炒）　贝母各二两
炼蜜丸，龙眼大。或噙化，或白汤调下，
●治气塞作嗽而有痰　用二陈汤加瓜蒌、萝卜子、桔梗、枳壳。
水煎服。
●治嗽劫药
五味子五钱　甘草二钱半　五倍子　风化硝各一钱
为末，蜜丸噙化。
●治血碍气作嗽者
桃仁去皮尖，大黄酒炒姜汁，丸服。
●治酒嗽
青黛、瓜蒌仁，姜蜜为丸噙化。
痰因火动逆上作嗽者，先治火，次治痰，以知母止嗽，清肺滋阴后加痰药粟壳，大能止嗽。但要先去病根，然后可用，恐涩住邪气耳。
●海藏紫菀散　治咳中有血，虚劳肺痿。
人参一钱　紫莺半钱　知母钱半　贝母钱半　桔梗一钱　甘草　阿胶半钱　茯苓一钱　五味子十五粒
水煎服。
●桔梗汤　治肺痈咳嗽，唾痰腥臭，咽乾多渴，大小便赤涩白证，口中辟辟燥咳，胸中隐隐微痛，脉反滑数或数实者，此为肺痈也。
桔梗　贝母　当归（酒浸）　瓜蒌仁　枳壳（炒）　桑白皮（蜜水炙）　薏苡仁　防己各一两　甘草节（生用）　杏仁（炒）
百合（炙）各半两　黄耆一两半
每服五钱，水煎，姜三片。大便秘加大黄，小便秘加木通。
●灸法：　天突穴，肺腧穴。

眩运  ***************************
此痰在上，火在下，火炎上而动其痰，言其黑运，言其转，无疾不能作眩。经云：诸风眩运皆属肝木，风则有汗，寒则掣痛，暑则热闷，湿则重滞，此四气乘虚眩运也。又或七情郁而生痰，痰因火动随气上厥，此七情致虚眩运也。淫欲过度，肾家不能纳气归元，使诸气逆奔而上，此气虚眩运也。吐衄崩漏，肝家不能收摄荣气，故使诸血失道妄行，此血虚眩运也。左手脉数热多，脉涩而有力为死血。右手脉实有痰积，脉大是久病为气血俱虚，痰浊不降也。
●治方
陈皮　半夏　茯苓　甘草　桔梗　枳壳　黄芩　苍术　羌活
水二锺姜三片煎八分，通口服。气虚加白术。
●芎归汤　治血虚、头痛、眩晕，去血过多者多患之。
川芎　当归各等分每服五钱，水煎服。
●治眩晕不可当者
以大黄酒炒为末，茶汤调下。
●三益肾气丸　专治肾虚眩晕。
淮熟地（酒蒸）　淮生地（酒洗）　山药　山茱萸（去核）各四两　白茯苓（去皮）　赤茯苓（去皮）　泽泻（去毛）　枸杞子　牛膝（去芦酒洗）　丹皮（酒洗）　天门冬（去心酒洗）　麦门冬（去心）各三两　人参二两　五味子　桑寄生　甘菊花　虎胫骨（酥炙）各一两　黄柏（盐水炒）　知母（去毛盐水炒）各二两　肉桂（去皮）五钱。
上为末，用竹筒内煮蜜为丸，桐子大。每服百丸，盐汤送下。
●头运方　利痰、清气、降火，右手脉实者有痰积。
南星（制）五钱　半夏　枳壳　陈皮　茯苓　黄芩各一钱　桔梗八分　甘草三分
姜七片，水煎食后服。
●川芎丸　治风壅痰涎、咽膈不清、头目眩晕而痛。
川芎　薄荷各七两半　细辛　防风各二两半
上为末，炼蜜丸，每两半作五、七丸。每服一丸，细咀茶清食后卧时服。
●白术半夏天麻汤　治痰火眩晕夹气虚者。兼治痰厥头痛。
黄柏二分（酒洗）　乾姜三分　泽泻　白茯苓　天麻　黄耆　人参　苍术各五分　神麴（炒）　白术（炒）各一钱　麦孽面　半夏　陈皮各一钱半。
每服五钱，水煎热服，食前一服而愈，此头痛苦甚为之。足太阴痰厥头痛非半夏不能疗，眼黑头旋风虚内作非天麻不能除。黄耆甘温泻火补元气，实表虚止自汗；人参甘温泻火补中益气；二术俱苦甘温除湿补中益气；泽泻、茯苓利小便导湿；陈皮苦温益气调中升阳；神麴消食荡胃中滞气；麦蘖宽中助胃气；乾姜辛热以涤中寒，黄柏大苦寒酒洗，以疗冬天少火在泉发燥也。
●安神汤　治头痛头旋眼黑。
甘草四钱（半生半炙）　防风二钱半　柴胡　升麻　知母（酒制）　生地黄（酒制）　黄柏（酒制）　羌活各二两　黄耆二两。
每服五钱，水二大钟半，煎一锺半，加蔓荆子五分，川芎三分，再煎至一锺，去渣临卧热服。
●紫金锭　治妇人、男子苦头风作晕数年，用酒磨服一二锭，吐痰碗许遂不复发。
凡妇人头风眩晕，登车、乘船眩晕，眼湿手麻、发脱、健忘、喜怒，皆胸中宿痰所致，可用瓜蒂散吐之。
●都梁丸　治风吹项背，头眩痛。
用香白芷为末，炼蜜丸，弹子大。细嚼荆芥汤点茶下。
●眩晕嘈杂火动其痰
二陈加栀子、黄芩、黄连。

痫  ***************************
治法行痰为主，用吐法。此因惊而得，惊则神出舍，舍空而痰聚也。痰气入舍，神不能归，发则头旋颠倒，手足搐搦，口眼相引，胸背强直，叫吼吐沫，食顷乃苏，谓之痫也。
●治方
黄连　南星　瓜蒌　半夏
姜水煎服。看痰与火分多少，消息治之，无不效者。
●追风祛痰丸　治诸风痫暗风。
防风　天麻　殭蚕（炒，去丝嘴）　白附子（煨）各一两全蝎（去毒，炒）　木香各半两　朱砂（另研为衣）七钱半　猪牙　皂角（炒）一两　白矾（煅）半两　半夏（汤泡七次，研为末六两，作二分，一分用皂角洗浆作面）　南星三两（一半白矾水浸，一半皂角水浸各一宿）
上为细末，姜糊丸桐子大。每服七八十丸，食远临卧用淡姜汤或薄荷汤下。
●灌鼻出涎方　治远年近日风痫，心恙风狂，中风涎潮，牙关不开，破伤风搐者。
用皂角不蛀肥者一斤，去皮弦切碎，以酸浆水浸，春秋三四日，夏一二日，冬七日，揉捞去渣。将汁入银器或砂锅慢火熬，以槐柳枝搅成膏取出，摊厚纸阴乾收顿。用时取手掌大一片，以温浆水化在盏内，用竹筒灌入病人鼻孔内，良久涎出为验，欲涎止服温盐汤一二口即止。忌鸡、鱼、生冷、湿面等物。
●虎睛丸　治痫疾发作，涎潮搐搦，精神恍惚，时作谵语。
犀角末一两　虎睛一对（微炒）　大黄一两　栀子仁半两
远志（去心）一两
上为细末，炼蜜丸桐子大。每服二十丸，食远温酒送下。
紫金锭以酒磨服一二锭亦效。
●全蝎星香散　治五痫症。马痫，张口摇头马鸣；牛痫，目正直视，腹胀；鸡痫，摇头反折喜惊；羊痫，喜扬目吐舌；猪痫，喜吐沫。并皆治之。
南星八钱　木香一钱　全蝎三个
作二服，水一锺，姜十片煎服。
●朱砂甘遂丸　治失心风癫痫等症。
朱砂一钱　甘遂五分
共为细末，用猪心血为丸，晒乾。仍用猪心剖开拭乾，将丸药入内，湿荷叶包裹，入火内煨猪心熟为度，取去猪心不用。将丸药用好酒送下，上下俱出老痰为妙。
●治失心风痫等症
南星不拘多少，就地上掘一个坑，用炭火烧红入南星在内、好酒烹之，急以瓦盆盖定，勿令泄气，一伏时取出，不犯铁器。连土晒乾为末，南星二两加琥珀五钱，飞面为丸，黍米大。每服百丸，好酒送下，日进三服。
有痰者必用吐药，吐后服安神丸，或用平肝之剂，青黛、柴胡、川芎、龙会丸之类即效。
治惊痫发狂恶人与火，脉长而洪，遇此灸第三、第九椎，服局方妙香散。弦细缓三脉，服李河南五生丸。
●续命汤　治痫发顿闷无知，口吐沫出，四体角弓反张，目反上视，口禁不得言。
竹沥一升半　生地汁一升半　龙齿末　生姜　防风　麻黄（去节）各四两　防己二两　附子（泡）二两　石膏一两　桂一两
上十味，水一斗煮三升，分三服。有气加紫苏、陈皮各一两。
●宁神丸　清热养气血，不时潮作者可服。
天麻　人参　陈皮　白术　茯神　荆芥　殭蚕　独活　远志　防风　麦门冬　黄连　酸枣仁各五钱　归身　南星　石膏　生地各一两　琥珀　珍珠　牛黄　黄芩　川芎　白附子　甘草各三钱　辰砂五钱（另研）　金箔三十片
●酒糊丸。　空心服五十丸，白汤送下。
●灸法　昼发灸阳蹻申脉，在外踝下赤白肉际；夜发灸阴蹻照海，在内踝下赤白肉际，各二七壮。

癫狂  ***************************
癫属阴，狂属阳：癫多喜，而狂多怒。脉虚者可治，脉实者死。大率多因痰结于心胸间，治当镇心神开痰结，治多同痫。狂之为病，少卧而不飢，笑傲好歌乐，妄行不休；癫之为病，意常不乐，直视仰面曰僵，覆面曰仆，脉三部阴阳俱盛。
●治方　治癫风。
麻仁四升，水六升猛火煮去渣，煎取七合，空心温服。或发或不发，或多言语勿怪之，但人摩手足须定，凡进三剂则愈。
●一方　治狂邪发无时，披头大叫欲杀人，不进水火。
苦参不拘多少为末，炼蜜丸桐子大。每服十五丸，薄荷汤下。
●紫金锭　治急中癫邪鬼气，狂乱喝叫奔走，并失心、羊儿、猪癫等风。以酒磨服，一睡觉即愈。（方见痰门）
●治失心癫狂
用紫河车一具于长流活水中冲洗极净，全无臭气，煮烂熟同牛肚俱切碎块，和一处，随便与患人食之最效。
●牛黄清心丸　治心气不足，神志不定，惊恐悸怖，虚烦少睡，常发狂癫，言语错乱。（方见痰门）
●虎睛丸　治诸风狂症。（方见痫门）
●一方　治癫哭呻吟为邪所凭，非狂也。烧蚕纸，酒下方寸匕。
●一方　人醉饱后病狂，妄语妄见，皆痰所为。灌盐水一大碗，吐痰即愈。
●治妇人癫疾　歌唱无时，跃墙上屋，乃经闭血迷心窍所致者。
当归（酒洗）　白芍（酒炒）　白术　茯芩　远志（去心）　柴胡　桃仁（去皮尖）　苏木　红花　甘草
煨姜一片，水二锺煎七分，热服。
●人中黄散　治癫邪发狂。（方见瘟疫门）
凡人染邪祟者，皆宜以痰治之。盖血气者，身之神也，神既衰乏，邪因而入里或有之。若夫血气两虚，痰客中焦，妨碍升降，不得运用，以致十二官各失其职，视听言动皆有虚妄，以邪治之，其人必死。

惊悸怔忡健忘  ***************************
惊者，恐怖之谓；悸者，惕跳之谓，怔忡者，心中不安惕惕然如人将捕之者是也；健忘者，转盼遗忘之谓。有痰有虑便动属虚；时作时止者，痰因火动。
●朱砂安神丸　治血气心烦懊恼、惊悸怔忡、胸中气乱。
朱砂五钱（水飞另研）　黄连（酒洗）六钱　甘草（炙）　当归各二钱半　生地黄一钱半
为细末，蒸饼丸，如黍米大，朱砂为衣。每服三五十丸，食后津下。
●养血清心汤
人参　白术　茯苓　远志（去心）　酸枣仁（炒）　川芎　当归（酒洗）　生地（酒洗）　石菖蒲各一钱　甘草五分
水二锺，龙眼肉七枚，灯心二十条煎八分，食后服。
●治怔忡
川芎　茯神　芍药　熟地黄　黄连　朱砂　生地黄（酒浸）　当归（身酒浸）　甘草（炙）
水煎服。
●加减四物汤　治瘦人血少，怔忡无时但觉心跳者。
当归　芍药　生地黄　茯神　酸枣仁　远志
水锺半煎七分，通口服。
●安神镇惊丸　治血虚、心神不定、惊悸、怔忡不寐。
当归（酒洗）二两　白芍（煨）一两　川芎　茯苓（去皮）　远志（去心）各七钱　生地（酒洗）一两五钱　贝母（去心）　麦门冬（去心）　黄连　陈皮　朱砂各一两（水飞另研为衣）　甘草三钱　酸枣仁（炒）五钱
炼蜜丸，如绿豆大。每服五十丸，食远枣汤下。
●加味定志丸　治肥人痰迷心膈，寻常怔忡。
远志　菖蒲各二两　白茯苓三两　人参　琥珀　郁金各一两　天花粉　贝母　瓜蒌仁各一两五钱
上为末，炼蜜丸桐子大。朱砂为衣。每服二十丸，米饮下。如怔忡时作时止者乃痰因火动，加黄连一两五钱。
●治劳疫大虚心跳
朱砂　白芍药　当归身　侧柏叶各三钱　川芎　甘草　陈皮各一钱　黄连（炒）一钱五分
为末，猪心血丸。
●归脾汤　治思虑过度，劳伤心脾，健忘怔忡。
白术　茯神　黄耆　圆眼肉　酸枣仁（炒）各一两　人参
木香各五钱　甘草（炙）二钱半
每服四钱，姜三片，枣一枚，水煎服。
●平补镇心丹　治心血不足，时或怔忡，夜多异梦，如坠层崖。常服安心肾。
白茯苓（去皮）　五味子（去梗）　车前子　茯神（去皮）　麦门冬（去心）各一两一钱半　肉桂　天门冬　山药（洗，姜制）　熟地（酒蒸）各一两　远志（去心，甘草煮）一两五钱　人参（去芦）五钱　酸枣仁（去皮炒）二钱半　龙齿一两半　朱砂五钱（另研为衣）
上为末，炼蜜丸桐子大。每服二十丸，空心米饮、温酒任下。
●养心汤　勤政劳心、痰多少睡、心神不足。
黄连　白茯苓　茯神　麦门冬　当归　芍药　甘草　远志　陈皮　柏子仁　酸枣仁　人参
水二锺，莲肉四个去心煎八分，食前服。
●天王补心丸　宁心保神、益血固精、壮力强志、令人不忘，除怔忡、定惊悸、清三焦、化痰涎、祛烦热、疗咽乾、养心神。
人参五钱（去芦）　当归（酒浸）　五味子　麦门冬（去心）　天门冬（去心）　柏子仁　酸枣仁各一两　白茯苓（去皮）　玄参　丹参　桔梗　远志各五钱　生地黄四两　黄连（酒洗炒）二两
上为末，炼蜜丸桐子大，朱砂为衣。每服二三十丸，临卧灯草、竹叶煎汤进上方。闻人道长之所常服，故提学南畿心神甚劳而不伤，此丹之功也。与刘松后中丞所传少后菖蒲、熟地黄、杜仲、百部、茯神、甘草六味。
●虎犀丹　治七情所伤，心神或乱，异常怔忡惊悸。痫症亦治。
虎睛一对（微炒）　犀角八钱　羚羊角八钱　麦门冬（去心）　生地（酒洗）　胆星　黄连（姜汁炒）　山栀仁（姜炒）　远志（甘草汁浸，去骨）　半夏（姜汁制）　石菖蒲　明天麻酸枣仁（炒）　辰砂各一两（水飞为衣）　麝香　甘草（炙）各二钱　金箔十片（入药）　当归（酒洗）　人参　茯神（去水）各二两
上为末，炼蜜丸桐子大。每服百丸，灯心竹叶汤下，临睡五更各一服。
●柏子养心丸
柏子仁（拣净，微蒸，晒乾去壳）二两　枸杞子（水洗净晒乾）三两　麦门冬（去心）一两　茯神（去皮心）一两　熟地（酒浸）　甘草（去皮）　当归身（酒浸）　石菖蒲（去芦洗净）各五钱　黑玄参（酒洗净）二两
除柏子仁、熟地蒸过，石器内捣如泥，余药为末，和匀炼蜜丸桐子大。每服五十丸，临睡白汤下。
●二神交济丹
茯神（去皮木）三两　酸枣仁（炒）　枸杞子　真神麴（炒）
白术各二两　柏子仁　芡实（去壳）　生地（酒蒸九次）　麦门冬（去心）　当归（酒洗）　人参　陈皮（去白）　白芍药（酒炒）　白茯苓（去皮）　砂仁各一两　米仁（炒）三两
上十六味用热水四碗，调蜜四两煮山药粉四两，和匀，丸桐子大。每服七八十丸，清米汤下。
●定志丸　亦治健忘。
人参　白茯苓各一两　远志（去心）　菖蒲各二两
为末，炼蜜丸绿豆大，朱砂为衣。每服五十丸，灯心汤下。
●宁神固本丸　中年之人气血衰弱，脾胃不和，精神虚耗，夜多不睡，服此不助不伐，最为平补。
人参　川芎　白芍药（酒炒）　莲肉（去心）　麦门冬（去心）　石菖蒲　橘红各一两　白术（炒）　茯神（去皮木）　当归（酒洗）　生地（酒洗）各二两　甘草（炙）三钱　山药　远志（甘草汤浸去骨）　酸枣仁（炒）各一两五钱　五味子五钱　龙眼肉百枚（去核）　小红枣（煮去皮核）百枚
上将龙眼肉、小红枣捣烂，余药为末，炼蜜丸桐子大。每服百丸，临睡白汤下。
●温胆汤　治心胆怯易惊。（方见伤寒门）

内伤  ***************************
病必气高而喘，身热而烦，短气上逆，鼻息不调，怠惰嗜卧，四肢困倦不收，无气言动，扪摸肌肤必大热，躁热闷乱，心烦不安，或表虚恶风是也。
东垣《内外伤辨》人迎脉大于气口为外伤，气口脉大于人迎为内伤。外伤则寒热齐作而无间，内伤则寒热间作而不齐。外伤恶寒虽近烈火不除，内伤恶寒得就温暖即解。外伤恶风乃不禁一切风寒，内伤恶风惟恶些少贼风。外伤症显在鼻故鼻气不利而壅盛有力，内伤症显在口，故口不知味而腹中不和。外伤者无此，外伤则邪气有馀，发言壮厉，先轻而后重；内伤则元气不足，出言懒怯先重而后轻。外伤手背热而手心不热，内伤手心热而手背不热。若显内证多者是内伤重外感轻，宜以补养为先；若显外证多者是外感重内伤轻，宜以发散为急。
●补中益气汤　治形神劳役或饮食失节，劳倦虚损，身热而烦，脉大而虚，头痛或恶寒而渴，自汗无力，气高而喘。
黄耆一钱半　人参　甘草（炙）各一钱　白术　当归身　柴胡　升麻　陈皮各五分（一方加黄柏三分，以滋肾水、泻伏火）　红花三分（人心养血）
上作一服，水煎，午前稍热服。一方有芍药，秋冬不用嗽加五味子十五粒，麦门冬一钱；夹痰加半夏、竹沥，仍少入姜汁传送；头痛加蔓荆子三分，痛甚加川芎五分；顶疼脑痛加藁本五分，细辛三分，诸头痛并用已上药四味。头痛有痰沉重懒倦者，乃太阴厥阴头痛，加半夏五分或一钱、生姜三片；若耳鸣目黄、颊颌肿、颈肩臑肘臂外后廉痛，面赤脉洪者加羌活一钱，防风七分，甘草三分，藁本五分；通其经血，加黄芩、黄连各三分，消其肿；咽痛颌肿、脉洪大、面赤加黄芩三分，桔梗七分，甘草三分；口乾咽乾或渴加葛根五分，升胃气上行以润之。心下痞闷加芍药、黄连各一钱，如痞腹胀加枳实三分，厚朴七分，木香、砂仁各三分；天寒加乾姜；腹中痛加白芍（药炒）半钱，炙甘草三分；恶寒觉冷痛加桂心半钱；夏日腹中痛，不恶寒反恶热加黄芩五分，芍药一钱，甘草五分以治时热；脐下痛加熟地半钱；胸中滞气加莲花、青皮一分或二分，壅滞可用，气促少气者去之。身体重痛乃风湿相搏，加羌活半钱，防风半钱，升麻一钱，柴胡半钱，藁本半钱，苍术一钱，病去勿再服；大便秘涩加归梢一钱；久病痰喘去人参。冬日加不去节麻黄，秋凉亦加不去节麻黄，春日天温加沸耳草三分，款花一分，勿加麻黄。初病人虽痰嗽不去人参不必增添；久病肺中伏火者去人参，以防痰嗽增益；长夏湿土、客邪太旺加苍术、白术、泽泻，上下分消其湿热之气；湿热大胜，主食不消，故食减不知穀味，则加曲以消之。加五味子、麦门冬助人参泻火益肺气，助秋金也，在三伏中为圣药。胁下急或痛俱加柴胡、人参、甘草；多唾或唾白沫，胃口上停寒也，加益智仁；胃脘当心痛加草豆蔻仁三分；疲甚之人参、耆、白术有用至一两二两者。
●朱砂安神丸　治劳神过度以致心神烦乱，怔忡兀兀欲吐，气乱而热似懊憹状。
黄连　生地黄　当归身　甘草（炙）各一钱半　朱砂（另研为衣）一钱
上为末，蒸饼丸黍米大。每服十五丸或二十丸唾津下。
●一方　人遇劳倦辛苦，用力过多，即服后方二三服，免生内伤发热之病，此方主补气。
黄耆一钱五分（蜜炙）　人参　麦门冬（去心）　陈皮　白术各一钱　甘草七分（炙）　茯神八钱　五味子二十粒
姜二片，枣二枚，水锺半煎，温服。劳倦甚加熟附子四五分。
●一方　人遇劳心思虑，损伤精神，心虚气短，惊悸烦热，服后方。主补血。
人参一钱二分　当归（酒洗）　麦门冬（去心）　白芍药　茯神（去木）　酸枣仁（炒）　生地黄各一钱　山栀（炒）　甘草（炙）　陈皮　川芎各五分　五味子十五粒
姜二片，水一锺半煎七分，食前温服。
●治阳虚　恶寒、脉浮无力、背恶寒者是。
黄耆　人参　白术　甘草　肉桂各等分
水煎服。甚者少用熟附子。
内伤病退后躁渴不解者，有馀热在肺。用参、苓、甘草，少许姜汁冷服，或茶匙挑姜汁与之。内伤发癍，因胃气虚甚火游行于外，亦痰热所致。火则补而降之，痰热则微寒以散之。
内伤有二：劳倦伤为不足，饮食伤为有馀。以手按心口不痛为劳倦伤，按之刺痛为饮食伤，别立伤食门于后。

伤食  ***************************
右手气口脉必紧盛，胸膈痞塞，噫气如败卵臭，亦有头痛发热，但身不疼，伤食必恶食，心口按之必刺痛。
●连实平胃散　治伤食发热、困倦、心口按之刺痛。
黄连　枳实　山楂　神麴　苍术　厚朴　陈皮　甘草
水二锺煎八分，通口服。虚弱加白术，弱甚加人参。
●枳术丸　治痞，消食强胃。
白术二两　枳实（去穰，麸皮炒）一两
上为末，荷叶裹烧饭，研为糊丸桐子大。每服五七十丸，白汤下。此药久服能使人胃气强实，虽过实不伤。加陈皮一两，名陈皮枳术丸，治老幼元气虚弱，饮食不消或脏腑不调，心下痞闷；加陈皮一两，酒浸炒黄连一两，名橘连枳术丸，补脾和胃，泻火消痰；加半夏一两，名半夏枳术丸，治因冷食内伤。加炒神麴、炒麦蘖面各一两，名曲蘖枳术丸，治勉强多食，致心腹满闷不快；加木香一两，名木香枳术丸，破滞气消饮食，开胃进食；加黄芩四两，酒炒大黄、煨神麴、炒陈皮各一两，名二黄枳术丸，治伤肉食、湿面、辛辣味厚之物填塞，闷乱不快，以蒸饼为丸，各量所伤服之。
●宽中丸　治胸膈痞闷、停滞饮食。
山楂不拘多少，蒸熟晒乾为末，神麴糊丸桐子大。每服六七十丸，白汤送下。
●治胃脘常疼胸膈痞闷不能饮食
白术四两（炒）　茯苓（去皮净）　枳实（炒）　香附（炒）　山楂（净肉）　当归　苍术（炒）各二两　陈皮　厚朴（姜汁炒）
草果（去皮净）　半夏（姜汁制）各一两五钱　白豆蔻（净肉）一两二钱　白萝卜子（炒）　白芍药（酒炒）各一两
上为末，神麴糊为丸，桐子大。每服百丸，白汤下。
●加味二陈汤　治伤食恶食，胸中有物，宜导痰健脾。
陈皮　半夏　茯苓　甘草　白术　山楂　川芎　苍术
水煎服。
●保和丸　治食积、脾胃虚者，以补药下之。
山楂（净肉）二两（蒸）　神麴（炒）　半夏　茯苓各一两　陈皮　萝卜子（炒）　连翘各五钱
上为末，粥丸或以神麴糊丸。加白术二两，名大安丸。
●备急丸　治饮食过多，心腹胀满。
大黄　乾姜　巴豆（去皮油）各一两
上为末，炼蜜和捣千杵，丸如小豆大。每服三丸，大小量与之。
●葛花解醒汤　治酒客病，令上下分消，甚湿。
白豆蔻仁　砂仁　葛花各五钱　乾姜　神麴（炒）　泽泻　白术各二钱　木香五分　青皮（去穰）三分　陈皮（去自）　猪苓（去皮）　人参　白茯苓各钱半
上为末，每服三钱，由汤调下，但得微汗则病去矣。

脾胃  ***************************
●六君子汤　治脾脏不和，不进饮食。
人参　白术各一两　茯苓　半夏（姜制）　陈皮各半两　甘草（炙）五钱
每服一两，姜七片，枣一枚，水二锺煎一锺，去渣温服。
●参苓平胃散　治脾胃不和，不思饮食，心腹胁肋胀满刺痛，口苦无味，胸满气短，呕哕恶心，噫气吞酸，面色痿黄，肌体瘦弱，怠惰嗜卧，体重节痛，常多自利或发霍乱及五噎诸痞膈气，翻胃悉宜服之。
厚朴　橘皮各五两　苍术八两（米泔浸）　甘草　茯苓　人参各二两
为末，每服三钱，姜汤调下。
●八味宽中散　治感寒伤食、饱闷胀痛、呕吐泄泻、饮食不进及里急后重、赤白痢疾等症。
苍术八两（米泔浸）　厚朴四两（姜汁炒）　甘草（炙）二两　山楂（去核）八两　枳实（炒）　茯苓（去皮）各二两　陈皮四两　香附四两（米泔浸炒）
上为末，空心姜汤下。赤痢白汤下。
●补脾助元散
白术（新者三两，米泔浸一宿晒乾，铜锅内隔纸炒过）　白茯苓（坚者去皮）一两　莲肉（去心）一两半　广陈皮（去白）一两　大麦芽（炒去壳取粉）五钱
用臼内杵为细末，和匀，入白糖霜二钱，磁器盛，常安火边，食远白汤下二三匙。大补元气，令人能食，老年最宜常服。
●紫霞丹　能宽中进食。
苍术半斤（米泔浸一宿）　厚朴五两（姜制）　陈皮五两　香附子四两（米泔浸）　甘草三两（炙）
为末，曲糊丸，弹子大。每服一丸，姜汤下。
●保脾丸
白术五两（陈壁土炒）　茯苓（去皮）三两　甘草（蜜炙）一两　半夏（姜汁制）　陈皮　神麴（炒）　山栀仁（姜汁炒黑色）　山楂肉　枳实（麸炒）各一两　当归身（酒洗）三两　白萝卜子一两（炒）
上为末，用荷叶包老米煮饭，丸桐子大。肚疼姜汤下，常服白汤下。
●补脾丸
白术半斤　苍术　茯苓　陈皮各三两
为末，粥丸服。
●治中汤　治脾胃不和，呕逆霍乱或中满虚痞。泄泻等症。
人参　甘草（炙）　乾姜（泡）　白术　青皮　陈皮
每服五钱，水煎。呕加半夏等分。丁香减半，名丁香温中汤。
●温中汤　治伤食痞塞，亦治忧抑伤脾，不思饮食。
炒黄连、酒芍药、香附同清六丸末，姜汁浸蒸饼丸服。（清六丸见泻门）
●补胃瑶台雪
莲肉廿两（去心）　白术十两（麸炒）　陈皮二两　白茯苓二两　薏苡仁八两　芡实十两　山药八两　砂仁一两　川椒一两五钱（炒去汗）
为细末，入白糖二斤和匀，每早白滚汤调服二三钱。
●调中益气汤
升麻二分　黄耆一钱　甘草　苍术　人参各五分　木香　陈皮　黄柏各二分　柴胡五分
水煎服。
●六君子汤　治脾胃不和，不进饮食，上燥下寒，服热药不得者。
人参　白术　茯苓　甘草　砂仁　陈皮又方加半夏、姜三片、枣一枚，水煎服。
●参苓白术散　治脾胃虚弱，饮食不进，或致呕吐、泄泻及大病后调助脾胃。
白扁豆一升（炒）　白茯苓　山药　甘草（炙）　人参　白术各二斤　莲子　砂仁　薏苡仁　桔梗各一斤（炒黄色）
为末，每服二钱，煎枣汤下。

恶心  ***************************
有热、有痰、有虚，无声无物，欲吐不吐，欲呕不呕，虽曰恶心，皆在胃口，宜用生姜开胃豁痰。
●加味二陈汤　治胃口有热时作恶心。
半夏（姜制）　陈皮　茯苓　黄连（姜汁炒）　黄芩（姜汁炒）各半钱　甘草（炙）
水二锺，姜五片煎八分，通口服。
●加味生姜理中汤　治胃气虚寒，时作恶心。亦治晕船。
人参　白术　乾姜　半夏（姜制）　陈皮各等分
水煎服。
●大半夏汤　治恶心，亦治晕船。
陈皮　半夏（姜制）　茯苓
水煎服。
●小半夏茯苓汤
半夏五两　茯苓三两
每服八钱，水一盏半煎一盏，入姜汁更熬一两沸，热服。或用生姜半斤同煎。

呕吐  ***************************
有痰膈中焦入食不得下者、有气逆者、有寒气郁于胃口者、有暑气所侵者、有饮食所伤者、有瘀血停滞者，但因火与痰者为多，有物有声谓之岖吐，有声无物谓之哕。刘河间谓火气炎上，切不可下逆之故也。
●藿香养胃汤　治胃气不和作吐。
藿香　陈皮　厚朴（姜汁制）　苍术（米泔水浸炒）各一钱　甘草（炙）五分　半夏一钱五分（姜汁制）　白术一钱二分
水二锺、姜五片煎八分，通口服。冬月胃受寒冷呕吐不止，元气虚者加人参一钱，乾姜泡一钱
●香薷饮　治夏月伏暑呕吐。
香薷一两　厚朴　扁豆　甘草（炙）各三钱
上水四五瓯，煎至十分之六，顿冷徐服。
●芩连二陈汤　治胃口有热，膈上有痰，时作呕哕。
陈皮　半夏（姜制）　茯苓　黄连（姜炒）　山栀（姜炒）　甘草
水二锺，姜五片，煎八分通口服。
●六君子汤　治久吐胃气虚弱，不纳饮食。
白术一钱五分　茯苓　人参　陈皮　半夏（姜制）　香附各一钱　甘草（炙）五分
水二锺，姜三片煎八分，通口服。一方有黄耆无二陈汤。
●抑青丸　治肝火出胃逆上呕吐。（方见火门）
●治坐船大吐发渴　若饮水即死，以童便饮之最妙。
●五苓散加姜汁　治夏月呕吐不止。（方见暑门）
●济生竹茹汤　治饮酒过度而呕者。
葛根　半夏（汤泡七次）　甘草（炙）各二两
每服四钱，水一盏入竹茹一小团，姜五片煎服。
●小柴胡加竹茹汤　治发热而呕。
柴胡二钱　半夏（汤泡）　橘皮各一钱　黄芩　人参　甘草（炙）各七分半　竹茹一块
水一盏，姜七片煎六分，温服。
●治吐虫而呕
用黑铅炒成灰，槟榔末等分，米饮调下。
●生姜橘皮汤　治乾呕哕或致手足厥冷。
橘皮四两，生姜半斤，水七盏煮三盏去渣，徐徐温服。朱奉议方加半夏，一切呕吐以此方主之。
●理中加丁香汤　治中脘停寒，喜辛辣物，饮食入口即吐。
人参　白术　甘草（炙）　乾姜（泡）各一钱　丁香
姜十片水煎服。或加枳实半钱亦可。不效，或以二陈汤加丁香十粒，并须冷服，盖冷遇冷则相入，庶不吐出。前方生姜橘皮汤亦治之。

噎膈（附关格）  ***************************
膈即翻胃，噎乃膈之渐也，血液俱耗，胃脘乾藁。其藁在上而近咽之下，水饮可行，食物难入或可少食，名之曰噎。其藁在下而与胃相近，食虽可入难尽入胃，良久复出，名之曰膈。治法同。大率属血虚，有热、有痰，宜薄滋味。粪如羊屎者不治，年高者不治，口中脉大出者不治。
●枣肉平胃散　治翻胃。
厚朴（姜制）　陈皮各三斤二两（去白）　甘草（炙）　红枣　生姜各二斤　苍术（泔浸一宿炒）五斤
上枣肉、平胃散，再加米泔浸炒香附二斤，拌匀以水浸过面上半寸，煮乾焙燥为末。每服二钱，盐汤空心服。
●夺命丹　治翻胃噎食。
裘一个（即蜣螂所滚之裘，凡粪土下俱有，用裘中有白虫者，将裘少破一点，仍盖住，火煅黄色存性勿令焦）　麝香一分　孩儿茶二分　金丝黄矾三分　朱砂（春二分、夏四分、秋六分、冬八分）
上为细末，烧酒调，空心服。如觉飢大小米煮粥，渐渐少进，一日二三次，不可多吃。忌生冷、酱炒、厚味、葱、蒜、酒面、炙煿等物及气恼。五十以后人一二服即效。
●又方　治翻胃。
黄连三钱（姜汁炒）　山楂肉二钱　保和丸二钱（方见伤饮食门）
上同为末，糊丸麻子大。胭脂为衣，人参汤入竹沥再煎一沸，每服六十丸。
●又方　用韭汁二两，牛乳一盏，生姜半两，顿服神效。
●治气虚翻胃　脉缓无力者是。
人参　白术　茯苓　甘草
●治血虚翻胃　脉数无力者是。
当归　川芎　芍药　熟地黄
上二方各用水锺半，煎至半锺，仍用童便、韭汁、牛乳、竹沥、姜汁共半锺入煎药，半锺合成一锺温服。
●治翻胃气血俱虚　口中多出沫者是。
合前八味煎法，併入韭、乳诸汁和服。切不可用香燥之剂。
●治翻胃有痰　脉多滑数，寸关脉沉或伏而大者是也。
陈皮　半夏　茯苓　甘草各等分
上煎法併入韭、乳诸汁和服同前。
●治翻胃有热　脉洪数有力者是。
黄连　黄柏　黄芩　栀子各等分
上煎法併入韭、乳诸汁和服同前。
●治翻胃膈中有积血者　以韭汁饮之，每服半盏，日三服。
●治妇人翻胃
当归　川芎　芍药　地黄　陈皮（带白）　桃仁（留尖）　甘草（生）　红花（酒制）各等分
水锺半煎八分，入驴尿以防生虫。
●一粒金丹
黄丹三钱（水飞三次）　狗宝一个
上与丹共为一丸，金箔为衣，韭菜汤下。
●一方　治翻胃。
用近山处黄牛粪尖三个，烧灰，砂糖酒调下。
●金桃酒　治翻胃吐酸。
古铜四钱，敲如米粒大，核桃肉一斤与铜同研烂，用好烧酒一斤和铜、桃均入锡瓶内，封固瓶口。将大锅贮水，锡瓶安锅内，桑柴慢火煮一周时，取出埋地下一二时。每日空心服一盏，病重者午后再服一盏，十日内病即减。
●紫金锭　治妇人膈气并男子转食，磨服并愈。
●一方　用茱萸、黄连、贝母、瓜蒌仁、牛转草煎服。
●烧针丸　此药清镇，专主吐逆。
黄丹不拘多少研细，用去皮小红枣肉，丸鸡头大。每用针签于灯上烧过，人乳汁下一丸。
关格似噎，而与噎稍异，胃中觉有所碍，欲升不升，欲降不降，欲食不食，此谓气之横格也，宜二陈汤吐之。

咳逆  ***************************
气逆也，气自脐下直冲上出于口而作声之名也。古谓之哕，今谓之呃，乃胃寒所生，寒气自逆而呃上也。有痰，有气虚，有火。有因饮食太过填塞胸中，气不得升降者；有痰闭于上，火起于下，气不得伸越者；又有伤寒热病，阳明内实，过期失下，清气不得升，浊气不得降，以致气不宣通而发呃者，此皆实证也。
●治痰咳
陈皮　半夏
姜水煎服。或以人参、芦煎汤吐之。
●人参白术汤　治气虚不足咳逆。
人参　黄芩　柴胡　乾姜　栀子仁　甘草（炙）各两半　白术　防风　五味子　半夏（泡七次）
每服四钱，姜三片煎，下大补丸。（方见虚损门）
●治阴火咳逆
黄连　黄柏　滑石
水煎服。益元散亦可。
●治咳逆自利
滑石　甘草　黄柏（炒）　白芍药　人参　陈皮　白术
水煎加竹沥服。
●橘皮竹茹汤　治吐利后，胃热咳逆。
橘皮一两　竹茹一两半　甘草（炙）二两　枣子三十个　生姜半两　人参半两
水十盏煎三盏作三服。

嘈杂  ***************************
是痰因火动，气郁湿热。
●芩连二陈汤　治疾因火动，胃口作嘈。
黄连（姜炒）　黄芩（炒）　陈皮　半夏（姜制）　茯苓　南星　甘草（炙）　山栀（炒）
热多加青黛，水煎服。
●治心嘈索食
白术（炒）　黄连（姜汁炒）　陈皮等分
为末，作丸白汤下。
●治心嘈不喜食　此湿痰气郁也。
三补丸加苍术，倍香附子。（方见虚损门）
●治肥人嘈杂
二陈汤少加抚芎、苍术、白术、炒山栀子，水煎服。
人多思虑以致血虚，五更时嘈杂是也。四物汤加香附、栀子仁、黄连、贝母。

吞酸  ***************************
吞酸与吐酸不同。吐酸是平日津液随上升之气郁积而成，郁积之久，湿中生热，故从火化遂作酸水而出。吞酸者，湿热郁积于肝，而出伏于肺胃之间，必用粮食蔬菜自养。
●加味平胃散　治香酸或宿食不化。
苍术（不制）　陈皮　厚朴（不制）　甘草　神麴（炒）　麦芽（炒）
每服五钱，姜三片水煎服。
●茱连丸　治郁积吞酸。
黄连　黄芩各一两（俱用陈壁土炒，去土用）　苍术七钱半（泔水浸炒）　茱萸（泡炒）　陈皮各五钱
上为末，神麴糊丸，绿豆大。每服五六十丸，津嚥下。
●又方　治郁积吐酸。
陈皮　半夏　白茯苓　吴茱萸（炒）各一两　黄连（炒）一两五钱　苍术一两
为末，炊饼丸绿豆大。每服二三十丸，食后服。冬倍茱萸，夏倍黄连。
●参萸丸　上可治吞酸，下可治自利。又云治湿而滞气者，湿热甚者，用之为响导。
六一散七两　茱萸一两（制）
为末饭丸。
●回令丸　泻肝火行湿为之反佐，开痞结治肝邪，可助补脾药。
黄连六两　吴茱萸一两（俱用壁泥炒）
为末粥丸。
●治嗳气　此胃中有郁火，膈上有稠痰故也。
南星　半夏　软石膏　香附　栀子（炒）
为末作丸或作汤服。
●治吐清水
苍术（陈壁土炒）　茯苓　滑石（炒）　白术（炒）　陈皮
水煎服。

痞  ***************************
痞也，皆土之病也，与胀满有轻重之分。痞则内觉痞闷，而外无胀急之形。有中气虚弱，不能运化精微为痞者；有饮食痰积不能施化为痞者；有湿热太甚为痞者。
●治禀受充实，面苍骨露，气实之人心下痞者
枳实　黄连　青皮　陈皮　枳壳
上为末，每服三钱，灯心汤下。
●治禀受素弱转运不调，饮食不化而心下痞者
白术　山楂　麴蘖　陈皮各等分
上为末，每服三钱米饮下。
●治肥人心下痞者　乃是湿痰。
苍术　半夏　砂仁　茯苓　滑石
上为末，每服三钱姜汤下。
●治瘦人心下痞者　乃是郁热在中焦。
枳实　黄连　葛根　升麻各等分
上为末，每服三钱薄荷汤下。
●治食后感寒饮食不化心下痞者
藿香　豆蔻　吴茱萸　砂仁各等分
上为末，每服三钱，姜汤下。
●治夹血成窠囊心下痞者
桃仁　红花　香附　大黄各等分
上为末，每服四钱酒下。
补中益气汤加芍药、黄连各一钱，治内伤心下痞瞀闷者。如痞腹胀加枳实三分，厚朴七分，木香、砂仁各三分。（方见内伤门）
●枳实消痞丸　治右关脉浮弦，心下虚痞，恶食懒倦，开胃进食。
枳实　黄连各五钱　乾生姜　甘草（炙）　茯苓（去皮）　麦芽各二钱　半夏面　人参　白术各三钱　厚朴四钱
上为末，水浸蒸饼丸，桐子大。每服三五十丸，温水下。
●橘皮枳术丸　治食已心下痞者。（方见伤饮食门）
●回令丸　（即左金丸）　泻肝火，行湿热，亦开痞结。（方见吞酸门）

积聚  ***************************
积者有形之物也，气不能成，在中为痰饮，在右为食积，在左为血积。肝积在左胁下，如覆杯有头足，久不愈，令人发咳逆，痔疮连岁不已；心积起脐上，大如臂，上至心下，久不愈，令人烦心；脾积在胃脘，覆大如盘，久不愈，令人四肢不收，发黄疸，饮食不为肌肤；肺积在右胁下，覆大如杯，久不己，令人洒淅寒热，喘咳，发肺痈；肾积发于小腹，上至心下，著奔豚或上或下无时，久不已，令人喘逆，骨痿少气，妇人有块多是血块。几积聚之脉，实强者生，沉小者死。
●遇仙丹　治邪热上攻，痰涎壅滞、翻胃吐食、十膈五噎、齁哈、酒积虫积、血积气块、诸般痞积、疮热肿痛或大小便不利、妇人女子面色痿黄、鬼疰症瘕、误吞银铁铜物悉皆治之。五更时用冷茶送下三钱，天明可看去后之物。此药有积去积，有虫去虫，不伤元气，亦不损伤脏腑，功效不能尽述。小儿减半，孕妇勿服。
白牵牛头末四两半（生半炒）　白槟榔一两　茵陈　蓬术（醋煮）　三稜（醋煮）　牙皂各五钱（炙去皮弦）
上为细末，醋糊丸，绿豆大。依前数服行后，随以温粥啖之，忌食他物。
●通玄二八丹　治积聚止泻痢之妙药。如治积聚，侵晨用姜汤服，稍泻一二次即除，以温粥补住之。如治泄痢，饭后用清茶服即止。积聚即肚腹饮食宿滞等疾。
黄连半斤（净）　芍药（净）　当归（净）　生地黄（净）　乌梅（净）各五钱
上为末，以雄猪肚一个盛药于内线缝之，用韭菜二斤铺底面于锅内蒸，候汤干再添，蒸一日以药熟为度。连猪肚共药，石杵捣烂，丸桐子大。每服七十丸。此药姜汤服则行，茶清服则止。
●治痞积
白芍药四两（炒）　白术（炒）　枳实（炒）　三稜（醋煮）　蓬术（煨）　五灵脂（炒）　阿魏（醋煮）各二两　黄连（炒）　甘草各一两　乳香（炙去油）　没药（炙去油）　木香各五钱
上为末，醋糊丸桐子大。每服五十丸，半饱时白汤下。内服此药，外贴膏药。
●万应丸　此药善能追虫取积。面色痿黄、肌肤羸瘦、胸膈停痰、宿食滞胃、肚腹膨胀、虫咬心疼，凡五脏中诸气血积滞并皆治之。并治吃泥、炭、米。凡妇人症瘕，病浅者一服即效，病重者二服除根。惟孕妇忌之。
大腹子二两（效槟榔制）　史君子仁二十粒　贯仲（去土）
土朱雷丸（水浸刮去黑皮，红者不入药）各五钱　木香三钱（另研）　滑石（去黄，纯白者佳）　自然铜（有金星小者佳，用清醋火煅七次以酥为度）各一两　鸡心槟榔二两（用无灰好酒煮半日至心黑力度，以黄豆煎汤热洗）　锦纹大黄一两半（用绵纸裹水湿，火煨微熟，一半生用）　黑丑四两（一半微妙，一半生取头末二两）
上为细末，用皂荚水煎成膏，丸桐子大。大人三钱，小儿钱半，临晚勿用夜饭，四更时凉茶送下，待下利五七次无妨，候虫积诸毒下，以温米粥补之。忌生冷油腻、面食数日，其病再不复发。
●小温中丸　治诸积。
青皮　陈皮各一两　香附四两（酒浸）　苍术　黄连（姜汁炒）　半夏　针砂（醋炒）各二两　白术　苦参各半两
为末，面糊丸。
●阿魂丸　治肉积。
连翘一两　山楂　阿魏各二两（醋煮作糊）　黄连一两三钱
上为末，醋煮阿魏作糊为丸，每服三十丸，白汤下。脾虚者以白术三钱，陈皮、茯苓各一钱，煎汤送下，切不可独用、恐虚，则祸如反掌。
●小阿魏丸　治痰积。
山楂三两　石[酉兼]二钱　半夏一两（皂角水浸透晒乾）
上为末，粥丸，每服三十丸白汤下。
●绀珠木香槟榔丸　治食积腹胀有热者。
木香　槟榔　当归　黄连　枳壳　青皮　黄柏各一两　黄芩　陈皮　三稜　牵牛末　香附各二两　莪术　大黄各四两
上为末，面糊丸桐子大。每服五七十丸，临卧姜汤下。寻常消导开胃只服三四十丸。有寒加厚朴、木香、丁香、砂仁、神麴、香附。
●保和丸　治食积。（方见伤寒门）
●红丸子　治伤食冷痛。
京三稜（醋煮）　莪术（醋煮）　陈皮（去白）　青皮（去穰麸炒）各五两　乾姜（泡）　胡椒各二两
上为末，醋煮糊丸如桐子大，矾红为衣。每服三十丸，食后姜汤下，小儿临食加减与服。
●乌梅丸　治酒积消食化痰。
乌梅一斤　半夏半斤　生姜一斤　白矾八两
上石臼捣为细末，新瓦两片夹定，火上焙三日三夜为度，次入神麴、麦芽、陈皮、青皮、莪术、枳壳、丁皮、大腹子各四两，为末，用酒糊丸如桐子大。每服四五十丸，姜汤下。
●胜红丸　治脾积气滞，胸膈饱闷，气促不安，呕吐青水。大人酒积，妇人脾血积气，小儿食积并皆治之。
陈皮　莪术（一味同醋煮）　青皮　乾姜（泡）　三稜　良姜各一两　香附子（炒去皮尖）二两
为末，醋糊丸桐子大。每服二十丸，姜汤送下。
●治血块　凡血块若以行药行之，后须大补。
海石（醋煮）　三稜（醋煮）　蓬术（醋煮）　桃仁　红花香附　五灵脂
为末，醋糊丸，石[酉兼]白术汤吞下。
●治胁下有块
龙荟丸二钱半（方见胁痛门）　姜黄五钱　桃仁五钱
为末，蜜丸服。
●瓦楞子丸　瓦楞子即蚶壳，烧，以醋淬三度，埋令坏，醋膏丸。治一切气血焫瘕，次能消痰。
●千金硝石丸　止可磨块不令困人，须量虚实。
硝石六两　大黄八两　人参　甘草各三两
上为细末，以三年苦酒三升置器中，以竹片作准，每人一升作一刻，先入大黄不住手搅，使微沸，尽一刻乃下余药，又尽一刻微火熬便可丸桐子大。每服三十丸，服后下如鸡肝米泔赤黑色等物为效。下后忌风冷。宜软粥调理。
●痞块在皮里膜外　须用补气药，香附兼二陈汤开之，先须断厚味。
●蜀葵膏　用蜀葵根煎汤去粗，再入人参、白术、青皮、陈皮、甘草梢，牛膝煎成汤，入细研桃仁、玄明粉各少许，热饮之。二服当见块下，如病重者须补，接之后加减再行。
●一方　治男、妇痞块。
阿魏一两　漆四两（生用滤过）　木耳四两　蜂蜜六两
上用锡罐一个，内盛封固放锅内，水煮三炷香尽，取起冷定，每服二茶匙烧酒下，日进三服。忌油腻发物。
●痞积膏药
此膏不惟治痞，凡未溃肿毒、瘰疬痰核、跌打闪挫及心腹疼痛，泻痢，风气等症，并有神效。如痞症。每膏药一斤加阿魏五钱，酒化和入，用红布摊贴患处，常以热手摩之，令药气透。
归尾　红花　大黄　苏木（捶碎）　桃仁　杏仁　三稜　蓬术　枳壳　枳实　苍术　厚朴　槟榔　青皮　白芥子　香附　乌药　青木香　水红花根各五合　川乌　草乌　川桃　肉桂　乾漆　皂角　玄胡索　白芷　仙灵皮　南星　半夏　防风　荆芥　羌活　独活　紫苏　麻黄　秦艽　木鳖子（去壳）　大风子（去壳）　海风藤　防己　穿山甲　蜂房　蜈蚣
蛇蜕　白附子　高良姜　骨碎补　蕲艾各三钱　桑枝　槐枝　柳枝　桃枝（长二寸者）各三十段
上咀片，入麻油内用钢锅煎，药枯黑色滤去渣再煎，滴水成珠取起。松香明净者不拘多少，先用水煮滤净，次用老酒煮，入水中抽扯数十次，每松香一斤入葱汁、姜汁、蒜汁、韭汁各一碗再熬，又入水中抽扯数十次，然后每药油四两入松香一斤，熬成膏取起，入后细药末。
五灵脂　雄黄　木香　血竭各五钱　沉香三钱　乳香　没药各一两（焙去汗）　黄蜡二两　樟脑二两
共为细末，计重八两三钱，配膏药一斤半，慢火熬，用槐枝不住手搅匀，再入水抽扯百馀次收用。
●灵宝化积膏（验过神效）
巴豆仁　萆麻仁各一百粒　五灵脂四两　阿魏（醋煮化）　当归各一两　两头尖　穿山甲　乳香（炙去油）　没药（炙去油）各五钱　麝香三分　松香一斤半　芝麻油五两
除乳香、没药、麝香、松香、阿魏外，余药俱饮片浸油内三日。用砂锅煎药焦黑色，去渣入松香，少煎一饭时再入乳香、没药、麝香，取起入水中抽洗金黄色、煎时以桃柳枝不住手搅匀，勿令枯，用狗皮摊贴息处，每日以热鞋底熨，令药气深入为妙。
●消痞膏
白芷　藿香　川乌　赤芍药　蓬术　牛虻　两头尖　仙灵脾　海藻　玄参　山豆根各一两二钱　草乌　当归　杏仁　苍术　皂角　丹皮　水红花根叶　桃仁各一两五钱　穿山甲　生地　大蒜　血馀　三稜　白芥子　皮硝　乾漆　黄耆各一两　木鳖　黄花　大风子各二两　官桂　川椒　天雄各七钱　生姜一两七钱　苏木　天麻各五钱　沉香　麝香各二钱　萆麻子肉一百廿粒　巴豆肉一百廿粒　飞丹　黄占各二两　白胶香四两　枫香　血竭　雄黄各一两　檀香　云母石
朱砂　苏合油各五钱　阿魏三两　安息香四钱　水粉一斤
芝麻油五斤
每油一斤加淘鹅油四两，先将前粗药浸七日，煎枯黑色去渣，滴水成珠为度，以水粉生成膏后，下麝香等细药搅匀收用。
●加味绿矾丸　治大小男妇黄病。
皂矾八两（用面　一斤合作饼入皂矾在内，火煨焦为度）　苍术　厚朴（姜汁炒）　陈皮　甘草各八两　川椒十两（去目炒去汗）
上为末，用红枣三斤，煮熟去皮核，胡桃三斤去壳，同捣成膏，和药丸如桐子大。每服七八十丸，酒服。初服时觉此药甘美，服至病将愈便觉药臭矣。大率四两药可治一人。
●治黄病吃生米
陈皮　白芍药　神麴　麦蘖　山楂　茯苓　石膏各一钱
厚朴七分　苍术一钱七分　藿香五分　甘草三分　白术一钱半
水二锺煎八分，临时加砂糖一蛤蜊壳，食前服。
●治黄病吃壁泥
黄泥一斤　砂仁四两（泥焙乾）
为末，黄连膏丸桐子大。每服六十丸，空心糖汤下。
●不药法　凡胸中酒食停积，或被人劝饮过多，心下胀满，只用盐花擦牙齿，温水嗽下，不过三次，即宽畅通快也。
●治茶癖　黄病爱吃茶。
白术（炒）　苍术（米泔浸）各三两　软石膏（煅）一两　白芍药（炒）　片芩各一两　薄荷叶七钱　胆南星　陈皮各一两
上为细末。砂糖水调神麴，糊丸桐子大。每服五六十丸，砂糖水下。
●一方　用石膏、黄芩、升麻为丸，砂糖水调服。
●一方　用花椒为末，面糊丸桐子大。每服十丸，汤茶下。
●指迷七气汤　治大人、小儿诸般痞积，面色痿黄，肌体羸瘦，四肢无力，皆缘内有虫积。或好食生米，或好食壁泥，或好食茶、炭、硷、辣等物者，是只此一服除根。
蓬术（醋制）　三稜（醋制）　藿香　甘草　官桂　桔梗　青皮　益智　陈皮　香附　大黄　槟榔
水二锺煎七分，再用水煎一服，露一宿，空心温服。不得些少饮食，不然则药力减，而虫积不行矣。服后食顷肚腹必疼。当下如鱼冻，或长虫、或血鳖，至日午虫积下尽，方用温粥止之。

水肿  ***************************
通身皮肤光肿如泡，手按成窟峰即满者，是因脾虚不能制水，水渍妄行故也。法当补脾，使脾气得实则自健运，切不可下。忌生冷、羊肉。腰已上肿宜发汗，腰已下肿宜利小便，此仲景之妙法，阳水脉沉数，阴水脉沉迟。
●治方
陈皮　半夏　茯苓　白术（麸皮炒）　苍术（米泔浸炒）　人参各一钱　甘草（炙）三分　麦门冬（去心）　山栀（炒）　泽泻　猪苓各五分
水二锺，姜三片煎八分，通口服、腹胀少佐以厚朴；气不运加木香、木通；夏日加香薷；气若陷下加升麻、柴胡提之；有热加黄芩。随病加减。产后必须大补气血为主，少佐苍术、茯苓。女人胎肿不须治。
●五皮散　治肿烦渴、小便赤涩、大便闭，此属阴水。
陈皮　桑白皮　生姜皮　大腹皮　茯苓皮
每服五钱，水煎服。
●宝脾散　治肿不烦渴、大便溏、小便少不涩，此属阳水。
厚朴　白术　木瓜　大腹子　附子　木香　草果仁　白茯苓　乾姜（泡）各一两　甘草（炙）半两
姜五片、枣一枚水煎服。
●加味枳术汤　治气为痰饮所隔，心下坚胀，此属气分。
枳壳　白术　紫苏（茎叶）　陈皮　槟榔　桔梗　木香　五灵脂（炒）各二分　半夏　茯苓　甘草各一分半
姜三片，水煎服。
●不治症　先四肢而后归于腹，大便滑泄，唇黑，缺盆平、脐突，肉硬，男从脚下肿上，女从身上肿下。

鼓胀  ***************************
鼓胀者，以其外坚中空，似鼓也。理宜补脾，又需养肺金以制肝木，使脾无贼邪之虑；滋肾水以制相火，使肺得清化之令。却盐味以防助邪，断妄想以保母气。切不可下，宜远音乐，断厚味，戒暴怒，无有不安。脉浮大滑实者生，濡小虚微者死。
●治方
人参（去芦）八分　白术（麸炒）　陈皮（略去白）　苍术（米泔浸一宿）　白茯苓各一钱　厚朴（姜制）　泽泻　麦门冬（去心）各五分
上水煎服。朝急暮宽者倍人参、白术；肥白人气虚者亦同。朝宽暮急者加黄连（姜炒）、当归身（酒浸）、白芍药、香附、川芎、生地，去人参；黑瘦人气热者亦同。气下坠者加升麻；日夜急者气血皆虚，宜气血俱补之。猪苓、泽泻惟肥白人宜加用之。如脉实坚大壮盛者或按之不坚不痛则可下可消，次补之。
●金蟾散　治气鼓。
大虾蟆一个，以砂仁入口内使满腹，用罐装入泥封固，炭火煅令红透，烟净取出，候冷研末为一服。或酒或陈皮汤下，放屁多乃见效。
●四炒枳壳丸　治气血凝滞，腹内鼓胀。
枳壳四两，米泔浸去穰分作四处炒，一分苍术一两同煮乾炒黄色去苍术；一分萝卜子一两同煮乾炒黄色去萝卜子；一分小茴香一两同煮乾炒黄色去茴香；一分乾漆一两同煮乾炒黄色去漆。
香附二两（醋炒）　槟榔一两　玄胡索一两（微炒）　三稜
蓬术各一两（二味俱用童便浸一缩，次日用巴豆仁三十粒，同煮乾炒黄色去巴豆）
上为末，用苍术、茴香、萝卜子、乾漆煮汁，好醋打糊为丸，桐子大。每服七十丸，清米汤下。
●治一切蛊胀并气虚中满单腹胀方
茯苓皮　草果皮　五加皮　大腹皮　甘草皮　牡丹皮　地骨皮　生姜皮　木通皮　木瓜皮　大腹子　车前子　葶苈子　菟丝子　紫苏子
水二锺煎八分服。如要断根将十五味药等分为细末，各一钱五分，用雄猪肝一个不下水者，先将温水煮一滚，取出用竹尖钻孔数个，入药在内蒸熟切片，捣蒜蘸食之，不过一二个永不发。
●调中健脾丸　治单腹胀及脾虚肿满，膈中闭塞，胃口作疼并皆神效。此药不伤元气，服有大益，勿轻视之。
白术六两（黄土水拌炒）　人参二两　白芍药二两半（火煨）　茯苓　半夏（汤泡七次）　香附米（童便浸一宿）　薏苡仁（炒）　山楂肉（炒）各二两　苍术（米泔浸炒）　五加皮（炒）各二两　泽泻　黄连（吴茱萸水浸一宿炒燥去萸）各二两半　紫苏子（炒）　萝卜子（炒）　草豆蔻（酒拌炒）各一两半　黄耆二两（蜜炙）　陈皮三两（盐水炒）　沉香六钱（另研不见火）　瓜蒌（煅）一两
煅瓜蒌法：用瓜蒌二个钻一孔，每个入川椒三钱，多年粪渣二钱，敲米粒大俱纳入瓜蒌内，外以绵纸糊完，再用细纸斤泥封固，晒乾入火内煅通红为度，取出去泥与黑皮一併入药共为细末，煎荷叶、大腹皮汤，打黄米糊为丸，如桐子大。每服百丸，日进三次，白汤下。
●抵当丸　治有故畜血而腹胀者，宜以此下之。
水蛙七个（炒）　虻虫八个（炒）　桃仁七个　大黄一两
上为末，分作四丸，每一丸水一盏煎七分，温服。血未下再一服。
●广茂溃坚汤　中满腹胀，内有积块坚硬如石，令人坐卧不安，大小便涩滞，上气喘促，遍身虚肿。
厚朴　黄芩　益智　草豆蔻　当归各五钱　广茂　升麻红花　吴茱萸各二钱　黄连六钱　柴胡　甘草（生）　泽泻　神麴（炒）　青皮各三钱　半夏七钱
渴者加葛根四钱。每服七钱，姜三片水煎服。
●一方　治肥人腹胀。平胃五苓散加人参服之。
●一方　治食肉多腹胀。三补丸加香附、半夏，曲糕饼丸服。
●一方　治因大怒腹胀。宜青皮、陈皮、香附、木香、栀子仁、芦荟以前主方消息用之。

黄疸  ***************************
不必分五疸，同是湿热。面黑黄色而渴者不治。
●治方
黄芩　黄连　山栀　茵陈　猪苓　泽泻　苍术　青皮　草龙胆各等分
水煎服，食积加三稜、蓬术、砂仁、陈皮、神麴治之。
●茵陈五苓散　治湿多者。
上用五苓散五分，茵陈蒿末十分和匀，先食饭后服方寸匕，日三服。五苓散因食积者加食积药。
●又方　治饮酒、伏暑郁发为疸，烦渴嗜饮、小便不利。
茵陈　赤茯苓（去皮）　白术　泽泻各等分
每服四钱，水一盏煎八分温服。不拘时或加黄连、葛粉、栀子。
●茯苓渗湿汤　治黄疸寒热、呕吐而渴欲饮冷，身体面目俱黄，小便不利，不得安卧，不思食。
白茯苓五分　泽泻三分　茵陈六分　猪苓二钱　黄连　栀子　防己　白术　苍术　陈皮　枳实各一分
水煎服。
●胃苓汤　治黄疸怠倦，脾胃不和，食少。小便赤加滑石，气实人心痛浑身发黄　用抚药、山栀、桔梗、茶、姜、韭汁吐之。
●治诸疸　口淡　怔忡　耳鸣　脚软　微寒　发热　小便浊（此为虚症）　宜四君子汤吞下八味丸。（方见虚损门）
●济生茵陈汤　治黄汗染衣而不渴。
茵陈二两　大黄一两　栀子三钱
水煎服。上方实者可用，虚者用后黄耆散。
●黄耆散
黄耆　赤芍药　茵陈各二两　石膏四两　麦门冬（去心）　豆豉各一两　甘草（炙）半两
姜五片，水煎服不拘时。
●瓜蒂散　治黄汗以济前方汤散之功。
瓜蒂二钱　母丁香一钱　黍米四十九粒　赤小豆半钱
上为末，每夜于鼻内搐之，取下黄水，凡用先令病人含水一口。
●治女劳疸
茵陈　白术　茯苓　猪苓　泽泻　当归　芍药　麦门冬　生地黄　甘草　滑石
水煎服。
●加味绿矾丸　治黄胖。（方见积聚门）

诸气  ***************************
怒则上、喜则缓、惊则乱、恐则下、劳则耗、悲则急、思则结，皆能致疾，气无补法。亦有当补者。
●苏子降气汤　治虚阳上攻、气不升降、上盛下虚、痰涎壅盛。
苏子一钱半　厚朴　陈皮　半夏　官桂　前胡各一钱　甘草五分
水二锺、姜三片煎服。
●流气饮子　治男妇五脏不和，三焦气壅，心胸痞闷、咽塞不通、腹胁膨胀、呕吐不食及上气喘急、咳嗽痰盛、面目浮四肢肿、大便秘结、小便不通。治忧思太过，阴阳之气郁结不散。壅致成痰。又治脚气肿痛，喘急腹胀，大便不通及气攻肩背，胁肋走注疼痛。
紫苏叶　青皮　当归　芍药　乌药　茯苓　桔梗　半夏　川芎　黄耆　枳实各七分　防风　甘草　陈皮　木香　莲皮　大腹子各五分
水二锺、姜三片、枣一枚煎一锺，不拘时温服。
●橘皮一物汤　治诸气攻刺及感风寒暑湿，初证通用。凡酒食所伤中脘痞塞烦闷、呕吐吞酸并用之。
橘皮洗净新汲水煎服。
●壮人气刺痛　宜枳壳、乌药；肥白气虚人刺痛宜参、术加木香。
●木香枳术丸　破滞气、消饮食、开胃进食。（方见伤湿门）
●蟠葱散　治男妇脾胃虚冷，气滞不行，攻刺心腹痛连胸胁，膀胱、小肠疝气及妇人血气刺痛。
延胡索　肉桂　乾姜（泡）各二两　甘草（炙）　缩砂（去皮）　苍术（米泔水浸一宿切焙）各半两　丁皮　槟榔各四两　蓬术　茯苓　三稜（煨）　青皮（去穰）各六两
上为末，每服二钱。水一盏，葱白一茎煎七分，空心热服。
●三因七气汤　治喜、怒、悲、思、忧、恐、惊，气结成痰涎，状如破絮。或如梅核在咽喉间，咯不出，咽不下，此七情所为也；或中脘痞满，气不舒快，或痰涎壅盛，上气喘急；或因痰饮中阻，呕逆恶心，并宜服之。
半夏五两　茯苓四两　厚朴三两　紫苏二两
●每服四钱，水一盏半，姜七片，枣一枚煎八分去渣，热服。　治气六合汤　治亡血后七情所伤，或妇人产后月信后著气。
当归　川芎　芍药　地黄　木香　槟榔
水煎服。阴虚气滞者，去木香、槟榔，加玄参、黄柏、枳壳。
●苏合香丸　治诸气。此药治冷症，痰火喘急，热症不可服。
沉香　丁香　诃子（煨取肉）　青木香　白术　香附　砂仁　白豆蔻　枳壳（炒）各二两　广木香　荜拨　乌药　甘草
茯苓　檀香　陈皮　犀角　朱砂各一两　麝香三钱　乳香
没药各五钱　苏合油一两　安息香（用无灰酒熬膏）一两
上为细末，炼蜜丸弹子大。重一钱蜡固封。
●解五脏结气　益少阴经血。
用栀子炒将黑，为末，以姜汁入汤同煎服。
●清膈丸　治因湿热气滞。
黄芩　黄连各五钱（炒）　香附一两半　苍术二两
上为末，取红熟瓜蒌去皮，捣糊丸，绿豆大，每服三五十九，温汤送下。
●分心气饮　治一切气病。
紫苏茎叶四两　羌活　半夏　肉桂　青皮　陈皮　大腹皮　桑白皮　木通　芍药　甘草　赤茯苓各一两
姜三片，枣一枚，煎服。
●治实热在内相火上冲有气滞
知母　黄连　黄柏　黄芩　枳壳
水煎服。

六郁  ***************************
郁者结聚而不得发越也，诸病久方皆有郁。
●越鞠丸　解诸郁。
苍术　香附　抚芎　神麴　栀子（炒）各等分
上为末，水丸绿豆大。每服六七十丸，白汤下。
●六感丸　治一切名利失意，抑郁烦恼，七情所伤，不思饮食，面黄形羸，胸膈诸症，极有神效。
香附米二斤（用瓦器炒令黄色取净末一斤）　茯神（去皮为末）四两
上为末，炼蜜丸弹子大。每服一丸，空心细嚼，白汤或降气汤下。（降气汤方见气门）
●治气郁　胸胁痛，脉沉涩者是。
香附（童便浸）　苍术（米泔浸）　抚芎
●治湿郁　周身走痛或关节痛，遇阴寒则发，脉沉细者是。
白芷　川芎　苍术　茯苓
●治痰郁　动则喘，寸口脉沉滑者是。
海石　香附　南星（姜制）
●治热郁　瞀闷，小便赤，脉沉数者是。
山栀（炒）　青黛　香附　苍术　抚芎
●治血郁　四肢无力能食便红脉沉者是。
桃仁（去皮）　红花　青黛（抚芎亦可）　香附
●治食郁　嗳酸，腹饱不能食，左寸脉平和，右寸脉沉紧者是。
苍术　香附　山楂　针砂（醋炒七次研极细末）　春加芎夏加苦参　秋冬加吴茱萸
上为末，作丸服。

梦遗  ***************************
有热则流通者；有用心过度，心不摄肾者；有思欲不遂精色失位者；有欲太过滑泄不禁者。因梦交而出精者谓之梦遗；不因梦而泄精者谓之精滑，皆相火所动，久则有虚而无寒也。
●妙香散
麝香一钱（另研）　人参五分　木香（煨）二钱半　茯苓　茯神　黄耆　远志（炒）各一两　桔梗　甘草各五分　辰砂二钱（另研）　山药（姜汁炙）二两
上为末，每服二钱，不拘时温酒调服。
●治滑精
藕节一两　独活　川续断各五钱　诃子三钱
上为末，炼蜜丸桐子大。每服十四丸，空心酒下。
●黄连清心饮　治心有所慕而作梦遗，此君火既动相火随之，当治在心。
黄连　生地（酒洗）　当归身（酒洗）　甘草（炙）　茯神　远志　酸枣仁　人参　石莲肉
水煎服。
●椿树根丸　治房劳内伤，气血两虚，不能固守，精滑不时或作梦遗。
檀根白皮炒为末，酒糊丸服。或加青黛、海石、黄柏煎八物汤吞服。
●蛤粉丸　治热则流通并治精滑者。
黄柏　知母　蛤粉　青黛
粥丸服。
●小菟丝子丸　治肾气虚损，目眩耳鸣，四肢倦怠，夜梦遗精。
石莲肉二两　菟丝子（酒煮）五两　白茯苓　山药二两（内分一半打糊）
上为末，用山药糊丸桐子大。每服五十丸空心温酒、盐汤任下。脚膝无力木瓜汤下。
●辰砂既济丸　治元阳虚惫，精气不固，梦遗盗汗。
黄耆（盐水炒）　人参　枸杞　当归（酒洗）　山药　锁阳
败板（酥制）　牡蛎（酒浸一宿煅）各二两　熟地四两（酒洗）
牛膝（酒洗）一两半　知母（酒炒）两半　破故纸（盐水炒）一两二钱　黄柏（酒炒）六钱
上为末，白术半斤，水八碗煎至一半，取渣再换水煎至二碗，成膏和丸，如桐子大，辰砂为衣。空心盐汤下七十丸。
●金樱丸　治精滑梦遗及小便后遗沥。
金樱子　鸡豆实各一两　白莲花蕊　龙骨（煅）各半两
上为末，糊丸桐子大。每服七八十丸，空心盐汤下。
金樱煎　经霜后以竹夹子摘取，于木臼中转杵去刺，勿损之，掰为二片去其子，以水淘洗过，捣烂入大砂锅以水煎，不得绝火。煎约水耗半，取出澄滤过，仍重煎似稀饴。每服取一匙，空心暖酒一盏调服甚效。
●玉环丹　治积气骨虚，遗精白浊，常服涩精固阳。
龙骨　莲花蕊　芡实（去壳）　黄柏（盐酒炒）　石菖蒲　牡蛎（左顾者）　五味子各一两
上为细末，金樱子竹刀刮去刺，掰开去子，煎浓汁打糊丸桐子大。每服五六十丸，盐汤下。
●水陆遇仙丹
芡实粉同金樱膏相合为丸，如桐子大。每服七八十丸，空心盐酒下，量加秋石为引更妙。
●威喜丸　治丈夫阳虚，精气不固，小便白浊，余淋常流，梦寐多惊，频频遗泄；妇人白浊、白带，尽皆除之。
黄蜡四两　白茯苓（去皮四两，切块，用猪苓一分于器内同煮二十馀沸，取出日晒，不用猪苓）
上以茯苓末溶黄蜡，丸弹子大。每服一丸，空心细嚼津液嚥下，以小便清为度。忌米醋。
●五味膏　北五味子一斤洗净，水浸一宿，以手援去核，再用温水将核水洗去。取馀味通置砂锅内，用布滤过，入好冬蜜二斤，炭火慢熬成膏，待数日后，略去火性，每服一二茶匙，空心百汤服。火候难于适中，先将砂锅秤定斤两，然后称五味汁并蜜，大约煮至二斤四两为度。
●固精丸　治道精梦泄。
莲蕊八两　覆盆子　菟丝子（酒煮捣成饼）　破故纸（炒）　山茱萸（去核）各四两　芡实五百粒　沙苑蒺藜一两（酒浸）　龙骨二两（火煅酒淬七次）
为末，蜜丸桐子大。空心盐汤下百丸。
●金锁思仙丹（万见于嗣门）

便浊  ***************************
主湿热有痰、有虚，赤属血，白属气。
●治胃中浊气下流为赤白浊
陈皮　半夏　茯苓　甘草　柴胡　升麻　苍术　白术
水锺半煎八分，空心服。亦加白芍药，以此汤下檀柏丸甚效。胃弱兼用人参，肥白人患此必多痰，亦服之二陈汤加升提之药，能使大便润，小便长。
●檀柏丸
檀皮　黄柏（炒褐色）　青黛　乾姜（炒微黑）　蛤粉（炒）　滑石
神麴糊丸，虚劳者四物汤下。
●萆薢分清饮　治真元不足，下焦虚寒，小便白浊，频数无度，凝白如油，光彩不定，旋脚澄下凝如膏糊。
益智仁　川萆薢　石菖蒲　乌药各等分
每服五钱，水煎入盐一摄，食前服。
●又方　此初起半月服之极验。
川萆薢（去皮）　川黄柏（酒浸）　麦门冬（去心）　菟丝子（酒蒸）　北五味（酒炒）　远志（去心）各等分
竹叶三片，灯心七茎，大黄少许，水锺半煎一锺，空心服。
●治白浊　麝香半分，用枣肉研烂成条入茎内，气通即愈。
●珍珠粉丸　治白浊，梦遗精及滑出而不收。
黄柏（新瓦上炒赤）　真蛤粉各一斤　珍珠三两　一方无珍珠
上为末，水和丸桐子大。每服百丸，空心温酒下。或加檀皮、青黛、滑石等服。
●导赤散　治心虚蕴热、小便赤涩，遂成赤浊。（方见淋门）
●清心莲子饮　治上盛下虚、心火上炎、口苦烦渴、五心烦热、小便赤涩或下白浊。
石莲肉　赤茯苓　人参　黄耆　甘草　黄芩　麦门冬　地骨皮　车前子
水锺半煎八分，空心服。
●半苓丸　治白浊。
神麴　半夏（姜汁制）　猪苓
为丸服。
●定志丸和珍珠粉丸　治白浊经年不愈，或时梦遗，形瘦当作心虚治。
远志（去心）　石菖蒲各二两　人参　白茯苓各三两
上为末，蜜丸桐子大，朱砂为衣。每服七丸加至三十丸，空心米汤下。
●又方　炒黄柏一两、生黄柏一两、滑石三两、神麴半两共为末，滴水丸。
●茯菟丸　治思虑太过，心肾虚损，便溺馀沥，小便白浊，梦寐频泄。
菟丝子五两　白茯苓三两　石莲肉二两
上为末，酒糊丸桐子大。每服三十丸，空心盐汤下。
●治小便白浊出髓条
酸枣仁　白术　人参　白茯苓　破故纸　益智　大茴香
龙骨　牡蛎
上为末，青盐酒为丸。每服三十丸，温酒下。
●一方　治白浊。
炒黑香附为末三钱，用酸梅单取汁拌匀，以温酒一盏，倾入服之，三二日即愈。
●一方　菟丝子一两，炒黑色淬酒一大碗，去渣热服。


卷三  ——————————————————————————————————————————————————————————————————————————————————————————

虚损  ***************************
多属阴虚。凡虚劳不受补者不治。
●四君子汤　治气虚。
人参五钱　白术　茯苓各一两　甘草三钱
每服四五钱，水煎服。
●四物汤　治血虚。
川芎　当归各一两　芍药　熟地黄各二两半
每服一两，水煎服。
●八物汤　四君子合四物汤。治气血俱虚。
●十全大补汤
人参　黄耆　白术　茯苓　甘草　芍药　熟地黄　肉桂　当归　川芎
每服一两，加姜枣水煎服。
●固真丸　补气血，固精壮阳，乌鬚发。忌食萝卜。
仙茅四两（米泔水浸一宿，黑豆拌，同何首乌蒸）　何首乌（赤白各一斤，竹刀刮去皮，黑豆拌蒸）　牛膝三两（同何首乌蒸）　当归（酒洗）四两　熟地（酒蒸）五两破故纸（炒）山药　菟丝子（酒煮炒）　苍术（米泔浸炒）　白术（炒）各四两　枸杞子三两　茯苓（赤白各三两，人乳拌晒乾）　人参二两（去芦）
为末，蜜丸。空心盐汤下百丸。
●三补丸　治上焦积热，泄五脏火。
黄芩　黄柏　黄连各等分
为末，蒸饼丸。
●大补阴丸　降阴火补肾水。
黄柏（炒褐色）　知母（酒炒）各四两　熟地黄　龟板（酥炙）各六两
为末，猪脊髓和蜜丸，空心盐汤下。
●补阴丸（又名虎潜丸）
黄柏半斤（盐酒炒）　知母（酒炒）　熟地各二两　龟板四两（酥炙）　白芍药　陈皮　牛膝各二两　锁阳　当归各一两五钱　虎胫骨一两（酥炙）
上为末，酒煮羊肉丸，盐汤下。冬加乾姜五钱。
●八珍酒
当归三两　南芎一两　白芍二两（煨）　生地四两　人参一两　白术三两（炒）　茯苓二两　粉草一两半　五加皮八两
小红枣肉四两　核桃肉四两
上绢袋装，用好酒四十斤煮二炷香，埋土中五日，取出过二七日随量服。
●滋阴大补丸
牛膝（酒浸）　山药各一两半　杜仲（酒和姜汁浸炙断丝）
山茱萸（鲜红者去核）　巴戟（去心）　肉苁蓉（酒浸，新瓦上焙乾）　五味子　白茯苓（去皮）　茴香　远志（甘草同煮去心）各一两　石菖蒲　枸杞子各五钱　熟地黄二两
上为末，红枣煮取肉，和炼蜜为丸桐子大。每服八十丸，淡盐汤或酒空心下，与加味虎潜丸相间服之佳。所谓补阴和阳、生血益精、润肌肤、强筋骨，性味清而不寒、温而不热。非达造化之精微者未足与议于斯。
●加味虎潜丸
人参　黄耆　芍药　黄柏（坚厚金色者酒浸炒）　当归（酒浸）　山药各一两　锁阳（比苁蓉干而色淡者酥炙黄）　枸杞（甘州者佳）　杜仲（炒去丝）　虎胫骨（酒浸一宿酥炙黄）　龟板（同上制）　菟丝子（盐浸炒）各五钱　破故纸（炒黄）　五味子各七钱半　牛膝（酒洗）一两　熟地黄四两
上为末，炼蜜和猪脊髓丸，桐子大。每服百丸，温酒或盐汤下。
●六味地黄丸　治肾气虚损、久新惟悴、寝汗发热、五脏齐损、瘦弱虚烦、骨蒸萎弱下血。
乾山药　山茱萸各四两　泽泻　牡丹皮　白茯苓各三两　熟地黄八两
上为末，炼蜜丸桐子大。每服五十丸，自滚汤空心下。
●人参固本丸
天门冬（去心）　麦门冬（去心）　生地黄　熟地黄　人参
上为细末，炼蜜丸桐子大。每服五十丸，空心盐汤或酒下。
●紫河车丸
当归（酒洗）　熟地（酒蒸）　白术（炒）　山药　山茱萸（净肉）各二两　茯神（去皮木）　川芎（酒洗）　人参　麦门冬（去心）　枸杞子　破故纸（炒）　肉苁蓉（酒洗去鳞甲白膜）　菟丝子（酒煮炒）各一两　白芍药（酒浸炒）　枣仁（炒）　杜仲（姜汁炒去丝）　天门冬（去心）各一两五钱　紫河车一具（酒洗挑去血筋，瓦上焙乾捣末。如干者酒浸洗）　牛膝（酒浸去芦）八钱　五味子五钱
上为末，炼蜜丸桐子大。每服百丸，空心盐汤下。
●三味补阴丸　治酒色过伤少阴。
龟板半斤（酥炙）　黄柏一斤（酒炒）　知母半斤（酒炒）
上炼蜜丸桐子大。每服四十丸，空心酒或盐汤下。
●八味丸　治肾气虚乏，下元冷惫，脐腹疼痛，夜多旋溺，脚膝缓弱，肢体倦怠，面皮痿黄或黧黑及虚劳不足，渴欲饮水，腰重疼痛，小腹急痛，小便不利。
熟地八两　泽泻　牡丹皮　白茯苓各三两　山药　山茱萸肉各四两　附子（炮）　桂心各一两
上为末，炼蜜丸桐子大。每服五十丸，酒下或盐汤下。妇人淡醋汤下。一方不用附子，用肉桂、五味子各一两。
●加味太极丸
黄柏（去皮净）三两六钱（盐酒浸一昼夜炒褐色）　知母（去毛净）二两四钱（盐酒浸一昼夜。晒乾炒）　砂仁一两二钱（一半生用，一半川椒炒，去椒用）　破故纸二两八钱（盐酒浸半日，晒乾炒）　胡桃肉（去皮）三两二钱　柏子仁　菟丝子（酒浸炒）　甘枸杞　生地（酒洗）　杜仲（盐酒浸一宿，炒去丝）　熟地（酒蒸）　山药　白茯苓（去木）　牛膝（去芦酒浸）　人参各二两　山茱萸（去核净肉）　五味子各一两　赤白　何首乌各一斤（不犯铁器，切片，用牛膝半斤，并黑豆拌蒸一炷香，取出又换豆再蒸三次，晒乾，各用二两六钱）
共为末，炼蜜丸桐子大。每早晨温酒或白汤下。
●坎离丸　此药取天一生水地二生火之意，药轻而功用大，久服而取效速，先贤王道之药无出于此，大能生精益血，升水降火。
当归（全用好酒浸洗三日，晒乾锉碎）　川芎（大者用清水洗净挫碎）　白芍药（温水洗净锉碎，用好酒浸一日，晒乾炒赤）　知母（去毛，与黄柏制同）各四两　熟地黄八两（淮庆者佳。四两用砂仁，四两用白茯苓，同人绢袋，用好酒二壶煮乾去二味，只用地黄）　厚黄柏（去皮）八两（二两盐水浸，二两酒浸，二两人乳浸，二两蜜浸，俱晒乾炒赤）
上六味修制明白和合一处，平铺三、四分厚，夜露日晒三日夜以收天地之精、日月之华。研细末，用真冬蜜一斤八两加水半碗，共炼至滴水成珠，再加水一碗煎一滚，和前药丸桐于大。每服八、九十丸，空心盐汤下。冬用温酒下。
●人参膏　治伤寒汗吐下后及行倒仓法吐下后用此补之。
韩飞霞曰：人参炼膏回元气于无何有之乡？王道也。又肺虚嗽亦宜人参膏补之。如气虚兼有火邪者人参膏与天门冬膏对服。
人参去芦，或一斤、二斤随意切片入砂锅水浮于药一手指，文武火煎乾一半，倾在一瓶盛之。又将渣煎，又如前倾于瓶。凡煎三次验参咀嚼无味乃止，却将三次所煎之汁去渣，仍入砂锅内文武火慢慢熬成膏。如一斤参只好熬一碗及成膏入碗内，隔宿必有清水浮上亦宜去之，只留调膏。
●秋石四精丸　治肾虚盗汗腰疼。
秋石　莲肉　茯苓　芡实俱一两
上四味为末，枣肉十二两为丸，桐子大。每服五、六十丸，温酒下。
●大补丸　去肾经火、燥下焦湿，治筋骨软。气虚以补气药下；血虚以补血药下，并不单用。
川黄柏炒褐色，水丸服。
●补肾丸
黄柏（酒炒）　龟板（炙）各三两　杜仲（炒）　牛膝（酒浸）各二两　乾姜五钱（冬月用之）　五味子一两（夏月用之）
上为末，姜汁糊丸，或酒糊丸。每服七十丸，盐汤下。
●八味定志丸　补益心神，安定魂魄。治痰，去胸中邪热，理肺肾虚劳。
人参一两半　菖蒲　远志（去心）　茯神　茯苓各一两　白术　麦门冬　朱砂（水飞）各五钱　牛黄二钱（另研）
上为末，炼蜜丸桐子大。米饮下三十丸。髓竭不足加生地、当归；肺气不足加天门冬、麦门冬、五味子；心气不足加人参、茯神、菖蒲；脾气不足加白术、白芍药、益智、牡丹皮；胆气不足加细辛、酸枣仁、地榆；神昏不足加朱砂、预知子、茯神。
●太乙神应丸　治一切虚损劳症。
人乳一碗（用磁锅煮乾去水不用，将干乳用磁碗焙乾听用）　牛乳一碗（同前制）　白果汁一碗（同前制）　杜仲三两（姜制炒黄色）　破故纸二两半（用大麦炒黄色）　白鲜皮二两（童便浸三日）　白茯苓二两　川牛膝二两（烧酒浸三日）　当归二两（童便浸三日）　黍米金丹一个（晒乾。即初生婴儿口中血珠）
共为细末，炼蜜丸桐子大。每服一丸，夜间噙化。惊加珍珠、琥珀。

吐血  ***************************
吐全是血者是乃火载血上，错经妄行，其脉必芤。身热脉实大者难治，身凉脉微细者易治，血症腹下恶痢者其邪易去。
●犀角地黄汤　吐血、呕血、衄血通治。
犀角（镑）　生地黄　芍药　牡丹皮各等分。
每服五钱，水煎温服。面色痿黄，大便黑者更宜服之。
●又方　用童便一分，酒半分，擂侧柏叶温饮。去渣，非酒不能行血，惟呕血、衄血不用酒，以水擂服。
●七生汤　治血向口鼻中出，如泉涌，诸药止之不效。
生地黄汁　生荷叶汁　生藕汁　生韭汁　生茅根汁各一碗　生姜五钱（取汁）
磨京墨与各汁同服。
●加味四物汤　治吐血。
当归　芍药　侧柏各钱半　川芎　生地黄　栀子（炒）各一钱。
水二锺煎八分，入水研京墨汁二三匙，童便半小钟，姜汁少许徐徐服之。若吐血夹痰积吐一、二碗者加黄柏、知母。
●治吐血不止
用乾姜炒黑色为末，童便调服。
●玄霜膏　治吐血虚嗽神应。
乌梅汁　萝卜汁　梨汁　柿霜　白糖各四两　姜汁一两　款冬花　紫菀各二两（为末）
以上药听用。另以白茯苓半斤为末，用乳汁三斤将茯苓浸入，取出晒乾又浸入，取出晒乾乳尽为度。却将前款冬花、紫菀末再入蜂蜜四两，同前柿霜、白糖并各汁作一处，入砂锅内慢火熬成膏，丸如弹子大。临睡噙化一丸。
●治吐血
槐花（炒焦）　发（煅灰）　茧（煅灰）　茅根各一钱（俱研细末）
●白及膏和丸　芡实大，每服五分。又用茧黄四两煎汤三碗，每碗送药五分，日进三服。忌油腻、煎炒、鱼腥。如欲饮茶，以藕节数个，扁柏四两，茅根三两煎汤，磨京墨一寸许在内作茶饮之。愈后须服固本丸。
●治暴吐　紫血成块　虽多不妨。
用四物汤合解毒汤调之。若吐血觉胸中气塞上吐紫血者，桃仁承气汤下之。
●四生丸　治吐血衄血、阳盛于阴、血热妄行，此方甚效。
生荷叶　生艾　生柏叶　生地黄各等分
上研烂丸鸡子大。每服一丸，水三锺煎一锺，滤过温服。
●治先见吐红后见痰嗽　此阴虚火动痰不降下。
当归　川芎　芍药　生地黄各一钱五分　贝母　山栀（炒）天花粉各一钱　牡丹皮八分　麦门冬八分
水二锺煎八分，童便少许服。
●治先痰嗽后见吐红　是痰积热。
知母　贝母　瓜蒌仁　生地黄各一钱　山栀（炒）一钱二分　天花粉一钱半　芍药一钱　麦门冬一钱
水二锺煎八分，通口服。
●芎藭汤　治一切失血过多，眩晕不苏。
芎藭　当归（去芦酒浸）各等分
每服四钱，水二锺煎七分，温服不拘时。
●治见血后脾胃弱精神少血不止者
人参一钱　黄耆二钱　五味子十三粒　芍药　甘草　当归　麦门冬各五分
水煎服。加郁金研入亦可。
●华佗危病方　治吐血下血。其证皆因内伤损或因酒色劳损，或心肺伤破、血气妄行，血如涌泉口鼻俱出，须臾不救。
侧柏叶（蒸乾）一两　人参（焙乾）一两
为末。每服二钱，入飞罗面二钱，新汲水调和稀糊服。如无前药，用荆芥一握烧过，盖地上出火毒碾如粉，陈米饮调下三钱，不过二服。如无荆芥用釜底墨研如粉服二钱，米饮下，连进三服。
●治舌上无故出血如线不止
以槐花炒为末掺之。
●血馀散　治吐血衄血。
头发烧存性为末，米饮调下二钱。衄血者以少许吹入鼻中。

呕血  ***************************
先恶心而呕出成升碗者是，多因怒气过甚所致。
●治方
当归　川芎　芍药　生地黄　山栀（炒）
水二锺煎八分，入童便姜汁少许服。
●治呕血脉大发热喉中痛者　此是气虚。
人参　黄花（蜜炙）　黄柏　荆芥　当归　生地
各等分，水煎服。
●又方　韭汁、童便、姜汁、郁金饮之，其血自清。如无郁金，以山茶花代亦可。吐血亦治。
●又方
黄柏蜜炙捣为末，煎麦门冬汤调二钱服。一方侧柏叶为末，米饮调下。
●一方　治怒气逆甚而呕血。
瓜蒌子　当归　生地黄　桔梗　牡丹皮　通草
上等分，水煎服。

衄血  ***************************
血热妄行从鼻出者是，治法与吐血同。
●河间生地黄散　治郁热衄血，或咯吐血皆治之。
枸杞子　柴胡　黄连　地骨皮　天门冬　甘草　白芍药　黄芩　黄耆　生地　熟地各等分
水煎服。若下血加地榆。
●止衄散　治劳伤出衄。
黄耆六钱　赤茯苓　白芍药　当归　生地　阿胶各三钱
为末。每服二钱，食后黄耆汤下。
●麦门冬饮子　治衄血不止。
麦门冬　生地黄
各等分，水煎服。
●犀角地黄汤　治衄血。或加黄芩、升麻，或加郁金末，童便、姜汁调服亦可。（方见吐血门）
●一方　伏龙肝半升，以新汲水一大碗淘取汁，和蜜顿服。
●一方　头发烧灰，以竹管吹入鼻孔中即止。亦可以酒调服。
●一方　韭汁饮之立效。吐血呕血亦可用。
●又法　将患人头发从中分，取井花水湿纸顶上搭之即止。
●又法　如左鼻孔出血者以色线扎右手中指根；右孔出血者扎左手中指根；两孔俱出者扎二指根。
●又方　鼻衄不止，搐鼻侧从口中出者，以牛乳二小盏温暖连服之则止。又治肠风酒痢。

咳血  ***************************
因嗽而去痰，痰内有血者是。
●治方
当归　芍药　知母　桔梗　麦门冬各一钱　生地黄　天花粉各一钱五分　贝母一钱二分　甘草五分　茯苓八分
水二锺煎八分，通口服。
●辟穀丹　治咳血。
天门冬□斤　熟地黄半斤
上为末，炼蜜丸弹子大。每服三丸，温酒下，或汤下，日进三服。
●一方　治咳血痰盛、身热，多是血虚。
用青黛、瓜蒌仁、诃子、海石、山栀为末，姜汁蜜丸，噙化。嗽盛者加杏仁，后以八物汤加减调理。痰盛再加痰药。

咯血  ***************************
此出于肾咯，出血屑者是。亦有痰带血丝出者。
●治方
白术　牡丹皮各一钱半　当归　芍药　贝母　桃仁（研）各一钱　山栀（炒黑）　黄芩各八分　桔梗七分　甘草三分　青皮五分
水煎服。一方无青皮、黄芩，有知母、黄柏、麦门冬。
●一方　四物汤入童便、姜汁、青黛服之。加地黄膏、牛膝膏尤效。
●噙化仙方　治五劳七伤、吐脓吐血吐痰、咳嗽喘急。
五味子一两　款冬花　紫菀　桔梗各二两
上用水熬成膏浓汁，去渣，入梨汁、萝卜汁、生姜汁、饴糖各二两，再熬成膏，入人参末五钱和匀，至晚噙化。
●圣饼子　治咯血。
青黛一钱　杏仁四十粒（去皮尖，以黄蜡煎黄色）
上研杏仁细，入青黛捏作饼子，用时以柿一枚破开，以饼置其中合定，湿纸煨，研食。
●天门冬丸　治吐血咯血，大能润肺止咳。
天门冬一两　甘草　白茯苓　阿胶　杏仁（炒）　贝母各五钱
上为末，炼蜜丸桐子大。每服一丸，含口中化下，日夜可服十丸。

溺血  ***************************
属热痛者为血淋；不痛者为溺血，不可纯用寒凉药，必用辛温升药，如酒煮炒凉药之类。
●治方
当归　川芎　芍药　生地黄　山栀（炒）　牛膝
水煎，空心服。一方加黄连、棕灰。
●又方
生地黄四两　小蓟　滑石　通草　蒲黄　藕节　淡竹叶　当归（酒浸）　山栀（炒）　甘草（炙）各五钱
上水煎服。并治血淋。
●一方　用油头发烧灰存性为末，新汲水调下。
●治暴热溺血
用栀子去皮炒，水煎服。
●当归承气汤　溺血实者以此下，之后以四物汤加炒山栀调理。
当归　厚朴　枳实　大黄　芒硝
水煎服。
●治小便出血条痛不可忍
用淡豆豉一撮，煎汤温服。
●治房室劳伤小便尿血
用自己头发一握，洗净烧灰作一服，温酒调下。
●小儿尿血
用甘草、升麻煎汤，调益元散服。

下血  ***************************
●治下血有热
当归　川芎　芍药　地黄　山栀（炒）　升麻　秦艽　阿胶
水煎服，此去大肠湿热。虚者用四物汤加炮乾姜、升麻。
●芍药黄连汤　治便血腹中痛，谓之热毒。
芍药　黄连　当归各三钱半　淡竹叶　大黄　甘草（炙）各一钱
水锺半煎八分，食前服。如痛甚，调木香、槟榔末各五分服。
●黄连汤　治便血腹中不痛者谓之湿毒。
黄连　当归各半两　甘草一钱半（炙）
水锺半煎八分，空心服。
●脏连丸　治便血并赤痢等症。
用宣州肥大黄连不拘多寡，去毛洗净为末，筛过如面，用雄猪大肠一段，将前药填入肠中满，两头扎定入锅蒸熟，以烂为度取出，入木臼内杵为丸桐子大。早晚每服三十丸，白汤下，能涤五脏诸毒。
●治便血　亦治痔漏。
槐角子十月已上摘取，置透风处阴乾，去粗梗；採侧柏叶不拘多少，用木甑铺柏叶一层，槐子一层，入锅蒸三个时辰，去柏叶晒乾，次日又换新拍叶，如前法蒸之九次，槐子黑色味甘。每日清晨细嚼数十粒，滚汤送下，如无鲜槐角即用乾者。
●治大便下血不时来升碗者并效
男人用雄猪肚，女人用雌猪肚，取来不要洗去里面白膜。
荆芥穗四两　当归　黄连各一两　红花五钱　地榆三钱　皮硝一钱
上为末，装在肚内扎定勿使水进，用水淹过肚二三指许，以盆覆煮勿泄气，候烂为度取出去药净，肚就以原汁送下，用二三个痊愈。
●乌梅丸　治下血。
乌梅三两，烧灰存性为末，醋糊丸桐子大。每服七十丸，空心米汤下。
●黄连香薷饮　治伏暑纯下鲜血者。（方见暑门）
●败毒散　治风热流入大肠经下血不止者。
●胃风汤　治风湿乘虚入肠胃或下瘀血者，加枳壳、荆芥、槐花。（方见痢门）
●治粪前有血面色黄
用石榴皮为末，煎茄子汤调一钱服。
●治粪后下血不止
用艾叶不拘多少，以生姜汁三合和服。
●治积热下血
苍术　陈皮各一两半　连翘五钱　黄连　黄芩　黄柏各七钱半
为末，生地黄膏丸服。
●黄连丸　治饮酒过多及啖糟煿热物致引血入大肠，故下血鲜红者。
黄连二两　赤茯苓一两　阿胶（炒）一两
上用黄连、茯苓为末，将阿胶水化入药，丸如桐子大。每服三十丸，食后米饮下。或用黄连一味煎饮亦可。
●治下血过多不止者
川芎　当归　白芍药　生地黄　黄连　槐花
上为末，取血见愁、侧柏叶各少许，同生姜汁和米饮服。
●理中汤　治下血服凉药过多不愈者。（方见寒门）
●治卒下血
用赤小豆一升捣碎，水二升绞汁饮之。
●香梅丸　治脏毒。粪前或粪后红崩漏等疾。
乌梅（同核烧灰存性）　香白芷（生用）　百药煎（烧灰存性）
上等分为细末，面糊丸。米汤下三五十丸。
●又方　用五倍子为末，盐梅擂膏丸，空心白汤下三五十丸。

发热  ***************************
阴虚发热者难治，饮酒人发热难治，不饮酒人因酒发热亦难治。
●加味四物汤　治阴虚发热，脉数无力者是。
川芎　芍药　当归　生地黄　黄柏（炒）　黄芩
水二锺煎八分通口服。甚者加龟板；兼气虚加人参、黄耆、白术；肌热用黄芩，胸中烦热用栀子。
●治肥白人发热
人参　黄耆　当归　芍药　浮小麦（炒）各等分
水煎服。
●补中益气汤　治阳虚及劳倦发热。（方见内伤门）
●治虚发烦躁者
人参　黄耆　麦门冬　白茯苓　竹茹　白芍
上等分，水煎服。
●治湿痰发热
片芩（炒）　黄连（炒）各半两　香附二两半　苍术二两
上为末，用瓜蒌瓤丸。湿痰夜发者三补丸加白芍药亦可。三补丸（方见虚损门）
●火郁汤　治手足心发热。
升麻　葛根　柴胡　白芍各一两半　防风　甘草各一钱
入连须葱白三寸，水煎稍热服，不拘时。
●治烦不得眠　六一散加牛黄。（方见暑门）
●逍遥散　治女人夜发热咳嗽。
当归　芍药　白术　赤茯苓　甘草　柴胡　薄荷
水锺半煎服无时。
●治大病后阴虚气郁夜热
酒芍药一两三钱半　香附一两　片芩（炒）三钱　甘草一钱半　苍术半两
为末，炊饼丸。
●治因酒发热
用青黛、瓜蒌仁入姜汁，每日数匙。

恶寒  ***************************
阳虚则恶寒，阴虚则恶热。
●治阳虚恶寒　脉浮无力者是。
人参　黄耆　附子少许
上水煎服。若壮年恶寒多服附子。而病甚者先以江茶入姜汁、香油些少，吐其痰后用通圣散去麻黄、硝黄，加地黄、当归养之。
●升麻加黄连汤
升麻　葛根各一钱　白芷七分　甘草（炙）白芍五分　黄连（酒炒）　川芎三分　荆芥　薄荷二分　生犀三分
上作一服水煎，此治面热。加附子治面寒。
●升麻附子汤　治阳明经本虚气不足则身已前皆寒，故面寒。
升麻　葛根一钱　白芷　黄耆七分　甘草（炙）　人参　草豆蔻各三分　附子（炮）七分　益智三分
连须葱白同煎服。

自汗  ***************************
属气属、属湿与热疾病，亦有汗。汗乃心之液，自汗之症未有不因心肾俱虚而得者。禁用半夏。
●治方
人参　黄耆
少加桂枝煎服。阳虚者附子亦可用，须用酒煮。
扑法：用牡蛎、麸皮、麻黄根、藁本、糯米、防风、白芷为末扑之。
●玉屏风散
防风　黄耆各一两　白术二两
每服三两，水煎服。
●大补黄耆汤　治自汗虚弱甚者。
黄耆（蜜炙）　防风　川芎　山茱萸肉　当归　肉桂　白术　甘草（炙）　五味子　人参　白茯苓　熟地　肉苁蓉各等分
水二锺，枣二个煎八分，温服。阳虚者加附子少许，童便煎。
●治心血不足肾水虚弱夜多自汗
当归（酒洗）　白芍（酒炒）　淮生地（酒蒸九次）　白术（炒）　黄耆（蜜炙）　酸枣仁（炒）　肉苁蓉（酒洗去鳞甲白膜）各一两　茯神（去皮木）　川芎　人参　枸杞　破故纸（炒）　远志（甘草汤浸去骨）　五味子各五钱　陈皮四钱　杜仲（去粗皮姜汁炒去丝）
上为末，炼蜜丸桐子大。每服百丸，空心服。
●安胃汤　治胃热食后复助其火，汗出如雨。
五味子　生甘草　炙甘草　乌梅　黑枣　生姜
水煎服。
●凉膈散　治火气上升蒸胃中之湿亦能作汗。
连翘　山栀　大黄　黄芩　薄荷　甘草　朴硝
水煎服。
●独胜散
五倍子为末，临卧时以唾调三钱填脐中，绢帕缚定一宿即止。
●治脚汗不干
杨花著鞋中。或加绵絮人靴内尤佳。

盗汗  ***************************
属阴虚小儿盗汗不须治。禁用生姜。
●当归六黄汤　治盗汗圣药。
当归　生地　黄柏（炒）　黄芩（炒）　黄连（炒）　黄耆　熟地
水二锺煎一锺，临卧通口服。或加牡蛎。
●黄耆六一汤　治虚人盗汗。
黄耆六两　甘草一两
各用蜜炙，数次出火毒。每一两水煎服。
●治盗汗发热因阴虚
四物汤加黄柏。兼气虚者加入参、黄耆、白术。
●四制白术散　亦治盗汗。
白术四两，一两黄耆炒，一两石斛炒，一两牡蛎炒，一两麸皮炒。止取白术为末。每服三钱，粟米煎汤调服。
●茯苓补心汤　治心汗，别处俱无只心孔有，此因忧思惊恐劳神而得。
茯苓　人参　白术（炒）　当归　生地　白芍　酸枣仁（炒）　麦门冬（去心）　陈皮　黄连（炒）各等分　甘草三分
枣二枚，乌梅一个，浮麦一撮，水二锺煎七分，入朱砂末五分，食远服。
●治盗汗　心液为汗，此药收敛心经。
人参　当归各等分
每服五钱，先用猪心一枚破数片，并心内血煎汤，澄清汁煎药服。
●正气汤　治盗汗。
黄柏　知母各一钱（炒）　甘草（炙）五分
水煎服。
●治自汗并盗汗
用五倍子末加飞矾，唾调填满脐中缩定一宿即止。
●治阴囊汗
用蜜陀僧研极细，加蛤粉扑患处。

劳瘵  ***************************
此阴虚之极痰与血病。有虫者，有传尸者。身瘦属火，肉脱甚者难治。
●治方　四物汤加童便、竹沥、姜汁。
●治阴虚劳瘵加减方
川芎　熟地各一钱　白芍（炒）　白术　当归各一钱三分　黄柏七分（炒）
加竹沥、童便、姜汁，水煎服。咳嗽盛加杏仁、阿胶、款冬花各七分，五味子十粒。痰盛加茯苓、贝母、瓜蒌仁一钱。喘盛加桑皮、大腹皮。盗汗多加牡蛎、酸枣仁各七分，浮小麦一撮。潮热盛加柴胡、知母、地骨皮各七分。梦遗精滑加牡蛎、龙骨、山茱萸各七分。赤白浊加白茯苓一钱，黄连三分炒。兼衄咳血出于肺也，加桑白皮一钱，黄芩、山栀仁各五分炒。兼嗽血痰血出于脾胃，加桑白皮、贝母、天门冬、瓜蒌仁各七分。兼呕血、吐血出于胃也，加山栀、黄连、乾姜、蒲黄炒各一钱，韭汁半盏，姜汁少许。兼咯唾血出于肾也，加桔梗、玄参、侧柏叶炒各一钱。
●黄耆鳖甲散　治虚劳客热，肌肉消瘦，四肢烦热，心悸盗汗，减食多渴，咳嗽有血。
鳖甲（醋煮）　天门冬（去心）　知母（焙）　黄耆　赤芍　秦艽　地骨皮　白茯苓　柴胡（去芦）　生地（洗焙）　桑白皮　紫菀　半夏　甘草（炙）　人参　肉桂　桔梗
水锺半煎七分，食后温服。
●神验消化丸　专治肌肉消瘦、发热、手足心热、乾咳、阴虚火盛、新久怯症，不拘男女服之神效。
天门冬（去心）　麦门冬（去心）　淮山药各二两　白茯苓（乳浸）　生地（酒洗）　熟地（用生地酒浸九蒸九晒）　苡仁（用小绢袋盛饭内蒸熟）　黄柏（盐水浸炒）　知母（铜刀去皮，盐水炒）各一两　五味子　甘草各五钱
上为细末，炼蜜丸桐子大。每服五十丸，早盐汤下，晚滚汤下。
●治骨蒸劳热
川牛膝（去芦酒洗）　黄柏（盐酒炒）　知母（去毛酒炒）　熟地（酒蒸）　天门冬（去心）　麦门冬（去心）　青蒿（童便浸）　五味子　贝母
妇人加童便，制香附。水二锺煎八分，食远服。
气血虚甚，痰热成痨者，补天丸加骨蒸药佐之。（方见虚损门）
●青蒿丸
青蒿一斗五升，童便三斗，文武火熬，约童便减二斗去蒿再熬，至一升入猪胆汁七个，或又加辰砂、槟榔末熬数沸，甘草末收之，汤调服。
●紫金锭　治家患传尸劳痨并女子为尸虫所噬，磨服甚效。
白蜡尘治瘵虫。
●犀角紫河车丸　治传尸劳神效。
紫河车（男胎者佳，米泔浸一宿焙乾）　鳖甲（醋炙）　桔梗　胡黄连　芍药　大黄　贝母（去心）　草龙胆　黄柏　知母各二钱半　败鼓皮心（醋炙）二钱半　犀角（镑末）　蓬术　芒硝各一钱半　朱砂二钱（水飞）
上为末，炼蜜丸桐子大，朱砂为衣。每服二十丸，空心食前温酒下。如隔热，食后服之，三月必平复，其馀劳证只数服便愈。重病不过一料。
●柴前梅连散　治骨蒸劳热。三服而除。
胡黄连　柴胡　前胡　乌梅各等分
每服三钱，入猪胆一个，猪脊髓一条，韭白、童便，水煎服。
●清骨散　治男妇五心烦热欲成劳瘵。
北柴胡　生地各二两　人参　防风　熟地　秦艽　赤茯苓各一两　胡黄连五钱　薄荷七钱五分
每服四钱，水煎温服。
●保和汤　治劳嗽、肺燥成痿者。
知母　贝母　天门冬（去心）　麦门冬（去心）　款花各二钱　紫菀　五味子　粉草（炙）　马兜铃　百合　桔梗　各一钱　苡仁　天花粉　杏仁（炒）各二钱　阿胶　当归　生地　紫苏　薄荷各半钱　一方无地黄有百部
上水煎，加生姜三片，入饴糖一匙，每日三服食后进。血盛加蒲黄、茜根、藕节、大蓟、小蓟、茅花。痰盛加南星、半夏、橘红、茯苓，枳壳、枳实、瓜蒌实炒。喘盛加桑皮、陈皮、大腹皮、萝卜子、葶苈、苏子。热盛加栀子、炒黄连、黄芩、黄柏、连翘。风盛加防风、荆芥、金沸草、甘菊、细辛、香附。寒盛加人参、芍药、桂皮、五味、蜡片。
●保真汤　治劳症、体虚骨蒸。
当归　生地　熟地　黄耆　人参　白术　赤茯苓　白茯苓　莲心各五分　天门冬（去心）　麦门冬（去心）　赤芍　白芍　知母　黄柏（炒）　五味　柴胡　甘草　地骨皮　陈皮各二钱
姜三片，枣一枚。水煎食后服。惊悸加茯神、远志、柏子仁、酸枣仁。淋独加萆薢、台乌药、猪茯、泽泻。便涩加木通、石苇、萹蓄。遗精加龙骨、牡蛎、莲鬚、莲子。燥热加滑石、石膏、青蒿、鳖甲。盗汗加浮麦（炒）、牡蛎、黄耆、麻黄根。
●太平丸　治劳症咳嗽，日久肺痿、肺痈。并宜噙服。
天门冬（去心）　麦门冬（去心）　知母　贝母　款花　杏仁　当归　生地　黄连　阿胶（炒）各一两五钱　蒲黄　京墨　桔梗　薄荷各一两　北蜜四两　麝香
一方有熟地。为末，炼蜜丸，弹子大。食后浓煎薄荷汤先灌嗽喉中，细嚼一丸，津唾送下。上床时再服一丸。如痰盛先用饴糖拌消化丸一百丸，送下后即噙嚼此丸，仰面睡，从其流入肺窍。
●消化丸
白茯苓　青礞石（炒黄色）　橘红　牙皂（火炙）　半夏　南星各二两　白矾　枳实两半　枳壳两半　薄荷叶一两
上为末，神麴糊丸，桐子大。每服百丸，上床时饴糖拌吞，次噙嚼太平丸。二药相攻痰嗽扫迹。
●治传尸劳杀虫神效散
真川椒去合口者，炒去汗为细末，每服二钱米汤下或酒糊丸，每服三十丸。一应虫疾并宜服之。

痿  ***************************
起于肺热，有湿热者、有湿痰者、有血虚者、有气虚者、有瘀血者。不可作风治。
●东垣健步丸　治湿热痿弱、膝中无力屈伸不得、腰背腿脚沉重、行步艰难。
羌活　柴胡　滑石（炒）　甘草（炙）　瓜蒌根（酒洗）　肉桂各五分　防风　泽泻各三钱　防已（酒洗）一两　川乌一钱　苦参（酒浸）一钱　加苍术　黄芩　黄柏　牛膝
上为细末，酒糊丸，桐子大。每服七十丸，空心服。原方用愈风汤下。
●治气虚痿弱
人参　黄耆　白术　甘草　黄柏　黄芩　苍术
水煎，空心服。或就以此药吞补阴丸尤妙。
●治湿痰痿弱
苍术　白术　黄芩　黄柏　竹沥　姜汁　陈皮　半夏　茯苓　甘草
水煎，空心服。
●治骨软风腰膝疼行履不得遍身瘙痒
大何首乌、牛膝各一斤，酒一升浸七宿，晒乾，木臼内捣为末，炼蜜丸，桐子大。每服三五十丸，空心温酒白汤下。
●虎潜丸、补肾丸　治痿。（方见虚损门）

腰痛  ***************************
有肾虚、有瘀血、有湿热、有挫闪、有痰。
●治肾虚腰痛　动止软弱不能支持，脉弦大虚，疼不已者是。
杜仲（酥炙去丝）　龟板（酥炙）　黄柏（酒炙炒）　知母（酒炙炒）　枸杞子　芍药　五味子　当归（酒洗）黄耆　破故纸（炒）各一两
上为末，炼蜜同猪脊髓和丸，桐子大。每服八十丸，空心盐汤下。一方当归、芍药、破故纸、黄耆四味。
●治腰疼
杜仲（姜汁炒去丝）　破故纸（炒）各一两　木香三钱　胡桃肉四两
上捣烂为丸，桐子大。每服五十丸，空心酒下。
●煨肾丸　治肾虚腰痛。
杜仲三钱，盐酒制炒去丝，为末。以猪腰子一枚，薄披五七片，以盐椒醃去腥水，掺药末，在内包以荷叶，外加湿纸，煨熟酒下。
●青娥丸　专滋肾水、壮阳、益筋骨，治腰膝足痛，久服无不验。
补骨脂（即破故纸，四川者佳。洗净酒浸少顷，隔纸炒香为度）四两　萆薢（真者四两，切片作四分，一分盐水浸、一分童便浸、一分米泔浸、一分无灰酒浸，各一宿晒乾）　杜仲四两（姜汁炒去丝）　胡桃肉（泡去皮）八两　黄柏四两（蜜炒）　知母三两（蜜炒）　牛膝（去芦净）四两（酒洗）
上为细末，春夏用粥，秋冬用蜜，其粥用糯米一碗煮之。将胡桃肉捣烂为膏，和匀后臼舂千馀下，丸如桐子大。每服五十丸至八十丸，空心盐汤或盐酒下，以乾物压之。
●秋石四精丸　亦治肾虚腰痛。（方见虚损门）
●治腰痛
川乌　草乌　川椒　南星　半夏　皂荚各五钱
为末，姜葱捣烂炒热和前药置腰上，用布缠定，满腰极热，一周时立愈。
●肾著汤　治肾虚伤湿，身重腰冷如坐水中，不渴，小便自利。
乾姜（泡）　茯苓各四两　甘草（炙）　白术各二两
每服五钱，水煎，空心服。
●独活寄生汤　治肾气虚弱，为风湿所乘流注腰膝或挛拳掣痛不得屈伸，或缓弱冷痹行步无力。
秦艽　独活　桑寄生（如无以续断代之）　细辛　牛膝　茯苓　白芍　桂心　川芎　防风　人参　熟地　当归　杜仲（炒）　甘草各三两（炙）
每服三钱，水煎，空心服。下利去地黄。仍灸肾俞、崑崙尤佳。
●又方
当归（酒浸）　杜仲（姜汁炒去丝）各五钱　赤芍　白芷　威灵各二钱　肉桂一钱
水、酒各一锺半煎至一锺，空心服。
●治湿热腰痛　动止滞重不能转便，遇天阴或久坐则发，脉缓者是也。
杜仲（盐酒制，炒去丝）　黄柏（酒制炒）　苍术（米泔浸炒）　当归（酒洗）　川芎　白术　破故纸（炒）各一钱
水煎，空心服。一方无当归、破故纸。
●摩腰丹　治寒湿腰痛。
附子尖　乌头尖　南星　朱砂　乾姜各一钱　雄黄　樟脑　丁香　麝香五分。
上为末，蜜丸圆眼大。每服一丸，姜汁化开如厚粥，烘热置掌中摩腰上，令尽黏著肉烘绵布缚定，腰热如火妙。间三日用一丸或加茱萸、桂。
●治寒湿腰痛　见热则减，见寒则增。宜用五积散加吴茱萸半钱，杜仲一钱。（方见寒门）
●治痰积腰痛　脉滑者是。
南星（姜制）　半夏（姜制）各一钱半　茯苓八分　甘草五分　苍术（米泔浸炒）　陈皮　黄柏（炒）各一钱
水煎，空心服。
●治瘀血腰痛　日轻夜重脉涩者是。
川芎八分　当归（酒洗）钱半　芍药一钱　桃仁九个　红花（酒洗）八分　杜仲（盐酒制炒去丝）一钱　香附
水煎，空心一服。
●复元通圣欲　治闪挫腰痛。
茴香　穿山甲（蛤粉炒）各二两　白牵牛（炒）　甘草　陈皮　玄胡索各一两　木香
上为末，每一钱酒调服。一身腔子尽痛必用木香行气。
●一方　治腰痛。
用刀豆壳化灰，好酒调服。外以皂角烧烟薰之。
●又方　生姜一斤取真汁四两，水胶一两同煎成膏，厚纸摊贴腰眼甚效。

腹痛  ***************************
有寒、有积热、有食积、有痰、有死血、有虫痛、有绞肠痧者，有暑痛者。脐下急忽大痛，人中黑者多死。
●理中丸　治冷痛绵绵，而病无增减，以热手熨之，稍止者是。若手不可按者宜下之。（方见寒门）
●治感寒腹痛　宜姜桂。呕加丁香或五积散亦可。
●治绞肠痧痛　用樟木煎汤吐之或盐汤探吐亦可。又宜刺委中出血。
●治不思饮食其体素弱而腹冷痛者　养胃汤加桂、茱萸各一钱半，木香三分。或理中汤、建中汤加茱萸亦可。
●蟠葱散　治脾胃虚冷，气滞不行，攻刺心腹痛连胸胁。（方见气门）
●治伤冷食而痛　用红丸子。（方见积聚门）
●治禀受素弱饮食过伤腹痛者　当补脾胃以消导之。
人参　白术　山楂　黄连　枳实　木香
水煎服。
●治食枳腹痛　其脉弦，其痛在上以手重按愈痛甚，欲大便利后痛减者是也。
陈皮　山楂　神麴　枳实（麸炒）　香附各一钱　半夏　厚朴各八分　甘草　川芎各五分　木香三分　苍术（米泔制炒）六分　乾姜七分。
水二锺、姜三片煎八分，一通口服。
●治老年妇人脾胃不谓、虚寒、心气不顺腹内作痛
香附一斤　青蒿子　橘红　艾叶各四两
上用童便、老酒、米醋、糯米泔各一锺，先将香附一斤浸内一宿，次早即入橘红、艾，文武火煮，如干再加童便、酒、醋、米泔，以香附烂为度，取起捣成饼，焙乾入青蒿子，为末，以馒头去皮，盐水打糊丸，黍米大。日服六十丸，白汤下。
●备急丸　治饱食心腹胀满刺痛欲死者。（方见伤食门）
●调气散　治气滞于内，胸隔虚痞，腹中刺痛。
木香五分　槟榔七分　陈皮八分　甘草三分　青皮（麸炒）一钱　紫苏五分　香附一钱　半夏八分　乳香　没药各三分。
水二锺，姜三片煎八分，服。
●治七情不顺郁火攻冲腹痛　时发时止，痛无定处者是。
陈皮　青皮（麸炒）　香附　芍药　山栀（炒）　黄连（炒）
黄芩（炒）各一钱　半夏（姜制）八分　甘草五分
水二锺、姜三片煎八分，热服。
●玉龙丸　治伤暑腹痛。
黄连二斤，好酒五升煮乾为末，面糊丸，桐子大。每服三十丸，热汤下。
●治腹中水鸣作痛　此火动其水也。
陈皮　半夏　茯苓　甘草　黄芩　黄连　山栀
水煎服。
●治腹中常有热而痛　此为积热，以调胃承气汤下之。
芒硝半斤　甘草（炙）二两　大黄四两（去皮酒洗）
临期酌量多少，先煮二味，熟去渣，下硝煮二三沸顿服之。
●治痰积作痛　脉滑者是。凡痛必小便不利。
台芎　香附　白芷　苍术
为末，以姜计入热汤调服。
●治肥人腹痛属气虚兼湿痰
人参　白术　苍术　半夏
水煎服。
●芎归汤　治死血作痛，每痛不移动者是。
川芎　当归　桃仁　红花　芍药各等分
水二锺煎八分，通口服。痛甚加酒制大黄。
●桃仁承气汤　治跌扑损伤瘀血作痛。
厚朴　枳实各一钱半　大黄（酒制）三钱　桃仁九个　当归　苏木　红花各一钱
水酒各一锺入童便少许，同服。
●五神散　治腹痛。心脾痛亦治。
草果　玄胡索　五灵脂　没药　乳香各等分。
上为细末，每服三钱，空心温酒服。
治青筋即沙症也，气逆而血不行，恶血上攻于心也。此症或怒气、或忧郁、或恼怒、腹伤生冷或房劳后受寒湿，以致精神恍惚、心慌气喘、噎塞呕哕、头昏目眩、胸痞腹痛、胁肋腰背痛、口苦舌乾、面青唇黑、四肢沉困、百节痠疼。憎寒壮热、遍身麻痹不仁、手足厥冷颤掉、默默不语，皆恶血攻心而致。治法惟以砭针于两曲池青筋上刺之，出瘀血即愈。有不愈而变为大患者，白虎丸治之。
●白虎丸
千年石灰不拘多少，去泥土水，飞过水，桐子大。每服五十丸，看轻重加减，烧酒下。初觉头疼恶心、腹胀疼、腰痛即进一服，当时血散，若过三五日青筋已老者，多服取效。又治心腹痛及妇人血崩漏带下，男子久患痢疾便血及一切打扑损伤血不散、心腹痛欲死者，俱可服。

胁痛  ***************************
肝火盛、木气实、有死血、有痰流注。
●当归龙荟丸　治肝火炽盛而痛甚者。
当归（酒洗）　龙胆草（酒洗）　栀子仁　黄连　黄芩各一两　大黄（酒制）　芦荟　青黛各五钱　木香二钱半　麝香五分（另研）
上为末，炒神麴糊丸，桐子大。每服二十丸，姜汤下。
●一方　柴胡五钱，青皮一两。如热甚者炒熟服之。
●左金丸　治肝火胁痛，又治胁下有食积一条槓起者。
黄连六两　吴茱萸一两（汤泡）
上为末蒸饼，糊丸绿豆大。每服三十丸淡醋汤下。
●柳青丸　泻火丸（方见火门）
●柴胡泻肝汤　治郁怒伤肝，胁肋痛在左者。
柴胡钱二分　甘草五分　青皮（麸炒）一钱　黄连（炒）八分　山栀（炒）八分　当归（酒浸）钱二分　芍药一钱　龙胆草（酒洗）八分
水煎服。
●治气弱人胁下痛　脉细紧或弦，多从怒气劳役得者。
人参　茯苓　川芎各八分　白术　芍药　生地　青皮（炒）各一钱　当归一钱半　木香　甘草各五分
水煎服。或加桂。
●治死血作痛　瘦人多怒者常患此。
桃仁九个　红花（酒制）　川芎（酒洗）　柴胡　青皮各八分　香附　芍药各一钱　当归梢（酒洗）钱半
水煎服。
●治肥白人气虚胁痛发热者
人参七分　黄耆　黄芩各八分　柴胡　青皮各一钱　木香六分　川芎五分
姜三片、枣一枚、水锺半煎七分，服。
●一方　治胁下痛，发寒热，小柴胡汤煎服。（方见伤寒门）
●枳芎散　治左胁疼痛不可忍。
枳实（炒）　川芎各五钱　粉草二钱半（炙）
上为末，每服二钱，姜枣汤或酒调下。
●推气散　治右胁痛胀满不食者。
枳壳（炒）　桂心　片子姜黄各半两　甘草一钱半（炙）
上为末，每服二钱，姜枣汤调下，酒亦可。
●控涎散　治两胁走痛，有痰积者。
甘遂（去心）　紫大戟（去皮）　白芥子（痰在胁下非白芥子不能达）各等分
上为末，糊丸桐子大。每服五十丸至百丸，食后临卧姜汤下。
●治痰饮流注作胁痛
陈皮　半夏（姜汁制）　南星（姜制）　苍术（米泔水制炒）各钱半　茯苓八分　甘草五分　川芎七分
水二锺、姜三片煎八分，通口服。咳嗽而痛者去苍术、川芎，加香附、青皮、青黛、姜汁。
●治胁下疼痛
小茴香一两（炒）　枳壳五钱
为末，每服二钱，盐汤调下。
●一方　解胁痛，外以琥珀膏贴之。（方见积聚门）
●又方　芥菜子水研敷。
●又方　茱萸醋研敷。
●又方　韭菜炒熨。

心脾痛  ***************************
即胃脘痛，虽不食不妨。治而痛止，不宜即食，真心痛旦发夕死。
●治方　用山栀十五枚去皮浓煎，入姜汁再煎少沸，又入川芎一钱，徐徐呷之。
●一方　以二陈汤加川芎、苍术、栀子煎服。甚者加炒乾姜乃佐之，以姜汁蒸饼为丸服亦可。以手按而痛止者乃夹虚，亦用二陈汤加炒乾姜末和之。痛轻者以麻黄、桂枝之类散之，或以韭汁、桔梗升提之，重者加石硷。
●一方　心疼九种皆治。
木通（中）　赤芍（中）　蒲黄（上）　五灵脂（上）
水煎，临起下盐卤一蛤壳，通口服。
●又方　用飞矾、飞丹各等分，溶黄蜡，丸桐子大。姜汤下。
●半夏丸　治心疼，亦治哮喘，又治疾涎。若痰积者，右手脉必紧实，用半夏一味切碎，香油炒，为末，姜汁炒饼为丸。姜汤下三十丸。
●紫金锭　以淡酒或淡姜汤磨服一二锭，甚效。
●一方　用蔓荆子炒焦为末，米饮调下。
●一方　以盐置刀头烧红，淬入水中就饮之。
●失笑散　治心气痛不可忍及小肠气痛。
蒲黄（炒）　五灵脂（酒研，淘去砂土）各等分
上先以醋调二钱，煎成膏，入水一盏煎，食前温服。
有虫痛者必面上白斑、唇红，又痛后便能食，时作时止者是上半月虫头向上易治，下半月虫头向下难治。先以肉汁及糖蜜食下，则引虫头向上，然后用药打出。楝树根皮、槟榔、鹤蝨取汁饮，各浓煎汤下。万应丸最好。
●万应丸
槟榔五钱（末）　大黄八钱（末）　黑牵牛四两（末）　苦楝树皮十斤　皂角十枚（肥而不蛀者）
先将皂角、苦楝树皮二味，用水十大碗熬成膏一处搅和。前三味药为细末，丸如芡实大，先用沉香为衣，后用雷丸、木香衣。每服三丸，四更时砂糖水送下。
●沉香定痛丸　治胃脘痛、胸中满闷、停痰积块、滞气壅塞，不拘远年近日，服之即效。
沉香二钱　乳香二钱　没药　大黄（炒）各五钱　玄胡索（酒炒）　莪术各三钱　瓦楞子一个（煅红醋淬）
上为末，醋糊丸，绿豆大。每服九丸，壮实者十一丸，白滚汤送下，行二次，米饮补之即安。
●草灵丹　治心腹疼痛。
草果仁　白豆蔻　玄胡索（酒炒）各五钱　乳香　没药　川芎　五灵脂（炒）　厚朴（姜汁炒）　半夏（姜制）各三钱　砂仁　香附（炒）　山楂肉　枳实（炒）　苍术（炒）各五钱　陈皮四钱　木香二钱
为末，神麴糊和作锭子。每服一锭，生姜紫苏汤磨下。
●治气实心痛
山栀子（炒）六钱　香附一钱　吴茱萸一钱
上为末，蒸饼丸花椒大。以生地酒洗，同生姜煎汤，送下二十丸。
●治初病心痛　明知身受寒气，口伤寒物而得者。
陈皮　香附　吴茱萸　山栀（炒）
水煎服。若得病稍久成郁热者。另方治之。
●治死血留胃脘作痛者　左手脉必涩。
玄胡索两半　肉桂　滑石　红花　红曲各五钱　桃仁三十个
上为末，蒸饼糊丸桐子大。每服五十丸，酒下或以桃仁承气汤下之。又脉坚实不大便者，亦可下。
●治胃脘痛经验方　孕妇忌服。
蒲黄（炒）　五灵脂（炒）　防己各一两　乾姜五钱（用斑蝥二十个同炒，去斑蝥）
为末，每服三钱，沸汤调服。
●治服山栀并诸劫药止后复发者　不可再服前药，只用玄明粉一服立止。

耳病  ***************************
●加味凉膈散　治耳湿肿痛。
大黄（酒炒）　黄芩（酒浸）　防风　荆芥　羌活　朴硝　甘草各二两　连翘四两　栀子仁　薄荷各一两
上为末，加竹叶水煎服。
●蔓荆子散　治上热耳出脓汁。
甘草（炙）　升麻　木通　赤芍　桑白皮（炒）　生地　前胡　赤茯苓　蔓荆子　甘菊各等分
每服三钱，加姜枣，水煎服。
●又方　治耳聋。
用大菖蒲叶揉软塞之。
●治耳中出血　用蒲黄炒黑色研细掺之。
聋病必用龙荟丸、四物汤养阴，大病后耳聋与阴虚火动聋耳内鬨然，俱用四物汤降火。
●因郁而聋者　通圣散内大黄酒煨，再用酒炒三次后入诸药，通用酒炒。
●耳痛　以茱萸、乌尖、大黄为末，罨涌泉足心。
●治耳中无昼夜听如流水声及痒
乌头烧存性，石菖蒲等分为末，绵裹塞耳中二次效。
●耳鸣　宜当归龙荟丸。（方见胁痛门）
耳鸣因酒过者大剂通圣散加枳壳、柴胡、大黄、甘草、南星、桔梗、青皮、荆芥。不愈四物汤治之。
●聤耳脓出　用桑螵蛸一个炙，麝香二分为末渗之，又加染坯、枯矾吹之。
●耳疳丸
白枯矾五分　麝香五釐　胭脂胚二分半　陈皮炭五分
先用绵枝子缠去脓，另用绵子裹药作丸塞入。
●治虫入耳中　香油灌入即出。或驴牛乳或鸡冠血皆妙。
●冻耳　以生姜自然汁熬成膏涂之。
●又方　用橄榄核烧灰，清油调敷。雀脑亦可。
●通灵丸　治耳聋。
松香五钱　巴豆二十颗（为末）
上将松香入铁锅内溶化，下巴豆末、葱汁丸，如莲子大。用绵裹塞过夜。如左耳聋塞右耳，右耳聋塞左耳，双耳聋次第塞之。
●治风热搏之，津液结成核塞耳
生猪脂　地龙　釜下墨
上细研，以葱汁和捏如枣核，薄绵裹入耳令润即挑开。

眼目  ***************************
属风热、血少、神劳、肾虚，如暴失明、昏涩翳膜、眵泪斑入眼皆表也，风热也。宜表散以去之。如昏弱不欲视物，内障见黑花，瞳散皆里也，血少神劳肾虚也，宜养血补水安神以调之。
●治暴赤眼
防风　黄芩各二钱　黄连　当归各一钱　羌活　柴胡　升麻　甘草各七分
水煎服，白睛红加白豆蔻少许。一方加龙胆草、生地，去羌活，名泻热黄连汤。
●治眼胞肿大如拳
霜梅三个（去核）　白果七个（去壳）　铜青五分
共捣成饼置磁器内，以井花水浸一宿，上用绵纸隔阻，待水浸上，以古铜钱蘸洗之。
●散热饮子　治眼暴赤、暴肿。
防风　羌活　黄芩　黄连各等分。
水锺半煎八分，食后温服。大便秘加大黄。痛甚加当归、生地。烦躁不眠加栀子。
●四物龙胆汤　治目赤暴发，作云翳瘀痛不可忍者。
当归　川芎　芍药　生地各五钱　羌活　防风各三钱　防己　草龙胆各二钱
每服八钱，水锺半煎八分，食后通口服。
●拨云散　治男妇风毒上攻、眼目昏暗、翳膜遮睛、怕日羞明，一切风毒眼疾悉皆治之。
羌活　防风　柴胡　甘草（炙）各一斤
上为末，每服二钱，食后薄荷汤或茶或菊花苗煎汤服。忌诸毒物。
●治风热眼
黄连二两，冬青叶四两，水浸三日夜，待黄绿色，熬成膏，不时点眼四角。
●治瞳子散大　主散热凉血养血。
黄芩　黄连各二钱半　归身　生地各一钱半　天门冬　地骨皮
水煎服。
●治肥人眼痛　乃是风热。
防风　羌活　荆芥　酒芩
水煎服。
●治瘦人眼痛　乃血少兼热。
当归　玄参　川芎　防风　荆芥　菊花　酒生地
水煎服。久病昏暗者，亦以当归、熟地为君，防风、甘菊之类佐之。
●蔓荆汤　治劳役饮食不节，内障昏暗，一名益气聪明汤。耳目俱治。
黄耆　人参各一钱　甘草（炙）　蔓荆子各八分　白芍药
黄柏（酒浸晒四次）一钱
水煎服。
●又方　四物汤加酒芩、连、柏、芍药。
●凡人病眼至春夏便当作郁治
黄芩（酒浸）　南星（姜制）　香附（童便浸）　苍术（童便浸）各二两　川芎（酒浸）一两半　山栀一两（炒）　龙胆草（酒浸）　陈皮　连翘　萝卜子（蒸）　青黛各五钱　柴胡二钱
为末，神麴糊丸。
●治天丝眼　刺鸡冠血滴眼内捉丝去。
●治方　治暴赤眼。
归尾　黄连各一钱　赤芍　防风各五分　杏仁四个（去皮尖）
水半锺，加乳汁少许，蒸过澄清点洗，不拘时。
●一方　洗红烂眼。
当归　黄连　杏仁　铜绿　皮硝　净硷各五钱
为细末，每用三分，井水半小盏，隔纸洗。
●治眼痛　用生地，酒浸捣烂罨眼上。用草乌、南星、乾姜、桂枝为末，醋调贴两足心，眼用牛膝膏洗。
●点方　治火眼。
用腊月羯羊胆一枚，以蜂蜜灌满，挂阴乾，用时取一粒入磁器内水化点之。
●二制黄连膏　治风热退眦黏涩等眼。
鸡爪、黄连不拘多少，截碎洗净。先将姜一大块切作两片，挖空将黄连入姜内，以绵缚之，湿纸包略煨少时纸焦为度，以红枣去核，同黄连盛入枣内，少加矾末，亦以温纸包，仍人慢火煨熟，待矾化取出黄连浸乳内点之。
●洗暴赤眼　热眼经验极效方。
黄连一钱　防风　荆芥　苍术　皮硝各五分　连翘三分　铜青半分
水二碗煎二、三沸，滤出渣，乘热洗四、五次即愈。
●蕤仁膏
蕤仁（净仁）一两用纸裹笔管碾去油净，加硼砂一钱，麝香三分同研极细末，收入磁器贮之。专去翳障。
●治烂眶眼
薄荷　荆芥　细辛各等分
上为粗末，如烧香状烧之，以青碗涂蜜少许于内覆烟上，俟烟尽后，以小碗或磁罐收取藏之。凡眼有风热多泪者皆可点此。是阳明经有风热所致。
●珍珠散　治烂眩赤眼。
炉甘石不拘多少于炭灰内煅淬，先用童便或黄连煎汁，浸过焙乾。又用当归、黄连、芍药、生地、薄荷、荆芥、防风、蔓荆子、甘草各等分煎汁，仍将炉甘石再浸焙乾，研，入小瓶内水浸使出火毒，然后再乳极细，次加冰片亦乳极细，相和点之。
●治目多泪　鲫鱼胆七个，人乳一盏和匀，饭上餐一二次。点眼，其泪自收。
●拨风云翳膏
硇砂　硼砂　珍珠　琥珀（火煅紫色）　珊瑚（火煅）　玛瑙（火煅）　砗磲（火煅）各三钱　熊胆（水化）　石燕子（火煅入醋）三个自然铜（火煅入醋）　没药　乳香（竹叶焙乾）各二钱　轻粉　青盐　胆矾　铜碌　海螵蛸　血竭　麝香　黄芩　黄连　黄柏　白丁香　石蟹　牛黄各二两　当归（细切焙）二钱　炉甘石半斤（火煅三次，黄连水浸过焙乾）　黄丹四两（飞过炒紫色，竹叶焙乾）
北蜂蜜一斤绢滤，入水二盏，入铜锅内熬滴水成珠，燥脆不嫩，方下黄丹，搅匀后下诸药，搅匀捏成锭子，油纸摊放地上，盆覆出汗为度，次日用笋箬包裹收藏。点时用梨汁或水化开，银簪点上，将目紧闭仰卧，切不可眨动走泪，使药随泪出无效。但有攀睛云翳，每日点三次，点三日歇三日，看障翳俱尽，方研片脑三釐和膏半分，再点一次，光即复矣。忌食酒、鲜鱼、葱、韭、蒜、牛羊肉；男子禁房事。不可空心点。火眼加片脑，攀睛胬肉眼绊红丝加蕤仁、熊胆，与药等分，亦用水化开前药，将片脑等药研细加之。
●又方
熊胆　血竭　硼砂　硇砂　乳香　没药　轻粉　麝香　铜碌　海螵蛸　白丁香　青盐各四钱　当归　黄连　黄芩　黄柏各一两（细切）　炉甘石一斤（煅三次，黄连水浸过焙乾）　黄丹半斤（水飞过净炒紫色）
用北蜜二斤、梨汁二碗入铜锅内熬，滴水成珠，燥脆不嫩，方下黄丹搅句后下诸药，搅匀捏成锭子，如前包裹收藏。
●琼玉锭
炉甘石火煅七次，第一次煅红童便制；第二次黄连汁制；三次黄芩汁制；四次当归汁制；五次龙胆草汁制；六次黄柏汁制；七次甘菊花汁制，为极细末。
熊胆一钱（一半生用，一半箬叶，放火上炙过用）　青鱼胆一钱（同前制）　没药五分（炙去油）　乳香五分（炙去油）　硼砂五分　龙骨一分（煅红）　麝香半分　冰片八分
上研极细共和一处，用黄连、黄芩、黄柏、当归、甘菊、防风各五分，先熬成汁，入蜜二钱再熬成膏，滴水不散和前药成条如鸡毛管大，纸摊地上出火毒。患眼者，用药一条沾新汲井水点两眼角，手捻数次，务令药味入眼。有障翳者能消，昏者复明。神效。
●石膏羌活散　治久患双目不睹光明，远年近日内外气障、风热昏暗，拳毛倒睫，一切眼疾。
羌活（治脑热头风）　密蒙花（治羞明怕日）　木贼（退翳障）　白芷（清利头目）　细辛（起倒睫）　麻子（起拳毛）　川芎（治头风）　苍术（开郁行气）　菊花（明目去风）　荆芥（治目中生疮）　石膏（洗退热）　黄芩（洗退热）　藁本（治偏正头风）　甘草（和诸药）各等分
上为末，每服一钱至二钱，食后临卧用蜜水一盏调下或清茶亦可，日进三服，至十日渐明，二十日大验，此方治数十人矣。后人加当归、枸杞子、栀子仁、连翘、柴胡、薄荷叶、防风、天麻、桔梗各等分，为小儿服。
●羊肝丸　治一切目疾不问障盲。
白乳羊肝一具（以竹刀去膜）　黄连一两　甘菊花　防风　荆芥　薄荷（去梗）　羌活　当归　川芎各三钱
上为末，羊肝捣丸浆水下。
●治眼昏
羊肝一具切薄片置新瓦上，每日取羊胆汁以鹅毛掞上，下以煨火慢慢炙之，不可使焦。掞过胆七个即焙燥为末，用芡实粉糊为丸，如桐子大。空心白汤下，再以白酒煮羊肝食之。
●育神夜光丸
当归（酒浸洗）　远志（甘草水煮去心）　牛膝（去芦，淮庆者佳）　地骨皮（去梗洗净）　菟丝子（去土净以酒浸，经宿加酒，煮烂捣成饼，晒乾入药）　生地（淮庆者佳，酒洗净，酒浸烂）　熟地（淮庆者佳，酒洗净，酒煮烂，同生地木臼中捣成膏）　枳壳（去穰麸炒）　甘州枸杞　甘州菊花（去梗）各等分
上为末，炼蜜丸，桐子大。每服五六十丸，空心盐汤、食后温酒、临卧茶清送下。
●地芝丸　治不能远视，反能近视。
生地　天门冬各四两　枳壳（炒）　甘菊各二两
上为末，炼蜜丸，茶、酒任下。
●定志丸　治不能近视反能远视。（方见便浊门）
●治拳毛倒睫
木鳖子一个，去壳为末，绵裹塞鼻中，左眼塞右，右眼塞左，一二夜其睫自分上下。
●东垣干熟地黄丸　治血少、神劳、肾虚、眼目昏黑。亦治瞳子散大。
熟地一两　柴胡八分　天门冬　甘草（炙）　枳壳　黄连　地骨皮　五味子各三钱　人参二钱　当归身（酒浸焙乾）　黄芩各五钱　生地一两半
上为末，炼蜜丸，绿豆大。每服百丸，茶清下。

牙齿  ***************************
属热，属胃热，有风寒、有虫、有湿热。
●调胃承气汤　治实热肿痛。加黄连去芒硝。（方见腹痛门）
●又方
升麻　白芷　防风　荆芥　薄荷　甘草　桔梗各等分
水煎服。
●清胃散　治胃经有热，牙齿或龈肿痛或牵引头脑，或面上发热并治之。
当归身（酒拌）　黄连（酒浸制）　生地（酒浸制）各一钱　丹皮一钱半　升麻二钱
作一剂，水二锺煎七分，食远服。甚者加石膏。
●治胃经风热牙痛甚效
用软石膏一两，火煅红入淡酒中淬过，置地上出火毒，为末。入防风、荆芥、细辛、白芷末各五分，随时用之，只一二服甚效。
●漱药　治阴虚气都、牙出鲜血。
川芎　当归　芍药　生地　牛膝　香附　生甘草　侧柏叶
水煎服。
●漱药
薄荷　羌活二钱　大黄一钱
水二锺煎一锺，去渣温漱，冷吐之。咽亦无妨。
●羊角散　治风热牙疼或因怒发疼者。
羊胫骨（烧灰存性）四两　升麻　生地各五钱　梧桐木律三钱　龙胆草少许　黄连一钱
上为末。入石膏末五两擦牙，用水漱去极妙。
●治风虫牙疼
芫花　小麦　细辛　花椒　蜂房　盐各一钱
水煎，漱勿咽。
●治牙痛甚者
防风　羌活　青盐　细辛　荜拨　川椒
为末擦噙，其延流出愈。
●擦牙散
石膏一斤　何首乌四两　青盐（去土炒）　旱莲草　食盐各二两半（炒）　没石子二两　花椒一两（炒去汗去目）
●为末，和匀擦牙。　薰法　韭菜子烧烟，以竹筒引烟抵牙薰之。
点方　冰片三分、樟脑一钱，将蟾酥调匀，以簪头挑入牙疼处立效。
●槐盐散　治食甘过多牙疼。
食盐半斤，青盐四两，先以槐枝一把锉寸段，以水五碗煎至一碗，取起后入二盐在锅内，以前汁陆续入锅煎乾，研细末，每日擦牙，甚者更以五倍子煎汤漱之。
●治阳明热而牙痛
大黄、香附各烧灰存性为末，入青盐少许，不时擦之。
●土蒺藜散　治牙齿疼痛断肿动摇。常用擦漱固齿。
土蒺藜去角生用不拘多少，为粗末，每服五钱，淡浆水半碗煎七八沸，去滓入盐末一撮，带热时漱之，别无所忌。
●坚牙散
骨碎补一味，白水洗净，铜刀切片，铜锅内炒，用槐枝不住手搅，少时退火，令冷后又上火炒，微枯黑色，又住火，冷后又上火炒，至老黑色取起研末，不时擦牙，疼者再不复作，动摇者再不复动，其验如神。
●又方　七月间取旱莲草连根一斤，用无灰酒洗净，以青盐四两醃三宿，取出炒存性，又将原汁旋倾入，炒乾为末。
每日侵晨擦牙，连涎嚥下。
●治牙根肿烂出臭水　用芥菜根烧灰，存性为末敷之。
●又方　槐角取其二子、三子一角者，不拘多少，河水洗净仍泡盆中二三日，浑如泥以布取汁，用桑柴火熬为膏，其膏汁每一碗大约用青盐、蒺藜根、石膏、破故纸各二两，为细末，和匀，以瓦器晒乾，仍为细末。每日清晨未梳洗时擦齿上，候洗漱之（槐角霜降后取）。
●紫金锭　治牙疼，酒磨涂及含药少许吞下效。
●固齿延寿膏　专治龈宣，齿藁黄黑、腐败、风虫作痛、腮额红肿大有奇功。久贴坚固牙齿、驱逐垢腻、益肾气、长养津液、壮骨强髓、添精倍力。
珍珠五钱（绢袋盛之豆腐，一方中作一小孔，将珠入孔内，将原腐盖之，放锅内用绵悬锅上不可落底，桑柴火煮，一炷香为度，听用）。
雄鼠骨五钱（用腊月内雄鼠一只，以面作饼，将鼠皮肉包裹在内，外用盐泥复包，阴乾入火烧红为度，冷定打破取骨收之听用）　青盐三钱半　香白芷五分　秋石三钱（破故纸炒香净五分。忌铁器）　大小皂角五分　细辛三分（水洗晒乾）　龙骨（面裹，外以盐泥复包阴乾，入火烧红冷定取骨）五钱　鹿角霜五钱（制法见服食门）　沉香　广木香二钱半　南川芎　乳香　没药　白芍　当归各一钱　熟地（怀庆者）二钱　阳起石　象牙（作未）　白蜡各五钱
上各味另研细末，俱作二分，用蜜煎。罐一个，先将白蜡化开，次后下一分药面，桑柴文火溶开蜡，将药搅匀，外用呈文纸二张，将前药一分散在纸上，用手擦磨药面在纸上下周围后，将罐内药火化开，搅匀倾在纸上，用熨斗文火熨化，上下周围俱用药汁走到，切作条。临卧贴在牙上一夜，明日清晨将药条取出，其条就黑，牙齿坚固。
●擦牙散方
麝香三分（另研）　青盐五钱（另研）　猪牙　皂角（烧灰七钱另研）　细辛　白芷　白茯苓　五倍子　川芎　当归各五钱　三奈　蒺藜各三钱
为细末，和匀筛过，每日早晚净口擦牙，合一时吐之，如要净口必须盐汤，久则见效。
●乌须固齿补肾方
当归（酒浸去芦）　川芎（西芎不用）　香附（去毛）　荆芥（去梗）　白芍　青盐　枸杞子（甘州者佳）　熟地　川牛膝（酒浸）各三两
为细末，用米一升半煮饭，将前药拌匀作七团，阴乾置桑柴火上烧炭存性，研末，铅盒盛之。每清晨擦牙二次，药与水嚥下，年老牙齿不疼不落。
●灸法　上片牙疼灸三里，下片牙疼灸二间。

口舌  ***************************
●三黄丸　治脾热口疳。
黄芩（去土）　黄连（去须）　大黄（煨）各半两为末，炼蜜丸桐子大，服。
●治胆寒热口苦谋虑不决
小柴胡汤加麦门冬、酸枣仁、地骨皮、远志。
●治口疮服凉药不愈者　因中焦土虚且不能食，因相火冲上无制。
用人参、白术、甘草、乾姜。甚则加附子或加官桂尤妙。
●既济丹　治口生疮。
乾姜、黄连等分为末，搽上流涎即愈。
●升麻散　治上膈痈毒、口舌生疮、咽喉肿痛。
升麻　赤芍　人参　桔梗　乾葛各钱半　甘草七分
水煎，徐徐服之。
●黑参丸　治口舌生疮久不愈。
黑玄参　天门冬（去心）　麦门冬（去心）各炒一两
上为末，炼蜜丸弹子大。每服用一丸，绵裹噙化咽津。
●赴筵散　治赤白口疮。
黄柏　青黛蜜陀僧各等分
为末，干贴疮上。

鼻病  ***************************
●苍耳草散　治鼻流浊涕不止，名曰鼻渊。
辛荑五钱　苍耳子二钱半（炒）　香白芷一两　薄荷叶五钱
上为末，每服二钱，葱茶汤食后调下。
通圣散加薄荷叶、黄连，水煎热服。治脑漏。胆移于脑则辛頞鼻渊。
●一方　盐半斤炒热作二包，分开顶发更替熨之，鼻中臭水流尽即须调理。
●治鼻渊并臭　名控脑沙。
沉香（少许）　宿香（去白）三钱　雄黄　皂角各少许　白牛尾　橙叶（焙乾）二钱
上为末，吹入鼻中。倘有血出加栀子。
●治脑漏方
鲜江鱼齿烧灰存性，为细末。净去鼻中浓水，仰卧床上，令人将药掺人鼻中。亦可治耳内脓疮。
●离泽通气汤　治鼻不闻香臭。
羌活　独活　苍术　防风　升麻　葛根各三钱　甘草二钱（炙）　麻黄（留节，冬加）　川椒　白芷各一钱
每服五钱，姜三片、枣二枚、葱白三寸煎服。忌冷食。风寒。
●菖蒲散　治鼻内窒塞不通不得休息。
菖蒲　皂角各等分
上为末，每用一钱绵裹塞鼻中，仰卧片时。
●黄白散　治鼻齆、瘜肉、鼻痔等疾。（方见斑疹门）
●治血热入肺鼻赤名曰酒渣鼻
川芎　当归　芍药　地黄　红花　陈皮　黄芩（酒炒）茯苓　甘草
水二锺、姜三片煎八分，滴好酒数点于内，调炒五灵脂末同服。气热加黄耆。
●又方　山栀为末，蜜蜡丸，弹子大。空心嚼一丸，白汤下。
●治酒渣鼻子验方
辛夷研末，人脑、麝少许，以绵裹纳入孔中，外用桐油入天吊藤烧灰，油调黄连末敷之。又用枇杷叶拭去毛，锉碎煎汤，候冷调消风散，食后服。忌食前炒、姜蒜、辛辣、醇酒等物。

喉痹  ***************************
属痰属火属热。重者宜吐、宜刺出血，又针少商、照海二穴。
●冰梅丸　治喉痹十八种俱效。
大南星（鲜者二十五个切片）　大半夏五十个（鲜者佳，切碎）　皂角（去弦净）四两　白矾　盐　防风　朴硝各四两　桔梗二两
拣七分熟梅子，大者一百个，先将硝盐水浸一周时，然后将各药碾碎入水拌匀，方将梅子置水中，其水过梅子三指为度，浸七日取出晒乾，又入水中浸透晒乾，候药水干为度，方将梅子入磁器密封之，如霜衣起愈妙。要用时薄绵裹噙口内，令津液徐徐嚥下，痰出愈。一梅可治三人，不可轻弃。
●青龙胆　治咽喉闭塞肿痛并单双乳蛾，大有神效。
用好鸭嘴、胆矾盛青鱼胆内，阴乾为末，吹入喉中。加熊胆三分、牛黄三分、梅花冰片三分更妙。
●治双蛾
黑牛胆一个　胆矾三钱　硼砂二钱　山豆根一钱
上为末同入胆内，用绵挂阴乾，点至咽中，吹亦好。
●华陀危病方　治缠喉风、喉闭。其证：先两日胸膈气紧，出气短促，摹然咽喉肿痛、手足厥冷、气闭不通，顷刻不治。
巴豆七粒（三生四熟，生者去壳研、熟者去壳炒，去油存性）　雄黄（皂子大者研）　郁金一个（蝉肚者研成末）
共为细末，每服半匙，茶调细呷。如口噤咽塞用小竹管纳药吹喉中，须臾吐利即醒。如无前药，用川升麻四两锉碎，水四碗煎一碗灌服。又，无升麻用皂角三锭捶碎，擂水一盏灌服，或吐或不吐即安。
●牛蒡子方　治风热上壅、咽喉肿痛或生痈疮如有肉腐。
牛蒡子二钱　玄参　升麻　桔梗（去芦）　犀角　黄芩　木通（去皮）　甘草各一钱
水二锺煎八分，去渣，食后煎服。
●甘桔汤　治少阴咽痛。
桔梗。甘草等分，每服五钱，水锺半煎八分，通口服。一方加荆芥、当归；有热加黄芩、枳壳。
●治喉乾燥痛　四物汤加桔梗、荆芥、黄柏、知母立愈。
●薰法　治咽喉、牙关紧闭。
用巴豆去壳，以纸包巴豆肉，用竹管压出油在纸上，就将此纸作为纸捻点灯吹灭以烟薰入鼻中，一霎时口鼻涎流，牙关即开。
●治锁喉风
青木香叶捣汁和醋入口沃之，痰来频吐之即愈。
治喉或单蛾、或双蛾、或皮内有紫血凝结、或有紫线纹、或起脓头白泡，俱用利刀挑破去紫血，以芦管烧著入口内吸菸薰之，凡三吸后用米醋磨山豆根漱过，点胎发散。
●胎发散　此乃治诸般喉症之总方也，验过极效。
胎发（煅灰存性）一钱　硼砂（煅过）七分　胆矾三分
上研极细以绵花裹箸头，蘸米醋拈药末点疮上过宿，次日用射干磨米醋漱过再点，如此点过二三次。疮愈后，尚未除根，常以逼麝叶捣汁嗽之，以茶柏散吹之。或用黄花、蒂丁煎汤，或用金星草捣汁，或用吉祥草根捣汁漱俱可。
●茶柏散
细茶（清明前者佳）二钱　黄柏三钱　苏州薄荷叶三钱　硼砂（煅）二钱
上各研极细，取净末和匀加冰片三分吹入。
●煎药方
明天麻八分　白殭蚕八分（炒）　黄柏（蜜炒）一钱　知母（蜜炒）一钱　薄荷八分　玄参八分　牛蒡子（炒）七分　桔梗一钱五分　天花粉七分　连翘八分　山豆根一钱　栀子（炒）八分　粉草三分
水二锺煎八分服。热盛者加枯芩八分，川黄连八分，俱酒炒。
●吹喉散　喉疮生脓不收口者。
黄柏（蜜炙）三钱　硼砂（煅过）二钱五分　孩儿茶一钱　朱砂八分　寒水石七分　冰片一分
上为极细末，先用大黄、防风、羌活、薄荷、黄柏煎汤漱过吹入。如有虫者加雄黄一钱。
●治喉疮毒甚热极者
先用陈年丝瓜子去壳取仁，煎汤漱过，仍饮少许，次用金线重楼磨米泔水漱之；次用雪里开根并八角铜盘草根，以米泔水磨浓汁敷疮上。
●一方　以山豆根汤漱过，用硼砂一钱煅过，加冰片三釐吹入。
●一方　治喉疮用梁上挂尘，过绢筛取净尘末三分，生白矾三分细研吹入。
●绿雄散　治喉疮毒盛或有虫者。
雄黄七分　绿矾三分　硼砂（煅）三分
上研极细吹入。如热痰盛用生硼砂。
●治喉症热盛大便不通
射干七分　风化硝三钱
水二锺煎一锺，一半漱喉，一半服之，以通为度，如不通再服。
凡治喉药不可用当归，致难收敛。
●治喉疮并痛　多属虚火游行无制。
用人参、黄柏（蜜炙）、荆芥。如气虚用人参、竹沥；血虚用四物、竹沥；实热者黄连、荆芥、薄荷、硝、蜜姜外调噙化。
●治走马喉痹
巴豆去皮绵纸微裹，随左右塞鼻中立透。如左右俱有者，用二枚左右俱塞。
●治暴失音
猪脂一斤入锅先炼成油，捞出渣入白蜜一斤再炼少顷，滤过净磁器内冷定成膏，不时挑服一茶匙即愈。无痰亦可常服润肺。
●治声音不清
诃子三钱半（半生半熟泡）　木通三钱（半生半熟泡）　桔梗五钱（生用）　甘草三钱（半生半熟炙）
水煎，用生地捣烂入药。
●又方
诃子　真阿胶　知母　天门冬（盐炒）　麦门冬（盐炒）各五钱　白茯苓（去皮）　黄柏（蜜炙）　当归　生地　熟地各一两　人参三钱　乌梅十五个（去核）　人乳　牛乳　梨汁各一碗
共为细末，炼蜜丸，黄豆大。每服八九丸，诃子煎汤或萝卜煎汤送下。
●急喉丹　单蛾、双蛾、重舌俱治。
山豆根　殭蚕（炒）　蚤休各一两　连翘　玄参　防风　射干各七钱　白芷五钱　冰片三分
上为极细末，糯米粉糊和成锭，铜绿二钱为衣，水磨服。
●祝由科　治咽中刺塞。
以左手屈中指及无名指作三山印，坐水盏于其上，右手捏印是金疮印，脚踏丁字立望太阳或灯火，取气一口吹在净水盏中，咒曰：吾取老君东流顺，老君奉敕摄去毒水，吾託大帝尊所，到称吾者各各现，帝身急急如律令。摄念七遍吹在盏中，虚搅三次为定，与饮之即愈。

疝  ***************************
睾丸连小腹痛者是也。有痛在睾丸者，有痛在五枢穴边者，或无形无声，或有形如瓜，有声如蛙，《素问》皆以为寒也。专主肝经，与肾经绝无相干，宜灸大敦，三阴交二穴。
●治方
枳实　橘核　山栀（炒）　山楂　吴茱萸（汤泡）
湿胜加荔枝核；属瘀血加桃仁；夹虚加参、术为君，按之不定者是。寒疝囊冷结硬得于寒湿而发，冬月加吴茱萸、桂枝、乾姜。水疝肾囊肿痛，阴汗时出，囊或肿如水晶得于饮水，醉酒者加泽泻、猪苓、茯苓。筋疝阴胫肿胀或茎中痛，痛极则痒，或挺峰不收得于房劳所致，加炒黄连、白术、茯苓。气疝其状上连肾区，下及阴囊或因号哭忿怒、气郁而复发者加柴胡、青皮、香附。狐疝其状如瓦，卧则入小腹，行立则出小腹入囊中者加青皮、香附、苍术。㿗疝阴囊肿缒，如升如斗，不痒不痛，得之地气卑湿加白术、茯苓、泽泻、猪苓、苍术。
●加减柴苓汤　治诸疝，此和肝肾顺气消疝治湿之剂。
柴胡　甘草　半夏　茯苓　白术　泽泻　猪苓　山栀（炒）　山楂　荔枝核各等分
水二锺、姜三片煎八分，空心服。
●又方　用乌头、栀子各等分，水煎服。按之不定者属虚，加桂枝、姜汁丸助此劫剂。
●茴香丸　治疝气神效。
茯苓　白术　山楂子　八角茴香（炒）　茱萸　荔枝核各一两　枳实八钱　橘核三两
上为细末，炼蜜丸，每丸重一钱五分。空心细嚼一丸，姜汤下。
●治诸疝方
用黑雄猪腰子一对，不见水，外去膜，内去血切作片，以大茴香二两，小茴香二两俱炒为粗末，同腰子拌匀再以前猪尿泡一个，入腰子、茴香于内，扎固。用无灰好酒二三碗入砂锅内，悬胞煮酒至半碗取出。将胞连药切碎焙乾研细末，将前煮剩酒打面糊为丸。桐子大。每服七十丸，空心好酒下。
●疝气神方　其病甚，至气上冲，如有物筑塞心藏欲死，手足冷者，二三服除根。
硫黄（火中溶化即投水中去毒研细）　荔枝核（炒黄为末）
陈皮各等分
上为末，饭丸洞子大。每服十四丸，酒下其疼立止。自觉疼甚不能支持，略用六丸，不可多。
●千金不传韦氏方　治疝及肾大如斗，日三服除根。
八角大茴香　青皮　荔枝核各二两
俱炒黄色，烟尽为度置土上，以碗覆之，少时取出研末。每服二钱，无灰酒下，清晨午后临睡各一服。
●青木香丸　治肾冷、疝气胀疼。
吴茱萸一两（分二分，酒醋各浸一宿焙乾）　香附子一两
荜澄茄五钱　青木香五钱
上为末，米糊丸桐子大。每服七十丸，空心盐汤下或乳香葱白汤下亦可。
●夺命丹　治远年近日小肠疝气，脐下撮疼，外肾偏坠肿硬，阴间湿痒，抓成疮癣。
吴茱萸一斤（四两酒浸，四两醋浸，四两汤浸，四两童便浸，各浸一宿，用火焙乾）　泽泻（去灰土）二两
上为末，酒煮面糊丸，桐子大。每服五十丸，温酒、盐汤任下。
●五叶汤
枇杷叶　紫苏叶　椒叶　苍耳叶　水晶葡萄叶
水煎服。
●治小肠气偏坠
生姜二两半，去皮一半、留一半，共捣碎去渣取汁，倾热酒内加盐少许，空心服，不过三服即愈。
●治疝㿗而不痛者
苍术、神麴、白芷、山楂、川芎、枳实、半夏。凡溃须断欲与厚味。
●一方　治木肾皆因嗜欲内戕，肾家虚惫，故阴阳不相交，水火不相济，而沉寒痼冷凝滞其间，胀大作痛，顽痹结硬，势所必至，桔核散主之。
桔核为末，每服二钱，空心温酒或盐汤调下。
●五积散　治子痛发热。（方见寒门）
●灸法　治疝气偏坠。
以净草一条，度量患人口两角为一则折断，如此三则折成二角，如△字样，以一角安脐中心，两角安脐下两旁尖尽处是穴，若患在左灸右，在右灸左，两边俱患即两穴皆灸，艾炷如麦粒大，灸十四壮或二十一壮即安。又灸两足三阴交穴尤妙。
●治妇人横梁疝气　在小肚上板住者是。
补骨脂拌芝麻同炒，以芝麻熟为度，去芝麻为末，无灰酒调下，每服二钱五分。男子亦治。

小便不禁  ***************************
出而不觉者是也。
●治有热不禁
白术　茯苓　泽泻　猪苓　黄连　栀子　山茱萸各等分五味子十五粒
水煎，空心服。
●治虚弱不禁
白术　茯苓　泽泻　猪苓　川芎　当归　芍药　生地山茱萸各等分　五味子十五粒　肉桂五分
水煎，空心服。
●茯苓丸　治心肾俱虚，神志不定，小便淋沥不禁。
赤茯苓　白茯苓各等分
为末，新汲水擂洗澄去浮沫晒乾，别取地黄计与无灰酒同于磁器内熬成膏，搜和丸如弹子大。空心盐汤嚼下一丸。
●六味地黄丸　治内虚热者，小便频数不禁。（方见虚损门）

燥结  ***************************
血少不能润泽，其面多黄，理宜养阴。
●导滞通幽汤　治大便难，幽门不通，上冲吸门不开，噎塞燥秘，气不得下。
当归身（酒洗）　升麻　桃仁各一钱　生地　熟地　甘草（炙）各五分　红花三钱
上作一服水煎，食前调槟榔末半钱或加麻仁泥一钱，加大黄名当归润燥汤。
●麻仁丸　治血燥大便不通。
麻子仁　当归　桃仁　生地　枳壳各一两
上为末，炼蜜丸桐子大。每服五十丸，空心白汤下。
●治大便秘涩　消风顺气。
枳壳（面炒）　防风各一两　甘草五钱
●润肠丸　治久病腹中有实热者，脾胃中伏火，大便秘涩，不思饮食及风结血秘。
桃仁（去皮尖）　麻仁各一两　当归梢　大黄（煨）　羌活各五钱
上除二仁另研，余为末，炼蜜和丸，白汤下。如风湿加秦艽，皂角煨去皮。如脉涩觉气短加郁李仁。
●脾胃丸
麻仁一两一钱五分　枳实　厚朴　芍药各二两　大黄四两（蒸）　杏仁（去皮尖炒）一两二钱
上为末，炼蜜丸桐子大。每服二、三十丸，温汤下。
●治老人大便秘涩
绵黄耆　陈皮各等分
为末。用麻仁一合研烂，投水滤去渣，取浆一盏于银器内煎，候有乳起即入白蜜一二匙再煎，令沸调药末三钱，未食前服。
●搜风顺气丸　治风热之人大便燥结。（方见风门）
●治大肠虚秘而热
白芍一两半　陈皮　生地　归身各一两　条芩　甘草各二钱
为末，粥丸。白汤下八、九十丸。
●蜜导法　凡诸秘结不通或兼他症，又或老弱虚极不可用药者。用蜜入皂角末少许同熬，至蜜老乘热捻如枣大，纳入穀道中良久即通。
●又方　用猪胆汁滴入穀道即通。
●治大小便不通　用蜗牛三枚连壳为泥，再加麝香少许，贴脐中以手揉按之立通。田螺亦可。
●治孕妇燥结　煮菠、菱、葵菜或以车前子苗作茹杂，猪羊血作羹食之。

诸淋  ***************************
淋病有五，皆属于热。
●治诸淋方
白术　茯苓　泽泻　猪苓各一钱　滑石二钱　甘草五分　灯草三十茎　山栀一钱半
水二锺煎八分，空心服。虚而淋下当补肾精，而利小便，不可独用利药。
●又方　益元散用炒栀子一合，煎汤吞下。夏月以茴香煎汤调服，气虚者以人参煎汤调服。
●五淋散　治肾气不足，膀胱有热，水道不通淋沥不出，或如膏如沙如石，又或如豆汁并皆治之。
青茯苓　山栀各二钱　赤芍　当归各一钱　甘草五钱（生用）　条芩八分
水锺半煎八分，空心服。
●车前子散　治诸淋小便痛不可忍。
车前子五钱　淡竹叶　赤茯苓　灯草　荆芥穗各二钱
作二服水煎，空心服。
●八正散　治大人、小儿心经蕴热，脏腹秘结，小便赤涩，癃闭不通，热淋、血淋、膏淋、沙淋、石淋并皆治之。（方见小儿热门）
●参茯琥珀汤　治淋茎中痛不可忍，引胁下痛。
人参五分　茯苓四分　琥珀三分（为末）　生甘草　川楝子（炒）各一钱　当归梢　泽泻　柴胡各三分　玄胡索七分
上作一服，长流水煎，空心下。
●清心莲子饮　治上盛下虚，心火炎上，口苦，咽喉烦苦微热，小便赤涩或欲成淋并皆治之。（方见便浊门）
●导赤散　治心虚蕴热，小便赤涩或成淋痛。
生地　甘草　木通各等分
每服三钱，水一锺、竹叶十片，煎六分温服。
●发灰散　治血淋，若单小便出血为茎衄，皆主之。
乱发不拘多少，烧灰入麝香少许，米醋汤调下。
●治痰热隔滞中焦淋涩　木通、二陈汤煎大碗顿服，调其真气而吐之。
●治下焦无血小便涩数而黄者
海金沙七钱五分　滑石五钱　外加黄柏、知母、牛膝、甘草梢，名加减二神散。
上为末，每服二钱五分，多用灯心、木通、麦门冬煎，入蜜少许调下。
●治老人气虚而淋者　溺有馀沥并治之。
人参　白术　木通　栀子（各等分）
水二锺煎八分，空心服。
●治妇人诸淋
用苦杖根俗名杜牛膝，洗净，捶碎一握，水五碗煎一碗去渣，入麝香、乳香末各少许，调服。小便内当下沙石，剥剥有声是其效也。
●牛膝膏
牛膝锉一合，用水五碗，煎耗其四，入麝香少许，空心服。只单以酒煮亦可，治死血作淋。
●滋肾丸　治不渴而小便闻，邪热在血分也。
黄柏（三两，酒拌阴乾）　知母（二两，酒浸阴乾）　肉桂（一钱半）
上二味气味俱阴，以同肾气故能补肾，而泻下焦火；桂与火邪同体，故曰：寒因热用，凡请病在下焦皆不渴也。熟水为丸，百沸汤下。老人气短，小便不通，四物汤加黄耆、人参吞此丸甚效。
●灸法　治小便淋涩不通，用食盐炒热填脐中，以艾灸七壮即愈。

脱肛  ***************************
气虚不能固，而下脱也。
●治方　脱肛多主气虚。
人参　黄耆　川芎　当归　升麻
水二锺煎七分，食前服。兼血虚加芍药、地黄，血热加炒黄柏，虚寒加炒黑乾姜，外以五倍子托而上之。
●又方　治积热。
条芩（六两）　升麻（一两）
共为末，面糊丸服。
●香荆散　治肛门出，大人小儿并治之。
香附子　荆芥穗各等分　一方加砂仁
上为末，每服三匙，水一大碗煎十数沸热洗。
●一方　以陈壁土泡汤，先薰后洗。以五倍子末三钱，枯矾少许，水二碗煎洗亦可。
●一方　以浮萍为末，干贴患处。
●治脱肛气热者神效　亦治痔疮。
熊胆（五分）　孩儿茶（三分）　冰片（一分）
上为细末，以人乳调搽肛上，热汁自下而肛即收。
●一方　用鳖鱼一个，水煮留汤洗肛，将鳖食之。又留骨烧存性，研细敷肛脱上。

痔漏  ***************************
此因风热归于大肠也，治血为主。其肛边发露肉珠状，如鼠乳时滴渍脓血，曰牝痔；肛边生疮肿痛，突出一枚，数日脓溃即散曰牡痔；肠口颗颗发癗且痛且痒，出血淋沥曰脉痔；肠内结核有血，寒热往来，登溷脱肛，曰肠痔。若血痔则每遇大便清血随下而不止。若酒痔则每遇饮酒发动疮肿痛而流血。若气痔，则忧恐郁怒，边临乎前立见肿痛，大便艰难，强力则肛出而不收矣。此诸痔之外证也。诸痔久不愈，必至穿穴为漏，治法总要大抵以解热调血顺气先之。
●治方
条芩　人参　黄连　生地　槐角　当归　川芎　升麻　枳壳
水煎服。
●痔疮洗药方
荆芥　芒硝　莲房　槐花　五倍子　白矾
煎汤，每日洗一二次。
●敷药方
五倍子一个，钻一孔入水银一钱，用黄泥包固，火煅通红，冷定取出为末，用津吐调搽。加冰片半分更妙。如疼加乳香、没药少许。
●清凉饮　治诸痔热甚，大便秘结。
当归　赤芍　甘草（炙）　大黄（饭上蒸，晒乾）
上等分为末，每服二钱，新水调下。
●治肠痔每大便常有血
蒲黄末方寸匕，米饮调下，日三服顿瘥。
●秦艽羌活汤　治痔漏成块下垂不任者。
羌活钱（二分）　秦艽　黄耆（各一钱）　防风（七分）　升麻　麻黄　炙甘草　柴胡（各五分）　藁本（三分）　细辛　红花（各少许）
水煎服。忌风寒处大小便。
●橘皮汤　治气痔。
橘皮　枳壳（炒）　川芎　槐花（炒，各五钱）　桃仁（炒去皮）　槟榔　木香　紫苏茎　香附　甘草（炙，各二钱半）
每服二钱，姜枣水煎服。
●治酒痔便红，肠风脏毒一切症，或暴发或久者
青蒿一味（用叶不用茎，用茎不用叶）为末，粪前红，冷水调；下粪后红，酒调下。每服二钱。
●干菖汤　治每遇饮酒发动痔疮肿痛流血。
乾葛　枳壳（炒）　半夏　茯苓　生地黄　杏仁（各五钱）　黄芩　甘草（炙，各二钱五分）
每服三钱，黑豆百粒、姜三片，白梅一个，水煎服。
●猪甲散　治诸痔。
猪悬蹄甲不拘多少，为末，陈米汤调二钱，空心服。
●一方　治痔疮初发。
以熊胆研细，人乳调搽一二次即平。
●治痔疮方
用大雄鸡一只，罩地板上不与食，伺飢甚别移于净地上，用猪胰子四两锉碎旋喂鸡，令其放粪，旋收藏，如此三二日候鸡粪至四两，晒乾入后药。
透明矾（四两）　叶子雌黄（六钱）　胆矾（半两）　朴硝（一两）　雄黄（六钱）
上各另研为粗末，用宽高砂锅约贮药之馀上有半节空者，先以鸡粪一两置锅底，次以晋矾一两，次以胆矾，次以雌黄，次以朴硝，次雄黄，然后尽下晋矾在内，次加鸡粪在上，然后以新碗盖锅顶，簇炭火煅青烟尽为度。放冷取出，入乳钵中，加乳香、没药各半两，同研极细末，以磁盒收贮。用药时以津吐于手心中，调匀，新笔蘸点患处，一日三五次，一夜二次。先以无心笔蘸温汤拭净，软绢挹干，然后敷药，庶得药力透肉，敷后黄水沥出不止最妙，虽多不妨，三日后其痔自乾枯剥落。倘硬，煎汤频洗，白脱肠自红软收上，忌毒物、酒色，即除根矣。
●神茧散　治诸痔有神效。
蚕茧纳入男子指甲，以满为度，外用童子发缠裹烧灰存性，蜜调敷之。
●治翻花痔　用荆芥、防风、朴硝煎汤洗，次用木鳖子、郁金研末入龙脑些少水调敷。或用熊胎和匀贴之尤妙。
●又方　用白鸡胆或二三枚取汁，熊胆二分半、片脑半分，共研一处，磁罐内收藏勿令泄气。如用，以手指擦立效。
●紫金锭　治诸痔并便毒坚硬，痔未成脓，苦痛，大小便俱难，各进一锭，去后三次，痛即止，不日而消。
●痔漏退管丸
枳壳（一钱）　厚朴（六钱）　蟾酥（六分）　海洋（十二条，瓦焙乾）　甘草（三钱）　草乌（五钱，甘草水煮三炷香）　母丁香（十四个）
上为末，人粉霜三钱，用槐角、风藤煎膏，为丸，桐子大。不问内外痔，服丸药七日，后服煎药，七帖即愈。如痔漏有管者，服丸药二七日，煎药十四帖，其管即退。
●打粉霜法
水银（一两）　鹅管石　明矾　皂矾　食盐（各五钱）　雄黄（二钱）　朱砂（一钱）　牙硝（五钱）
上为末，入罐内，上用铁灯盏盖定，盐泥封固，水火打三炷香，取霜收用。
●煎药方
归尾　川芎　生地　黄连　条芩　山楂　连翘　秦艽　地榆　枳壳　白芍　槐角　槐花　白芷（各等分）
每帖加雷丸五分，干棕根一两，人肥加升麻、麻黄各三分；弱者头帖下。如痔漏服丸药宜早空心，用银三钱，黑铅三钱煎汤送下丸药二分，申时服煎药一帖，神效。
●又灸法　先须用补药以生气血，参、耆、归、术为主，大剂服之；外以附子末，津和作饼子如钱厚，以艾灸之。漏大，艾炷亦大；漏小，炷小。灸令微热，不可令痛，饼乾则易之，再和再灸，如困且止。次日再灸，直至肉平为度，或仍前用补气血药作膏药贴之。
●治痔漏及脱肛便血
当归（洗净全用，四两）　黄连（多用酒浸约三日净，四两）　防风（去芦，二两）　枳壳（水洗去穰，麸炒，二两）
上为末，以前浸黄连酒和成面糊丸，桐子大。每服六七十丸，空心米饮或沸汤下。忌羊、鹅、鸡、鱼、炙炒一切热味。
●生肌散
乳香　血竭（各五钱）　没药（四钱）　全蝎（十个，炒）　轻粉　朱砂　黄丹（生用）　海螵蛸（去壳煅存性，各三钱）　龙骨（二两，火煅红，好酒淬五次）　明矾（二钱半）　凤凰退（二钱，煅）　赤石脂（一两半，火煅，好酒淬七次）
上为细末，待疮洗净上之。
●一方　治痔漏远年不愈者。
先以鸡子七个，每个入明矾一分，饭内煮熟，每清晨服一枚，次用后方。
黄连末八两，枳壳末六两、甘草末四两、雄猪脏一副切作数段，入前末在内，煮一日取出听用。后存汁一碗，将糯米一升、大麦仁一升，将汁均炒熟，连前药捣为丸，桐子大。每服百四五十丸，卯午戍时白汤下，忌烧酒。
●胆槐丹
十月上已取槐角子拣肥嫩结实者，用新黄瓦盆二个，如法固济埋背阴墙下约二三尺深，预先寻取黑牛胆五六个，腊月八日取出，装胆内，高悬阴乾至次年清明日取出，盛好磁罐内。每日空心白汤送下，一日服一粒，二日服二粒，以渐加至十日则服十粒。十五日服十五粒止，以后一日减一粒，周而复始，不问远年近日，痔疮并皆治之。
●加味槐角丸　治痔漏通用及治肠风下血。
槐角　生地各二两　当归身　黄耆　黄连　条芩　枳壳　秦艽　防风　连翘　地榆　升麻（各一两）　川芎　阿胶　白芷（各半两）
上为末，炼蜜丸或酒糊丸，桐子大。每服五十丸渐加至七、八十九、百丸，空心温酒或米汤下。
●净固丸　治痔漏下血痒痛。
槐花（炒）　枳壳（去穰）各一两
上为末，醋糊丸桐子大。每服二十丸，空心米汤下。
●黑玉丹　治男妇久新肠风、痔漏，著床头疼不可忍，此药不过三服见效。初得或痒或痛，穀道周围多生硬核此是。
痔破、便血、下血、肠凤皆因酒、色、气、风、食五事过度致成。此疾人多外涂，殊不知病在肠脏有虫，去根易愈。
刺蝟皮（锉，八两）　猪悬蹄（百尺）　牛角腮（八两）　槐角（三两）　雷丸　芝麻（各二两）　乱发（皂角煎汤洗净焙）　败棕（各四两）　苦楝根（二两半）
上入磁罐内烧存性，研细末，入乳香一两、麝香四钱，研和匀，酒糊丸、桐子大。每服十五丸，细嚼胡桃一枚，温酒吞下，日二服。甚者三服，空心下。切忌别药。
●鲫鱼散　治痔漏久不愈。
鲫鱼一个，破开去肠，入白矾令满，瓦上烧存性为末，用鸡毛卷药敷之立效。
漏有八种：
气漏（或肿或消乃气胀痛不可忍者是也）
风漏（痒甚者是也）
阴漏（男女水道生孔窍，小便出时痛者是也）
冷漏（多出白脓如豆汁、黄水者是也）
热漏（时常下鲜血者是也）
痔漏（痔疮日久不医破败者是也）
痿姑漏（平地生孔窍，出红脓者是也）
痿腮漏（因漏在平处，黑烂出黄水者是也）
●平肌散　治漏疮久不合。
黄狗头骨　乱发　穿山甲（各烧灰为末等分）
上令匀乾掺患处，如干则用津唾调敷。
●薰洗方
五倍子　朴硝　桑寄生　莲蓬（各等分）
上以水煎，入白矾，先薰后洗。或以苦丝瓜、绿矾各等分，煎汤薰洗亦可。肿者用木鳖子、五倍子为末调敷。
●三品锭子
●上品锭子　专治痔漏一十八证。
红矾（二两半）　乳香　没药　朱砂（去铁，各三钱）　牛黄（五分半）　硇砂（一钱四分，二分熟、一分生）　白信（一两，火煅）
●中品锭子　专治翻花瘿瘤等痔。
白矾（三两八钱半）　乳香　没药（各五钱半）　朱砂（三钱）　牛黄（七分半）　硇砂（一钱，半生半熟）　白信（一两四钱半，火煅烟尽半日取用）
●下品锭子　专治疔疮发背等症。
红矾（三两二钱）　乳香（六钱）　没药蟾酥（三钱）　牛黄（四分半）　硇砂（二钱四分，半生半熟）　白信
各依法制，用面糊和匀捻成锭子，看疮漏大小深浅插入锭子。如肉内黑色，勿上生肌散，只待黑肉落尽方可上。若疮无头，太乙膏一个，加后药一粒贴之。
白矾（二两）　乳香（二钱二分）　没药（三钱七分）　朱砂（四分　）牛黄五分　姜黄三钱半（顺的用）　白丁香钱半　巴豆三钱（草纸去油净用）　白信二两（火煅烟尽半日取用）
上为末或唾沫调敷疮，一日三次，但疮破插上前锭子。
●治痔疮　用胡桃打开作两半去肉，入五倍子末仍合定，外用泥裹烧存性，为末，空心白汤调服。此江西巡抚陆仲鹤公所亲验者。

肠风脏毒  ***************************
肠风独在胃与大肠出。肠风者邪气外入，随感随见；脏毒者蕴积之久而始见。
●香附散　治脏风。
香附（一两，炒）　枳壳（七钱半，炒）　当归（半两）　川芎（半两）　槐花（炒，一两）
上为末，每服工钱、水一锺、姜三片、枣一枚，煎七分温服。
●槐角丸　治五种肠风，下血痔疮、脱肛。
槐角（炒，一两）　地榆　黄芩　防风（去芦）　当归（酒浸一宿焙乾）　枳壳（麸炒，各八两）
上为末，酒糊丸桐子大。每服三十丸，空心米汤下。
●又方　黄芩、秦艽、槐角、升麻、黛青，酒糊丸服。
●又方　茄蒂烧存性，栀子炒各等分为末，蒸饭丸桐子大。每服百丸，空心米汤下。
●乾柿散　治肠风、脏毒、脏癖神效。
乾柿不拘多少焙乾，烧存性为末，每服二钱，米饮调下。
●一方　治肠风、脏毒。
以四物汤加刺蝟皮。
●脏连丸　治脏毒。（方见下血门）
●一方　治便血久远，伤血致虚并麻风、癣疮见面者。
龟板（二两，酥炙）　升麻　香附（各五钱）　芍药（一两五钱）侧柏叶（一两）　椿根皮（七钱半）
上为末，粥丸，以四物汤加白术、黄连、甘草、陈皮作汤送下。
●一方　治积血、便血。
苍术　陈皮（各两半）　黄连　黄柏　条芩（各七钱半）　连翘
上为末，生地膏六两，丸桐子大。每服五、七十丸，白汤下。
●灸法　治肠风、脏毒最效。
以患人平立量脊骨与脐平处椎上灸七壮。或年深者更于权上两旁各一寸灸七壮，无不除根。


卷四  ——————————————————————————————————————————————————————————————————————————————————————————

痈疽  ***************************
只是热胜血，阴阳相滞而生，人中年以后不宜有此病。
●真人活命饮　治一切痈疽肿毒。
穿山甲三片（切碎，蛤粉炒）　天花粉　甘草节　乳香　白芷　赤芍　贝母（各一钱）　防风（七分）　没药　皂角刺（各五分）　当归尾（酒洗）　陈皮（各一钱半）　金银花（三钱）
在背俞，皂角刺为君；在腹，白芷为君；在胸，加瓜蒌仁二钱；在四肢，金银花为君；如疔疮加紫河车草三钱作一帖，用老酒锺半煎一锺，温服。煎法：须用大瓦器以纸封口，勿令泄气。服时须辨症上下飢饱服之，能饮酒者再饮数杯。忌酸物、铁器。此剂宜服于未溃之先。
●治痈疽神方
●猪蹄汤　用肥牙猪后蹄一只约二斤半，不用盐，井花水入大瓦罐煨烂，取出著盐少许与病者下饭，其汤吹去面上油，以鹅翎蘸洗患处，不住手洗，令疮知腥气易溃。洗毕，以抿子涂麦饭石膏，但有红晕处尽涂之。
●麦饭石膏
白麦饭石（二两，有小如鹅卵石者，有大如鹅卵石者，其色有青黑红白点相间，惟松脆为佳，一捶即碎者是）　白蔹（一两）　鹿角灰（四两）
以大火煅麦饭石今红，用陈米醋淬十二次，将清水洗净，焙乾为极细末；白蔹去皮，为末；鹿角用新者，东流水浸三日，一日一换，三日后火煅，烟将尽急入磁罐内布包，以糍粑一团急急封固存性，冷定取出，石臼中杵为末，陈米醋调匀如稀酱，用文武火熬，槐枝不住手搅，俟药起鱼眼泡即取出，入大磁碗封固，置水中出火气一日夜。先将猪蹄汤洗，以抿子挑此膏涂患处，中留一孔，一日一换，令脓水尽出陈肉腐落，疮内黑物如蝌蚪子者一一脱下不留一颗，然后用神异膏。若黑子不尽则馀毒未除，数年再发。
神异膏
玄参　全蛇蜕（盐水洗，焙乾）　男子发（洗净，各五钱）　杏仁（一两，去皮尖）　黄耆（三两）　露蜂房（有小蜂多者，一两）　黄丹（水飞过，六两）
麻油一斤，先入发熬化尽即入杏仁，熬黑色后下玄参、黄耆，慢火熬一、二时取起，冷半时火力稍息，旋入蜂房、蛇蜕，用槐枝急搅，却移于火上不住手搅，慢火再熬紫黄色，用布滤过，下黄丹急搅片时，又移上火熬，不住手搅成膏，倾入水中三日出火毒，日日换水。
●神效托里散　治痈疽发背、肠痈奶痈，无名肿毒焮作疼痛，增寒壮热，不问老幼虚弱人并治之。
忍冬草（去梗）　黄耆（各五两）　当归（五两二钱）　甘草（炙，八钱）
为细末。每服二钱，酒二锺煎一锺。病上食后服，病下食前服，少顷再进，留滓外敷。未成内消，已成即溃。
●人参败毒散　治痈疽焮赤肿毒。（方见伤寒门）。
●阴阳黄　治发背痈疽、疔疮恶疖、一切无名恶疮肿毒焮热疼痛，初起未溃者。
锦纹大黄不拘多少（一半火煨熟，一半生用）　甘草节等分
为细末。每服一匙，空心温酒调下一、二服，疏利为度。
●内托复煎散　焮肿于外，根盘不深。形症在外而其脉浮者，病在皮肉，非气盛则必侵于内急宜服之。托里健胃。
地骨皮　黄芩　茯苓　芍药　人参　黄耆　白术　桂甘草　防己　当归（各一两）　防风（二两）
先以苍术一斤，水五升煎三升，去术入前药再煎至三、四盏，取出清汁分三、四次终日饮之。如未已，再煎半料饮之。如大便秘、烦热，少服黄连汤。如微利及烦热已退，仍与此散，使荣卫俱行，邪气不能内伤也。
●治痈疽发背一切肿毒药酒神方
天花粉（一两，新鲜者）　甘草节（二钱）　皂角刺（三钱）　乳香（豆大者，五粒）
先炒皂角刺，后入三味共炒，以乳香气透为度，下无灰老酒三碗，煮至一碗，去渣。随毒上下飢饱服。未成者即散，已成者即溃，已溃者不必服。
●槐花酒　治发背、疔疮、肿毒，不问已成未成，但焮痛者并治。
槐花四两炒微黄，乘热入酒二锺半，前十馀沸，去渣热服。一、二服未成者即消，已成者即愈。
●忍冬酒　治痈疽发背、妇人乳痈初发者。
忍冬藤（五两，捶碎）　生甘草节（一两）
入砂罐内，水二碗慢火煎一碗，入好酒一大碗再煎数沸，去渣。作三次温服，一日夜吃尽。如病重者一日一夜服两剂，俟大小肠通则药力到。又取忍冬叶捣烂入白酒少许涂疮四围，中留一口以泄毒气。
●败毒流气饮　治发背。
木香　独活　紫苏　白芷　芍药　黄耆（各一钱）　羌活　当归（各二钱）　枳壳（一钱半）　防风　厚朴　茯苓　陈皮（各八分）　官桂　甘草（各五分）
水二锺煎八分，食后服。
●治发背并一切无名肿毒
穿山甲（炙）　甘草节　防风　赤芍　白芷　没药（各六分）　乳香　当归尾　天花粉　皂角刺　贝母各八分　金银花　陈皮　紫花地丁（各三钱）
水锺半，酒锺半煎一锺，食运服。渣再煎。
●内疏黄连汤　治疮皮色肿硬，发而呕。大便燥结，脉洪实者。
黄连　芍药　当归　槟榔　木香　黄芩　栀子　薄荷　桔梗　甘草（各一两）　大黄（二两五钱）　连翘（二两）
每服一两，水锺半，姜三片煎七分，食前服。
●止痛当归散　治脑疽发背，穿溃疼痛。
当归　黄耆　人参　官桂　芍药　生地　甘草（炙，各一钱五分）
水锺半煎一锺，去渣温服，日进三服。
●治一切肿毒宣药　无脓即散，有脓从大便出。
穿山甲（炒）　羚羊角（炒）　乳香　大黄（各一钱，俱为末）　皂角刺（七枝）　金银花　天花粉　厚朴（各一钱）　桃仁（四十九个）
水一锺煎六分，入前四味药末调服。
●益气养荣汤
白术（炒，二钱）　人参　陈皮　香附　甘草　熟地　白茯苓　贝母　当归（酒拌）　桔梗　白芍（各一钱）
水二锺煎八分，随疮上下食前后服。口乾加五味子、麦门冬；往来寒热加软柴胡、地骨皮；脓清加黄耆，脓多加川芎；肌肉迟生加白蔹、肉桂。
●黄耆六一汤　治痈疽发渴。
黄耆（六两，蜜炙）　甘草（一两，炙）
酒煎服。血虚加当归、生地。
●紫金锭　治痈疽发背、疔肿、对口天蛇等一切恶疮，诸风隐疹赤肿，诸瘤未破时并用。淡酒磨服，冷水调涂疮上，日夜各数次，觉痒立消。已溃出脓者不宜服。
●治诸肿发背一应恶疮
用明矾不拘多少，五月五日午时研为细末，晒乾磁器收贮。但遇肿毒初起时以矾三钱，加葱头细捣拌匀为丸，好酒吞下。在上饱服，在下空心服，尽量一醉或吐，以茶压之。仍以前晒过矾末五钱，加麝香一分，取活虾蟆肠捣烂敷毒周围留头出气，不一日夜即愈。若端午未制，临时以矾照前用亦可。
●透脓散　治诸痈疮及贴骨痈不破者，不用针刀，一服即透。
蛾口茧，用出子蚕蛾者烧灰，酒调服即造。不可多。若多服一个即多一个疮口，切勿轻忽。黄蜡作小粒服之亦可，亦不可多。
●治发背阴毒（不焮肿热者是）
用雄鸡剪其冠尖少许，悬脚向下滴血疮上，血尽再换，不过五、六鸡。止痛消毒，其疮不数日自愈。
●发背诸肿毒外扫神方
用雄狗下颏连皮毛烧灰存性一两，生豌豆一两。白蔹一两，为细末，醋调，鸡翎扫患处，待乾再扫，不论数十遍。甚者，醋调服。如疮破者以椿白皮煎汤洗净拭乾，将赤石脂、石青磁为末各一两掺之。
凡痈毒发背，无名肿毒初起者，急取蟾酥三、五分，广胶一块，酽米醋一、二碗，入铫内火化开，用笔蘸，乘热令人不住手周围运之，以散为度。
●诸肿毒初起敷药
大黄　南星（各二两）　五倍子（一两）　铜青（二钱）
上为末，醋调敷。
●十味铁箍散　治发背诸肿毒疮。
黄柏　黄连　白蔹　半夏　何首乌　白芷　陈小粉　百草霜（各一两半）　大黄（二两）　芙蓉叶（三两半）
上为末，用猪胆汁或米醋调涂患处，留头。
●乌龙膏　治一切痈疽发背，无名肿毒初发焮热未破者。
用陈年小粉不拘多少；人锅炒令成黄黑色，取出待冷碾极细，以陈米醋调稀稠得所，如过稀，微火熬之其色如漆，磁瓶收贮。遇有肿毒，量所肿大小用榜纸摊成膏药，中剪一孔露出毒头，贴上疼痛即止，少顷觉痒，久则肿毒自消，甚效。
●诸肿毒围药
巴豆去壳，加猪胆汁擂细，再加陈米醋擂如稀糊，鹅翎刷上留顶。如干又刷，待皮皱渐渐自消，不过半日刷一、二十次愈矣。不可刷在好肉上。
●又方　云一切痈疽识者，希醋磨京墨达四围，姜汁、猪胆同涂上，天明恰似鬼神移。
●又方　用尿瓶内垢涂之。初起者能散肿，硬者速软。
凡一切肿毒发背将蒜捣烂铺上，用文火周围灸之。不疼者以疼为度，疼者以不疼力度，其毒即收小自愈。如灸过二十艾，不痛不痒者不治。
凡一切肿毒掀热，疼痛不出脓者用田螺连壳捣烂合上，即咬头出脓，试效。
●神仙蜡砚丸　治痈疽及肠痈。托里消毒、固脏腑止疼痛。
黄蜡二两　明矾三两
先将黄蜡熔开，离火待少温入矾末，和匀众手急丸如桐子大。每服二、三十丸，食前酒下，每日二服。此药不惟定痛生肌，且护膜止泻、消毒化脓、内痈排脓托里之功甚大。金石药毒发疽非此莫治，更用白矾为末，每日酒服一钱尤效。有遍身生疮状如蛇头者尤宜服之，每日百丸。若蛇蝎并一切毒虫所伤，熔化热涂患处，内更服之，毒即解。服至三、四两以上愈见其功。此宜于痈毒溃后服之，肠痈尤效。
●五疔五发奇效丸　治疔疮发背。
乳香　没药　血竭　木香　巴豆（不去油，各一两）
为末，炼蜜丸，龙眼核大。每服一丸，时酒嚼葱烂送下。
●麝香膏
蟾肝（以铜刀割取）　石灰（各等分）　麝香
和匀捣成膏，俟痈疽肿毒成脓未破者用此黏疮上，头即破。
●绿膏药　肿毒不出脓者用此咬头。
乳香　没药　铜青　松香　萆麻子（去壳）　木鳖子（去壳）　杏仁（去皮）　巴豆（去壳，各等分）
上为末，捣成膏，油纸摊贴疮头上。
●洗痈疽法
肿时用紫葛、天乔麦、忍冬藤、金丝草各等分煎汤洗；溃时白芷、甘草、羌活、黄芩、露蜂房、赤芍药、当归头。先将猪前蹄一只煮汁去油花，取清汁煎药去渣，温洗，以绢拭之。
●灸痈疽法
男左女右，以篾一根，前齐中指端后至手腕横纹凹中截断为准，却以竹一根两头搁起，令病人骑之，两足不著地挺身正坐，将前篾植于竹上，以正头置脊骨中尽处各开一寸，名骑竹马法。灸七壮，灸毕宜用乳香、真绿豆粉为末，水调服之，以防火气入心。
●痈疽收口药
白龙骨　白蔹　乳香　没药（各等分）
为末掺之。
●治骑马痈
大粉草带节四两，长流水一碗，以甘草淬水尽焙为末，入皂荚灰少许作四服，汤调下。
●治附骨疽
热在血分之极，初觉先以青皮、甘草节服之，后破当养血以人参、黄连、茯苓各二钱，瓜蒌子四十八粒；作二帖，入竹沥热饮之。
●三生散　治漫肿光色附骨疽。
露蜂房　头发（烧存性）　蛇蜕
各等分为末，每服三钱，酒调下。
●治朽骨久疽
取乌骨鸡胫骨，以上等雌黄实之，盐泥固济，火煅通红取出，置地上出火毒，去泥用骨。研细，饭九粟米大，以纸捻送入孔中窍内，更用膏药贴之。治痔漏亦效。
乳痈结核初起时须忍痛搓，令稍软吮，令汁透自散，否则必成痈。以艾灸两、三壮于肿处，其效尤捷。不可辄用针刀。
●治乳痈未溃者　有用何首乌捣烂和糟，炒微热合之甚效。
青皮　甘草节　瓜蒌仁　金银花　当归　没药　皂角刺　青橘叶（如无橘叶用橘红）
水一锺，酒半锺煎八分，蜈蚣一条炙为末调入，食后服。己溃用参、耆、芎、归、白芍、青皮、瓜蒌、甘草节煎服。
●一方　用蒲公英、金银花煎，以少酒佐之。治乳痈，化热毒、消恶肿、结核有奇效。服后即欲睡是其功也。
凡乳痈发痛者生于心也，俗呼吹奶是也。吹者，风也。风热结于乳房之间，血脉凝注久而不散，溃腐为脓，宜用益元散，生姜汤调下，冷服或新汲水时时呷之，昼夜可三、五十次自解。或煎解毒汤顿服之。
妇人忧怒阻积遂成隐核，不痛不痒，年久方陷下，名曰乳岩，此极难愈。用华皮油、胡桃烧灰存性，入枯矾、轻粉少许，香油调敷。
●治乳有核
南星　贝母　连翘　瓜蒌仁　甘草节（各一两）
水煎，入酒服。
●治乳硬痛
没药一钱　甘草　当归（各三钱）
水煎，入酒少许热服。
●祝由科　乳痈咒法。（出张子和《儒门事亲》）
咒曰：谨请东方护司族，吹奶是灰奶子。
上用之时，先问病人曰：「甚病」？病人曰：「吹奶」。取此气一口，但吹在两手坎宁纹上，用大拇指紧捏定，面北立，一气念七遍吹在北方，如此者三遍。作法时以二妇人面病人左右立，于病乳上揉一、二百数，如此亦三遍即愈。
●诸痈疸受病经络
顶门痈　受在六腑不调，阴阳不和，热气上壅而成，毒伤于胞络，此是恶症。先用散毒流气饮，后用内托流气饮。
赤面疔　受在脾经，伤于筋骨，气血凝滞。毒气风热侵肝。先用流气追毒饮，后用内托饮。
耳风毒　受在心经，肾气不行心经，伤于五肿：耳痔、耳疳、耳痈、耳湿、耳烂。先用清肝流气饮，后用定痛降气汤。如不退，耳痔、耳痈用针刺破，以红玉膏贴之。
肩痈　受在肾、膀胱，血气凝滞不行，结成珠毒。先用人参败毒散，后用内托饮。
肩疽　受于肾、肝，血气不行，结成恶毒。药同前。
乳根痈　受于脾经，气血不行，凝结成毒。先用散毒流气饮，后用乳香饮。
胁肚痈　受在大小二肠，二经气壅。用加味内托流气饮。
肾气游毒　受在肾、膀胱，冷气伤于肾，结成恶毒。用紫苏流气饮、槟榔丸。
手背疽　受在心脾，阴毒反生流于手。用定痛流气饮、内托散。
脚心痈　受在心肾，壅在脚心，乃为湿毒。用定痛流气饮、槟榔丸。
鞋带痈　受在肠，湿伤手为毒。
上发背　受在胸神经上，伤于肺经郁结，怒气伤肝。
中发背　受在神灵经，恶毒血涌出，不能归肝，气血壅在背，肝经之症。
发背　受在肝脾经，流于五脏，伤于三经。用败毒流气饮、内托流气饮。
肺痈咳唾脓血，其脉数实。或口中咳胸中隐痛，脉反滑数者为肺痈。先以小青龙汤一帖解表之邪气，然后以葶苈大枣泻肺汤。苇叶汤随症用之以取脓，此治肿疡之例。终以黄昏汤以补里之阴气，此治溃疡之例也。
●试肺痈法　凡人胸中隐隐疼，咳嗽有臭痰，吐在水内沉者是痈症，浮者是痰。
●治肺痈　野毛慄根二两，水二锺煎五分服之，觉肺中微有声服数次即愈。又方百合捣汁，酒和服六、七次。又方，山冬青叶捣；酒服。
凡肺痈已破入风者不治，或用太乙膏丸服，以搜风汤吐之。治吐脓血如肺痈状，口臭，他方不应者，宜消风散入男子发灰，清米汤下，两服除根。
●葶苈大枣泻肺汤　治肺喘不得卧。
葶苈（炒黄研末，丸如弹子大）　大枣
水三锺，入大枣煎二锺，去枣入葶苈又煎至一锺服。
●苇叶汤　治咳而微热、心烦、胸中错杂。
芦苇叶（二斤，切碎）　薏苡仁　瓜蒌仁（各半斤）　桃仁（五十个，去皮尖）
水煎服。
●黄昏汤　合欢树皮一掌大，水三锺煎至一半，作两服。
●肠痈　大肠有痰积死血流注，作湿热积治。近肛门破入风者难治。《千金方》谓其病小腹重强，按则痛，小便似淋，时时汗出，复恶寒身皮甲错，腹皮急如肿，脉数者微有脓也。或云洪数已有脓。脉若迟紧者未有脓。甚者腹胀大，转侧有水声。或绕脐生疮，或脓自脐出，或大便脓血，此其症也。又云脉迟紧则为瘀血，下则安。治法：桃仁承气汤加连翘、秦艽。入风者加防风蜡矾丸最效。
●灸法　曲两肘正肘头锐骨灸百壮，下脓即安。
囊痈者，湿热下注也。有作脓者，脓尽自安，不药可也，太乙膏可贴。
臀痈臀疽，小腹之后，在下。此阴中之阴也。道远位僻虽曰多血，然气血不到，血亦罕来，中年后尤虑此。才有肿痛，参之脉证，但见虚弱便与滋补血气，可保终吉。
凡痈先发为肿，气血郁积蒸肉为脓，故其痛多于疮之始作者也。脓溃之后，肿退肌宽，痛必渐减。而反痛者此为虚，宜补。亦有秽气所触，宜和解。如风寒逼者宜温散。
●治便毒己结成脓　用大黄、连翘各五钱，枳实三钱，厚朴、甘草节各二钱，桃仁二十一粒，姜三片，分三帖煎服。
●消毒散　治便毒初发，三、四时可消。
皂角刺　金银花　防风　当归　甘草节　大黄　瓜蒌仁（各等分）
水、酒各一锺，煎。食前温服，仍频提顶中发立效。
●便毒初发　用独核肥皂一个，入乱发装满烧存性，为末，作一服，好酒下。又将肥皂和米醋捣烂合之。
●治鱼口　用榆皮为末，醋调敷。
●神仙太乙膏　治一切痈疽疮毒已未成溃者。如发背，先以温水洗净，软绢拭乾，用绯帛摊贴，更为丸冷水送下。血气不通温酒下；赤白带当归酒下；咳嗽及喉闭、缠喉风并用新绵裹置口中噙化；一切风赤眼，捏作小饼贴太阳穴，更以山栀子汤下；打扑伤损外贴，内服橘皮汤下；腰漆疼痛贴患处，盐汤下；唾血，桑皮汤下。以蛤粉为衣，其膏可以十馀年不坏。又治瘰疬疮，并用盐汤洗贴，酒下一丸；杨梅疮毒溃烂者尤效；妇人经脉不通、腹痛，甘草汤下，并摊贴之，经行痛止。一切疥疮，用麻油煎滚和膏涂之；虎、犬、蛇、蝎、汤，刀斧伤，皆可内服外贴。
玄参　白芷　当归　赤芍　肉桂　大黄　生地（各一两）　麻油（二斤）
入铜锅内煎至黑，滤去渣，入黄丹十二两再煎，滴水捻软硬得中即成膏矣。肿毒跌扑疼痛加乳香、没药。
制丹法：黄丹先炒紫色倾缸内，用滚水一桶泡之，再汲凉水满缸，用棒常搅，浸一宿去水再炒，如前二次方研令极细用。
●比天膏　此淮安王寡妇家秘传。
麻黄　川芎　白芷　薄荷　草乌　全蝎（各二两）　防风　连翘　黄芩　黄连　大黄　知母　贝母　当归　苍术　羌活　栀子　桔梗　柴胡　荆芥　五倍子　海螵蛸　白及　穿山甲　木鳖子　大枫子　蛇蜕　血馀（各三两）　椿皮　桑枝　槐枝　柳枝（二小许者，各二十段）　片脑（一钱）　麝香（二钱）　乳香　没药（各五钱）　龙骨　血蝎　赤石脂（各三钱）　轻粉（二两）
上麻黄等粗药人麻油内浸一宿。文武火熬至药枯黑色，去渣再熬滴水成珠。每油二斤入蜜陀僧一斤收成膏，下片脑等细药，柳枝不住手搅，入水中出火毒收用。痈疽发背、无名肿毒、疔疮瘰疬、鼠疮臁疮、棒疮刀伤、便毒鱼口、风癣顽疮多日不满口常流脓水，妇人吹乳、奶疽。疮疖等项，先将花椒汤洗净，贴；肩背风吹两膊痠疼贴肩并穴。左右肘疼贴曲池穴；风寒湿气腰眼大腿痠麻贴患处；两曲膝冷痛贴膝眼上，脚气举发贴疼处；跌打损伤贴患处。以上诸症俱用食盐炒热，布包熨患处令透毛孔方贴之。
●麒麟竭膏
当归　木鳖子　知母　五倍子　细辛　白芷（各五钱）　槐枝　柳枝（长寸许者，各十四条）　血竭（三钱）　乳香　没药（各五钱）　轻粉（二钱）　雄黄（四钱）　麝香（二钱）　松香（十两，捣末）　沥清（二两，捣末）
●一方　用山茨菇、红芽大戟、千金子各五钱。
上用麻油三两半，同前粗药入锅，以文武火熬，用槐枝不住手搅，令焦色滤出渣。再将油入锅，先下松香、沥青不住手搅，如沸溢取下火搅之，再上火熬滴水成珠为度。下火将血竭等六味细药下内速搅令匀倾出水盆中，半日后以手搏之渐渐软和，揉扯翻覆如金丝状，再入水浸如前揉扯，春夏频换水，若急用亦浸一、两宿。一切痈疽毒疮生者贴之即散，熟者即穿败生肌；一切疔肿结核并贴患处；臁疮先用齑汁、白矾入汤，用鹅翎洗净，以牛蒡子叶或金刚膝叶先贴疮半日取尽恶水，然后贴此膏。一切臀股黄湿痒痛等疮并洗净揭干，贴患处；一切打扑损伤脞肭气闪等症俱贴患处。头疼贴两太阳，赤眼贴眼胞鱼尾际，暴伤风冷嗽贴脊心，牙疼刮药塞齿缝，面肿者再贴面上。小儿疳痢等疾，丸绿豆大，米饮下二、三十丸；一切风寒湿痒臂腿痛贴痛处。
●仙传万灵膏　忌用铁锅煎。
羌活　独活　山栀　官桂　玄参　大黄　当归　白芷　皂角　两头尖　五倍子　赤芍　生地　熟地　防风　天花粉　黄连　川芎　山慈姑　连翘　红芽大戟　桔梗　白及　白蔹　苦参（各六钱）　穿山甲（十片）　木鳖子（二十粒，去壳）　萆麻子（八十粒，去壳）　杏仁（四十粒）　巴豆（三十粒，去壳）　血馀（四两　槐枝　柳枝　桑枝（寸许长者，各三十段）
麻油二斤四两，春秋浸三日，夏浸二日，冬浸五日，熬枯黑色去渣，再熬滴水成珠。每油二斤下飞丹一斤，松香三两，黄蜡二两　桐油二两，熬不老不嫩，稍冷入乳香、没药各六钱，血竭、阿魏、孩儿茶、百草霜、轻粉、马苋膏各三钱，桑枝搅匀摊贴。痈疽、发背、疬疮用火烘手热摩百馀下贴，已出脓者不必摩。疥癣疮瘙痒贴。风癞用木鳖子火煨研烂，置肿上贴。无名肿毒贴患处。跌扑刀斧伤贴患处。风痰壅塞贴心上，热手摩百下。痞块，木鳖子研烂置膏药上贴之，以皮硝一两，鸽粪五钱，蒜二个捣匀，用面作一圈围定在膏药外，熨斗火运药上令气透。蛊胀加煨木鳖贴心下，脐上热手摩百次。瘫痪湿气痛加煨木鳖贴患处，手摩百下。月经不调贴血海穴，手摩百下。
●大黑虎膏　痈疽发背、跌扑损伤、折骨疔疮并皆治之。
白芷　大黄　黄连　白及　白蔹　黄芩　木鳖子　黄柏　羌活　独活　金毛狗脊　杏仁　当归　芍药　川芎　肉苁蓉　生地　前胡　肉桂　柴胡　荆芥穗　黄耆　连翘　防风　萆麻子（各一两）　乳香　没药　血竭（各一两）　樟脑　血馀（各四两）　香油（三斤）　飞丹（一斤）　麝香（五钱）　槐柳枝（各二两）
上乳香等细药另研听用，余药入油熬黑枯色，滤去渣再熬，滴水不散入飞丹，以槐枝不住手搅，入水和软，不断不黏住火，入乳香、没药、血竭三味，次入樟脑、麝香搅匀，收用摊贴。
●灵异膏　一县君腿患毒疽，屡治不愈，欲辞官，后得此膏一贴即愈。以百金易其方，予偶得之不敢私，因梓以传。勿用铁锅煎。
防风　栀子　黄芩　当归　生地（忌铁器）　甘草　苦参　金银花　大黄　海风藤　赤芍　黄柏　连翘　荆芥　白蒺藜　槐枝（各二两）　何首乌（忌铁器）　牛蒡子　白芷　杏仁　地榆（各一两）　木通　川芎　山豆根　苍术　独活　羌活　蜂房　蝉蜕　姜蚕　白及　白蔹　麻黄　丹皮（各五钱）　乳香（二两）　没药　血竭　海螵蛸　孩儿茶　龙骨（各一两）　赤石脂（二两）　麝香（二钱）　樟脑　轻粉　黄蜡　白蜡（各五钱）　黄丹（水飞过净三斤）
麻油六斤，浸药七日，入乱发三两，熬焦黑色，发化尽去渣，再熬滴水成珠，下丹收成膏。停火下乳香等细药，再候少温下轻粉、麝香、黄白蜡，溶化入水中出火毒，磁瓶收用。
●呼脓长肉膏　痈疽、发背、疔疖等毒已破出脓者，用油摊贴。如脓多，以绢揩净，火边略烘再贴，第三次不可用矣。另换一个再贴，俟疮势将收口，量疮大小贴之。
麻油（三斤）　发一团（入油熬化，次入后药）　当归　黄耆　黄连（各一两半）　黄柏　大黄　黄芩　白芷　杏仁　防风　荆芥　羌活　独活　连翘　山栀各一两　赤芍　地黄　白及　金银花　青藤（各八钱）　桃柳槐枝（各七寸）
煎法通以前药。入油内熬枯黑色为度，住火去渣，用飞过黄丹八两，黄蜡五两，沥青二两同煎至油滚，渐渐加之滴水软硬得所不黏乎为度，加乳香、没药各六钱，轻粉五钱，血竭三钱，收用摊贴。
●云母膏　治一切疮肿折伤。
白芷　川椒（闭口者去目微炒）　赤芍　肉桂　当归　菖蒲　黄耆　白及　川芎　龙胆草　自蔹　防风　厚朴　桔梗　柴胡　苍术　黄芩　夜合皮　硝石　云母　甘草各四两　高良姜　附子　茯苓（各五钱）　陈皮（一两）　桑槐柳枝　柏叶（各二两）　木香　盐花　乳香　没药　麒麟竭　松香各四两　麝香（四钱）　黄丹（十四两，水飞）　清油（四十两）
上除细药，并用盐、木香九味另研外，余药入油浸七日，文火煎，以柳枝不住手搅，药黑枯为度，去渣再煎滴水成珠后入细药，仍搅不住手取起，俟将凝入麝香搅匀，磁器收贮。用水银三两以绢包，细弹药上，谓之养药。每用时刮去水银摊贴。
●红膏药　贴诸肿毒疮疖，极能呼脓。
松香（一斤，用葱姜汁各一碗煮过，入烛油四两化匀，再入红矾四两搅匀，离火后再入后药）　川芎　三奈　白芷　黄连　黄柏（各五钱）　乳香　没药　孩儿茶　血竭　轻粉（各一钱半）
为极细末，人油内搅匀收用。
●千里光膏　贴疮疖风癣、杨梅疮毒、鹅掌风极效。
千里光（採茎叶捣汁，砂锅内熬成膏）　防风　荆芥　黄柏　金银花　当归　生地各二两　川椒　白芷　大黄　红花（各一两）　苦参（四两）
麻油浸三日，熬桔黑色去渣。每油二碗配千里光膏一碗，再熬滴水成珠，飞丹收成膏，入试香、没药各一两，轻粉三钱，槐枝搅匀收用。
●百草膏　贴一切疮肿风气、跌打损伤甚效。
五月五日採，活血去风败毒。凡可治病草木百种，洗净捣汁，砂锅内熬成膏。每草膏五斤配麻油十斤再熬滴水成珠为度，每油二斤入黄白蜡、飞丹各二两，松香四两，用铅粉收成膏，加乳香、没药、樟脑各五钱，槐枝搅匀收用。必惯识草药人採取，不治病野草勿用。
●十香膏　治痈疽发背、乳癖便毒、闪腰挫气、跌打损伤、筋骨疼痛、手足顽麻、痞块疝气、未破杨梅风毒、一切肿毒疮疖。
大黄　当归尾　桃仁　鳖甲　半夏　麻黄　牙皂　细辛乌药　赤芍　穿山甲　草乌　大戟　白芷　桂皮　贝母　天花粉　防已　金银花　巴豆（去壳）　萆麻子（去壳）　黄耆　防风　荆芥　两头尖　牛膝　羌活　独活　良姜　红花　牛蒡子　苏木　连翘　白及　白蔹　天麻　甘草节　海风藤　黄连　黄柏　黄芩　柴胡　千金子　全蝎　殭蚕　蜂房（各五钱）　玄参　苦参（各二两）　发灰（五钱）　蝟皮（一两）　蜈蚣（三条）　蛇蜕（一条）　桃柳槐桑枝（寸许长者，各二十一段）
上麻油浸七日。熬黑枯色去渣，再熬。滴水成珠，每油二斤入铅粉半斤，飞丹半斤收成膏人后细药。
木香　沉香　檀香　降香　丁香　藿香　枫香（各三钱）　麝香（一钱）　樟脑（五钱）　乳香（八钱）　没药　血竭　雄黄（各五钱，为极细末）
桑枝不住手搅匀，入水中出火毒收用。

瘰疬（附马刀疮）  ***************************
属血气痰热必起于少阳一经，不守禁忌延及阳明。大抵食味之厚，部气之积，曰毒、曰风、曰热，皆此三端拓引变换。须分虚实，实者易治，虚者可虑，以其属胆经，主决断，有相火，且气多血少。妇人见此，若月经如期不作寒热易治。稍久转为潮热危矣。自非断欲食淡，神仙不治也。
瘰疬初发，将朴硝、海螵蛸、五倍子为末，以姜汁和成饼置疮上，又用商陆根切片如三个钱厚盖药上，艾灸二七壮。如患处疼再换饼子根片。
●夏枯草汤　治瘰疬、马刀不问已未溃或日久成漏。
用夏枯草六两，水二锺煎七分，去渣食远服。此生血治瘰疬之圣药。虚甚，当煎浓膏并涂患处，多服益善。兼十全大补汤加香附子、贝母、远志尤妙。《本草》云：夏枯草大治瘰疬。散结气有补养厥阴血脉之功，能退寒热，虚者可服。实者以行散之药佐之。
●瘰疬经验方
海盐钟上舍讳祖述者，十五岁患此症，几致不救，遇一金陵异人传此方，服之而愈。锺君欲广其传，因授予梓之。
●煎药方
人参　射干　当归　桔梗　茯苓　川芎　何首乌（忌铁器）　白芍　陈皮　熟地（姜汁拌炒）　贝母各一钱　连翘　玄参（各七分）　白术（一钱半）　黄耆（八分）　甘草　山慈姑（各五分）　金银花　夏枯草（各二钱）
水二锺，酒一锺煎八分，临睡或食远服。渣煎四分。
●药酒方
夏枯草（上）　昆布（中）　当归（中）　龙胆草（中）　金银花（上上）　川芎（中）　连翘（上）　柴胡（下）　白鲜皮（下）　薄荷（中）　半夏（下）　瓜蒌仁（上）　黄芩（中）　甘草（下下）　皂角刺（下）　淡竹茹（上）　生姜（下）
上用老酒七斤入前药蒸，随量不拘时服。
●敷药方　疮已破，脓正多，疮正肿，用此敷之，呼脓退肿。
蚯蚓粪（韭菜地上者佳）　茶叶（炒灰存性）　肥皂核（用独核者锻存性）　蜣螂（用泥包煅存性）　壁虎（瓦上焙乾）　猫头骨（炙）　雄鼠粪（焙）
共为细末，和生麻油调敷，每日清晨药汤洗净敷之，一日洗五六次，敷五六次，待脓干即用膏药贴之。
●膏药方　脓已尽，肿已平，疮口未敛，用此贴之。
虾蟆皮（二个，要活剥者）　鼠皮（二张）　蛇退（二条）　蜂房（大者一个）
上四味俱煅灰，将水胶一两，用井花水一酒锺。化开后加蜜一两，蜈蚣煎麻油一小钟，搅匀前四味灰，临起入麝香一分，将绢摊来不湿为度。
●洗药方
金银花　夏枯草　甘草　防风　紫花地丁　荆芥
煎浓汤温洗。勿入生水。
此症，一要绝欲，即心动疮口便出清水，旬日难取药效。二要禁口，如鱼、虾、蟹、鸡、鹅、猪首、肝肠、羊笋、面、煎炒、油腻，一切有毒发病助火之物，俱勿用，最宜食淡。三要戒怒气。患此症者，生死相半，勿轻视之。
钟上舍云海盐一道人患瘰疬，两年后忽痊愈。询之，载无别药，惟日服夏枯草，春夏捣汁温服，秋冬煮汁饮之不食一切发物及饮酒茹荤，止淡粥白菜而已。此真得戒口绝欲。之法者岂特夏枯草一味之功哉。
●瘰疬奇方　亦可消瘤去痣。
石灰半斤（研极细末）　大黄四两（同入锅内炒，通红去大黄，取石灰听用），又将洗减四两和水四五碗，枇粑叶七片共煮，水乾至一半入前石灰搅匀再煮，水将干听用。又以蛇含石二两，醋煅七次，为末，又以芫花五钱为末，渐渐加入，搅匀成膏，每膏一两加瞻酥、麝香各二分为丸，胡椒大。未破者，将一丸黏核上，其丸自入，以淡猪肉汤洗过。又黏又洗，如此三次，其核自动将皮绷开，以银钩取出核，即贴生肌膏。
●生肌膏
麻油一斤（化胎发一团，熬滴水成珠）　龙骨（煅）　黄占　熟猪油　赤石脂　乳香　没药　轻粉　象皮（煅，各一钱）
俱为细末，入油内搅匀成膏，摊贴。一日一换，仍以猪肉汤洗三四次即平，半月收口。取核时，先服提气汤。
●提气汤
人参　白芷　生地　龙胆草　川芎　升麻　柴胡　乳香　甘草　贝母　橘红　香附　桔梗
各等分，姜、枣水煎服。
●又方　治瘰疬。
牡蛎四两煅过，玄参三两，共为末，糊丸梧子大。每服三十五丸酒下，一方加甘草二两。
●又方
海藻（洗净晒乾）　昆布（揉去土，同藻洗研为末）　何首乌（木臼捣为末）　公蛇退一条（树上或墙上是雄，平地上者是雌）　皂角刺（炒令黄色）
共为细末，和匀，以猪项下刀口肉烧熟，蘸前药末吃，食后倒患处眠一伏时，每核灸七壮，口中觉烟气为度，脓尽即安。
●神仙太乙膏　贴已破瘰疬甚效。（方见痈疽门）
●一方　桑椹黑熟者，捣汁熬膏，白汤调服。红色者晒乾为末，汤调服。
●一方　大田螺连肉烧灰，存性为末，入麝香少许，湿则干敷，干则油调敷。
●蜡矾丸　治瘰疬甚效。（方见痈疽门）
●紫金锭　治瘰疬亦效。（方见痰门）
●一方　斑蝥七八个，去头、足、翅，将鸡子一个，顶上敲开入药在内，纸封固，饭上蒸熟取出药，止将鸡子空心饭嚼服，小便通如米泔状即验也。后当服连翘丸。
●连翘丸
连翘（三两）　漏芦　胡桃仁　夏枯草　土瓜根　射干　泽兰　沙参　白及（各一两）
上为末，以桃仁研匀，酒糊丸桐子大。每服五十丸，空心盐酒下。
●升阳调经丸　治瘰疬神效。
升麻（八钱）　葛根　草龙胆（酒炒）　黄连　桔梗　连翘　黄柏（酒炒）黄芩　广术（酒炒）　甘草（炙）　京三稜（酒炒）　夏枯草（各五钱）　当归尾　芍药（煨，各三钱）　生黄芩（四钱）
上药将一半为末，炼蜜丸绿豆大，每服一百二十丸，白汤下。一半㕮咀，每服五钱，煎服半月后即愈。
●治马刀疮
柴胡　黄芩各二钱　黄连　牛蒡子（炒）各五钱　黄耆　瓜蒌　当归尾　甘草各一钱　连翘三钱　红花少许
每服半两，水二大盏煎一盏，去粗食后热服。忌酒面。
●治血少马刀瘰疬肚泄　以四物汤加炒芍药、牡蛎、陈皮、柴胡、甘草、黄连、玄参、神麴（炒），桑椹膏为丸。
●灸法　治瘰疬久不愈者。
灸肘尖并间使二穴。患左灸右，患右灸左。一云：初生时，灸曲池，男左女右。
●瘿气结核治方
用海藻一两、黄柏二两，为末置掌中，时时舐之，以津嚥下，消三分之二止药。须断厚味。
●海带丸
海带　贝母　青皮　陈皮各等分
上为末，炼蜜丸，弹子大。每服一丸，食后噙化下。
●治气核连串身发寒热
夏枯草（五钱）　香附　贝母（各二钱五分）
水二锺煎八分，热服。
●治颈项下生核　不红不痛，不作脓，推动者多是痰聚不散。
陈皮　半夏　茯苓　甘草　大黄　连翘　桔梗　柴胡
水煎食后服。
●治臂核作痛
陈皮　半夏　茯苓　防风　酒黄芩各一钱　连翘二钱　川芎　苍术各五分　甘草三分皂角刺一钱半
水煎服。
●治耳后顶门各有一块
殭蚕（炒）　大黄（酒炒）　青黛　胆星各等分
为末，蜜丸噙化。
●南星膏　治肌肤、头面生疮瘤大如拳，小如慄。或软或硬，不疼不痛，宜用此药。不可辄用针灸。亦可治痈肿。
天南星大者一枚，细研稠黏，滴好醋五、七滴，和膏。如无鲜者，则以乾者为末，醋调如膏。先将小针刺肿处，令气透，却以膏摊纸上，相瘤大小贴之。觉痒则频贴取效。
●治颈项浮肿
大黄一两，榆皮五钱，皮硝三钱。共为末，用醋、水各一半，调敷周围自散。

疔疮  ***************************
●飞龙夺命丹　专治疔疮发背、胸疽、吹乳、痈疽、一切无名肿毒、恶疮。无头者服之有头，不痛者服之知痛，已成形者服之立愈，危急者服之无失。
蟾酥（乾者酒化）　雄黄（各二钱）　血竭胆矾　寒水石（各一钱）　乳香没药　铜绿（各二钱）　轻粉　麝香（各五分）　海洋即蜗牛连壳，二十一个）　朱砂（一钱，作衣）
为末。先将海洋研为泥。和匀为丸，绿豆大。如丸不就，加好酒杵千下，每服二、三丸。先用葱白三寸病者嚼烂吐于男左女右手心，将嚼烂葱裹药，用无灰酒三、四盏温热送下。于避风处卧，以衣盖暖，约人行五、七里许饮热酒数杯少助药力，发热大汗为度，其疾立愈。大重不过三服。
●龙牙一醉饮　治疔疮。
龙牙草，五月五日午时採取阴乾，用好酒浸捣绞汁，量加乳香、没药、绿豆粉和饮，将渣敷疮上。不许吃茶水，只可饮酒。即洗面亦用酒。
●又方　紫河车、菊花根、紫花地丁、芝麻头和一处，捣烂绞汁，酒和服。
●又方　蜗牛一个，荔枝肉半个，霜梅向半个，银朱三分捣合。
●治芝麻疔　以丫藤丝瓜烧存性，酒调服。鲜芝麻头嚼合。
●治疔疮　用针刀链破头，上以蟾酥敷之，后用绿豆、野菊花末酒调，饮醉睡觉即痛定热除，不必去疔自愈也。
●治一切疔疮　用紫梗菊花根茎叶共捣取汁滴口中饮之。
●一方　巴豆一粒，螳螂一个，捣极烂敷疮上。又能拔箭头。
●一方　用夏月厕中取粪蛆洗净，晒乾为末，酒调服。
●紫金锭　亦可敷服。（方见痰门）
●针头万应膏　治诸般疔疮疽疖、恶毒歹疮。
乳香　麝香　雄黄各一钱　轻粉　硇砂　蟾酥　血竭各三钱　蜈蚣一条（炒）　冰片一分
为末，研捣成丸，黍米大。如疮有头用针破出血捺一丸在内，用纸封或膏药贴之。
●保生锭子　治发背、疔疮，救苦。
取真蟾酥三钱，青桑皮二两，同捣如泥，入雄黄二钱再捣掏作锭，每锭重六分，朱砂为衣，阴乾。如发背用冷葱汤磨下八分，仍用冷葱汤嗽口，亦嚥下。再磨二分，用鸡翎扫患处，被盖出汗。疗疮用披针于疮头上刺一孔，用一分填孔内，二日烂出，亦用冷葱汤磨服，汗出力度。
●治疔疮发背肿毒瘰疬（服一丸，脓从小便出）
千金子五钱　槟榔一两（用巴豆百粒去壳同炒黑去巴豆）
麝香三分　冰片二分　紫河车草一两
为末，绿豆粉丸龙眼大，照后引经药送下：头上，川芎；手胁，桂枝；面上，蔓荆子；胸前，枳壳；遍身，防风、威灵仙；足，牛膝、木瓜；便毒，灯草、通草；肚腹，归尾；腰背，杜仲。各煎杨为引服。
●治疔疮及头面热毒疮
雄黄一两　钉锈　白梅肉各五钱　消风散一两　夏月加鬼螺蛳二十个
上研细末，苦盐卤调匀，贮磁罐内。凡患疔肿毒疮，用银针挑破毒顶敷上此药，以棉纸盖定，其毒收敛不走，三日后即愈。

杨梅疮  ***************************
●杨梅疮秘方　先服防风通圣散二帖，一帖去大黄、芒硝，加麻黄发汗以除骨髓之毒；一帖去麻黄加大黄、芒硝令泻以除肠胃之毒。方服后药十帖永不再发矣。
防风八钱　当归一两二钱　苡仁一两半　荆芥七钱　赤芍　木瓜　五加皮　白鲜皮　金银花各一两　生地　熟地川芎（各八钱）
上分作十贴，每贴加上茯苓四两，去皮捣碎，水。酒各一锺煎，食后服，渣再煎。
●加味遗粮汤　治杨梅疮，并杨梅风毒及误服轻粉，痈。痪。筋骨疼痛不能动履者，此药能除根，永无后患。
仙遗粮（即硬饭团，湿者一两，乾者七钱。白者佳，红者伤人）　薏苡仁　木通　自鲜皮　木瓜　防风　金银花（各五分）　皂英子（四分）
虚弱人加人参。当归各七分。用水锺半煎一锺，空心一服，午前一服，午后一服，以前二渣并煎一服，日进三服。病浅者十馀日而愈，病深者四十日痊。忌牛肉，烧酒。此疮发时多先起于下疳，若与此方预服之则为功甚易，可以止其不成疮也。
●又方
土茯苓（一斤，酒洗七次）　蚕沙（五钱）　白鲜皮　五加皮（各三两）　荆芥穗（二两）　麻黄根（二两五钱）　天花粉　连翘（各一两半）　防风　当归　大黄（各一两）　羌治　独活（各七钱）　牙皂（九钱）
上匀为二十四帖，水煎。临起约药有一锺，对酒一锺，通口服。以此一料全瘥。
●治杨梅疮方
当归　川芎　苡仁　木通　木瓜　生地　熟地　金银花
汉防己　防风　荆芥　黄柏　白芷　知母　甘草　皂荚　猪苓（二两）　人参　加硬饭团（二两，白色者佳）　山红花　刀豆壳
上水煎服。忌鱼腥、生冷。四剂痊愈。
●秘炼杨梅疮药
辰砂　雄黄　盐（炒）　白矾（炒）　绿矾（炒）　焰硝名两　硼砂（五钱）
上为末，入阳城罐封固，水火升打一炷香取出，冷定开罐。将升盏者剷下用磁瓶贮之，黄蜡封口，入井内三日取出，每药二分半配槐花末炒褐色者一两，饭丸桐子大。每服十丸神效。罐底渣可合疥疮药。
●封罐口神胶
破砂罐末　草鞋灰　山黄泥　倾银罐末　烧盐粽（各一两）
为极细末，用盐卤调如胶，再入乳钵擂细，用抿子挑封罐口。
●治广疮　用槐花一升为细末，滴水丸。每服百丸。不拘时温酒送下。
●杨梅疮薰药方
水花朱　榆树皮　线香（水浸，各二钱）　珍珠（一分）
上为末，和一处，分作三锭。晒乾。一日一锭，量人虚实薰有疮处。
●又方　薰杨梅、疥癣诸疮。
用艾一两、雄黄一钱、朱砂三分研细，入艾拌匀，草纸捲成筒薰之。内服败毒散。
●薰杨梅疮结毒方
轻粉　雄黄　水银　水花朱　铅锡（各等分）
将铅用火熔开，入水银搅匀，倾地上冷定；轻粉、水花朱各火炙黄色，同雄黄三味为细末，捻成纸条，每一条用药六分（北方气实者八分）。先以升子覆地上安空灯盏一个，用油灯草一根夹纸捻，同烧薰之。每日一条，令病人含绿豆汤，以被裹顶坐蒸，只七条痊愈。
●点杨梅疮法
轻粉（一钱）　杏仁（十四粒，以针刺向火中烧半熟半生，研去皮尖）
共为纲末，用真香油调搽即意，结靥。
●一方　用千里光草煎膏点之立效。
●太乙膏　贴杨梅疯毒破烂者甚效。（方见痈疽门）
●治杨梅疮初起擦法　用晋矾四两研细末，令患者坐重帏中擦手足心，少少细擦，以尽为度，七日汗出不上疮即愈。
●治痛风杨梅疮　此方平和而取效速。
当归　防风　牛膝　羌活　甘草　木瓜　金银花　皂荚子　怀熟地　川芎各一钱　土茯苓四两
水五锺，煎三锺，空心服一锺，将晚服一锺。渣再用水三锺煎锺半，作茶用。
●治筋骨疼痛远年杨梅疯毒顽疮
乳香　没药　孩儿茶　丁香　木香（各三钱）　当归（一两）　皂角（四钱）　风蛇（五钱，酒浸去骨）
共为细末，用麻油二两铜锅内煎滚，下黄蜡二钱，蜜一匙、柿霜一钱、烧酒三分、米醋三分，然后下药末搅匀取起；用北枣一斤煮烂去核，和前药内再捣丸如杨梅大。每服用土茯苓三两，水三碗煎二碗，下药二丸再煎一、二沸，待化去渣温服，日三服，渣再煎。忌生冷、鱼腥、茶酒、房事。
●治杨梅疮溃烂年久不愈者　用苦参（连根叶）捣烂取汁和酒饮。
●治杨梅疮筋骨疼痛久不愈者
茜草　麻黄　乌药（各一撮）　细茶　鱼鳔（三钱，用苘麻炒成珠）　槐子（炒焦）　花椒（各五钱）　乳香（一钱）
水二锺，姜五片，葱五根煎一锺，通口服。二、三帖即效。
●治四块鹅掌疯　千里光草一大握，加苍耳草一中分。朝东墙头草一小分，共煎百沸。将汤人瓶内以手少擦，麝香入瓶薰之，仍用绢布缠臂上勿令走气，薰三次即愈。
●解轻粉毒　用佛前照过陈年琉璃烧存性为末，每服二钱，酒调下，日服一、二次，一月痊愈。

诸疮  ***************************
●升麻和气饮　治疮肿、疖疥痒痛，憎寒发热。
陈皮　赤芍　大黄（如欲利倍加）　乾葛　苍术　桔梗　升麻　当归　白茯苓　白芷　枳壳（各等分）　甘草（减半）　乾姜（减半）
水二锺，姜三片煎八分眼。
●马齿苋膏　治两足血风疮，并两脚背风湿疮疼痒至骨。
马齿苋（焙乾，净末，五钱）　黄丹（水飞过）　黄柏　孩儿茶　枯矾（各三钱）　轻粉（一钱）
为末，用生桐油调，摊纸上。先用葱椒汤洗净患处，贴之。
●治风癣脓疥诸疮及诸毒
赤芍　白芍　黄芩　黄柏（各一钱）　归尾（一钱半）　木鳖子（去壳，一个　大黄（三钱七分）
水八分，酒七分，煎。待药将好，临时下大黄再煎三、四沸，露一宿，五更服。如肠风下血加槐花一钱，去木鳖子。
●治一切疮疥
铁甲葳灵何首乌，苦参荆芥石菖蒲。
更兼胡麻香白芷，一身疮疥尽消无。
●凡治诸疮　以黄连、当归为君，连翘、甘草、黄芩为佐，下焦加黄柏，水煎服。
●治一切疖毒　槿树根皮加醋捣烂成膏合上，不一、二次愈。
●大枫膏　治一切干、湿疥疮并脓窠烂疮。
大枫子（二两，去壳）　枯矾（四两）　蛇蜕（烧存性）　樟脑　蜂窠（烧存性，各三分）　水银（五分）　桕油烛（四两）
大枫子诸药为末，人柏油烛，次入水银，同捣匀涂擦。
●又方　水银一钱、生矾三钱、松香五钱、柏油九钱，捣烂涂擦。
●治多年不愈顽癣
轻粉（五分）　川迳皮　斑蝥（七个）　大枫子（七个）
河、井水各一锺煎一锺，至夜露一宿，笔蘸涂之。
●一方　治顽癣。
浮萍　苍术（各一两）　苦参（一两半）　黄芩（五钱）　香附（二钱半，共为末）
酒糊丸，白酒下。
●头上大包脓疖软而未溃者　以大枳壳去穰合上，周围面糊封之。
●坐板疮　羊蹄根捣烂，麻油一盏同炒。遇痒抓破涂之。仍煎汤洗。
●又方　用轻粉、枯机等分，猪油熬化调涂。
●治臁疮
先将绵纸看疮大小裁成方块十二张，四角以纸捻钉住听用。麻油二两、川椒四十九粒，入铜杓内煎黑色取起；次入槐枝一寸长者四十九根再煎枯黑取起；次入黄蜡一两并研细，轻粉二分，枯矾一钱，俟溶化即以前纸入油内少煎即起。但令油渗透，勿使纸焦黄。贴时先将槐枝葱椒煎汤洗疮，用绢拭净，后将所制纸齐沓贴之，面用油纸盖一张，又用红绢紧缚，每周时去纸一张，待纸取尽则疮自愈矣。
●臁疮经验方
黄柏（去皮净，一两，用蜜六钱涂炙，蜜尽为度）　轻粉（五钱）
麻油二酒盏，黄蜡五钱同煎，用绵纸裁成长块入油内旋三次。先用苦茶洗疮净，上黄柏、轻粉末，以油纸盖面缚定，日洗一、二次，纸污坏去之另换。
●臁疮经验方
槐蓝根皮（叶如槐叶而树矮小）加柿心捣烂，罨疮上，仍以枝叶煎汤洗之。
●治多年不收口臁疮
鲜桑根掘起，去外红衣取白皮捣烂，入人乳少许，用苦茶洗疮净合之，两三日一换，俟肉长平用上好油胭脂摊贴收口。
●臁疮隔纸膏
黄香（五钱）　轻粉（一钱）　银朱（七分）　铜丝（一分）
麻油调，隔纸贴。
●又方
白蔹（六钱）　飞丹（一两）　白及（四钱）　桑皮（六钱）　松香（一两半）　水粉（三钱）　轻粉（一钱）　飞矾（四钱）　乳香　没药（各一钱）
共为细末，香油调作隔纸膏；苦茶洗净贴。一方用老松香一味同猪脂捣烂，作隔纸膏贴。
●一方　黄丹（水飞）　赤石脂　轻粉　水龙骨　百草霜　黄柏　伏龙肝（各二钱）
共为细末，熟桐油调，作隔纸膏贴。
●红玉膏　治湿毒臁疮。
黄丹（水飞，五钱）　轻粉　乳香（炙去油）　没药（炙去油）
白蜡（各一钱）　黄蜡（二钱）　猪板油（夏三钱，春秋四钱，冬五钱）
先将猪板油熬去渣，将二蜡溶化，离火即下诸药末揽匀，随疮口大小用绵纸作隔纸膏，刺细孔贴上，以帕缚之。三日一换。
●臁疮寸金膏
菜油一两五钱，桐油五钱先熬数沸，次下白蜡五钱，韶粉一两五钱搅匀，下乳香、没药、血竭各二钱，雄黄一钱齐下搅匀，下飞丹一钱五分用榜纸裁方块就锅内旋过即成纸膏，任疮大小剪贴。
●三圣散　治臁疮、疔疮、搭手背痈等疮。
葱白　马苋　石灰（各一斤）
湿捣为团，阴乾为细末掺之。
●天泡疮　用通圣散及蚯蚓泥略炒，蜜调敷，从肚皮上起者，里热发外还须服通圣散。
●又方　治天泡疮，不问远年近日。
黄芩　黄柏　连翘　栀子　甘草　乾葛　前胡　桔梗　黄耆　茯芩　白芍　升麻　川归（头上用头，脚上用尾）　荆芥穗　薄荷　半夏（各等分）
姜三片、水一碗煎五分，食前服。疮将好加防风、羌活；遍身四肢疼痛加大黄六钱，皮硝一钱，生泡温服，以焦为度。
●又方　用野菊花、枣木根煎汤洗。黄柏、滑石为末敷。
●苦参丸　治肺受热毒，遍身生疮。
苦参为末，粟饭丸桐子大。每服五十丸，空心米汤下。
●治肥疮　以松香用米泔水洗净，入大葱管内扎定，煮热去葱，用净松香五钱加黄丹一钱，枯矾三钱共为细末，疮湿乾掺，疮干香油调涂。
●治脚指缝烂疮及手脚烂疮　用细茶一口嚼碎涂之。
●乳香散　治下疳疮。
乳香　没药　轻粉　黄丹　龙骨　黄连　乌鱼骨　黄芩　铜丝（各等分）　麝香（少许）
上为细末，先以湿浆水洗过，掺疮上。
●珍珠散　治下疳疮。
珍珠（一分，以纸裹灯上烧过吹去灰细研）　琥珀（五釐）　黄柏末（一分半）　血竭　孩儿茶　熊胆　轻粉　冰片（各一分）　麝香（五釐）　乳香（二分，同下）　没药（二分，俱置箬上于新瓦上炙去油）　炉甘石（二分半，制法每石四两，用黄连、黄柏、黄芩各五钱煎汤，分作三半碗将石大火煅一炷香，浸在一碗内吃干再煅一炷香，浸一碗吃干又煅又浸，如此三次取起细研）。
共研极细末，用苦参、防风、荆芥、甘草、黄柏、大黄各等分，煎汤洗净敷之。如肿用桃叶、槐叶煎汤，入生矾五钱冷洗。如再不消用细茶、川椒、炒盐各一钱，煎汤冷洗自消。
●白玉膏　治一切下疳疮、臁疮俱效。入血竭一钱名红润膏，治症同。
冰片（七分）　轻粉（一钱）　乳香　没药（各九分）　雄黄（二分）　阿魏（一钱）　龙骨（五分，煅）　孩儿茶（烘去油，一钱）　黄占（一两半）　白占（五钱）　香油（一盏）　烛油（一钱半）　珍珠（五分，煅过入水去火毒）　水粉（三两，飞过，瓦上微炒焙乾，不可使黄）
先将油、蜡二味煎，滴水不散，次下各药搅匀，略住火方下冰片。
●一方　治下疳疮。
用抱退鸡子已成形有毛者，煅过存性为末，人片脑五釐，米泔水洗净掺之，三四日愈。地骨皮煎汤，洗更妙。
●一方　治下疳疮。
用蚕茧一个剪小孔入头垢满，以一茧套上，烧存性出火毒，湿则乾掺，干则香油调敷。
凡下疳疮不愈，必成杨梅疮，须服仙遗粮汤以御之，比发后而治易成功矣。
●治远年近日风痒脚疮流黄水者　以黄柏去皮不拘多少，用猪胆汁涂晒乾数次令透，柏皮研为末。先用花椒煎汤，洗净拭乾后以柏末掺之，二三次即愈。
●治一切腿上寒湿疮　取鸽粪煅过细研，如疮有黄水乾掺。如疮乾燥痛加黄丹少许，桐油调敷。
●擦诸疮并杨梅风毒经验方
黄柏（去皮，一钱）　黄连（去芦，一钱）　川大黄（五分，三味另研）　雄黄　胆矾　铜青　孩儿茶　青黛　轻粉　枯矾（各三分）　冰片（一分半，另研入）　大枫子（七个，去壳去油）　人言（壮人七釐，弱者半分）
上为极细末作三分，分开每分约一钱七八分。
打麻（即番舶打火把之物）另为末，疮毒盛而人壮健能食者，每分五分；毒盛而人弱者每分用三分；不健不弱之人，每分用四分和入前药内研匀。
水银，壮健人每分用一两，中等人用五钱；弱极人用三钱，不可多药，须研极细，否则粒粗恐伤皮肉。
上先将水银一分并前药末一分入盏内，加真芝麻油少许，以指研开逐渐添油，研至不见水银为度，大约如稀糊可矣。于两手两足掌后动脉处周围擦之，每一分药擦三日，每日早晚各擦一次，每次以七八百擦为止。大率擦使热透则住擦。凡周身破伤处，俱用无麝香膏药贴之，每一日一换，不可经风，避帐幔内。冬月用暖床厚被褥，即春夏秋暖时，亦不可见风，擦至七日必口吐臭涎。若口齿破烂出血者，用黄蜂窝煎汤候冷漱解，勿嚥下。轻则只用花椒汤漱之。擦处多皮破不可畏痛而少擦。忌鱼腥生冷、发风等物及醋茶酱一个月，尤忌房事；其牛肉、烧酒、团鱼之类，忌二三年；若荞麦面与羊肉则终身忌之。每次擦毕以蓝布尺许包裹所擦处。此治杨梅、风毒法也。如杨梅疮初发者，擦五六日痊愈，所用药皆同。惟水银止用四五钱足矣，不必贴膏药。久远臁疮应擦处如有破烂，可于脚手心擦之。其药料照中等者，亦包布贴膏如前。下疳及蛀乾重者，亦照中等药擦治贴膏。喉内疮癣溃烂不能进饮食者，亦照前用中等药擦。遍身牛皮风癣作痒作痛出水者，亦照前用中等药擦。又方杨梅疮轻者不必擦，止用雄黄一钱五分、杏仁（去皮用）三十粒、轻粉一钱，为末。先将疮洗净，以雄猪胆汁调敷二三日即愈，杨梅癣亦效。凡擦药仍须内服煎药兼之。方开后：
●煎药方
防风　荆芥　金银花　防己　白芷　连翘　苡仁　白鲜皮　桔梗　川芎　当归　赤芍　生地　黄连　黄柏　知母　牛膝　木通　陈皮　羌活　独活　粉草　栀子
上每帖用土茯苓，乾者四两，鲜者八两，水六碗煎至三碗，分三次，一日早、午、晚服完，自擦起之日服至七日发口止。人虚者加人参二三钱。
●神授五公散　治漏孔并诸疮眼久不敛者，痔疮亦效。
大五倍子（□个）　蜈蚣（一条，去头足），将倍子开一孔入蜈蚣，湿纸包煅存性，为末。先以葱汤洗疮净掺前药，再用膏药贴之。每日一换，即敛口如神。
●治手痴疮　用皂角、枯矾、轻粉、黄连、黄柏为末敷。
●治头疮　用猪油（二钱，一半生、一半熟），雄黄、水银各二钱五分，捣匀敷之。
●治头疼　用黑枣烧存性，加飞矾、川椒末研匀，菜油调涂神效。
●癞痢头疮　用松香研碎入厚绵纸条中，作指大药线绞紧，麻油内浸一日夜，取出倒吊烧之，滴下油涂疮上立愈。
●治金丝疮　俗呼红丝疔，其状如绳线，钜细不一，上下行至心即死。
可于疮头上截经刺之出血，嚼萍草根涂之。
●治身上虚痒　四物汤加黄芩调浮萍末一钱服。又遍身痒，凌霄花为末，酒调一钱。
●治妇人阴户疮作痒作痛
杏仁　白矾　雄黄（各五钱）　麝香（二分）　为末敷入。
●治妇人阴内烂
冰片（一分）　乳香　没药（各三分）　血竭　炉甘石（各五分）　甘草（三钱）
共为细末搽之。
●治妇人妒精疮　妇人交接妒精疮。
地骨、蛇床作洗汤，细研黄连，款冬末生津调敷妙。良方。
●治手指上天蛇毒　用总关门草入盐少许，香油捣敷。宁波衣梅嚼敷尤好。一方取天蛇，石灰醃死收干捣敷。
●又方　用霜梅、金钱草、船积汗、香油捣敷。
●治鼠疮　用山羊角烧褐色为末，每服一二钱，黄酒送下，四五服。如断根者，猪蹄甲烧黄色为末，每服三钱，好酒调下。
●治手足皱裂　用沥青二两、黄蜡一两，共熬搅匀，瓦罐盛贮。先以热汤洗，令皮软拭乾，将药于慢火上略炙擦敷。
●治冻疮　用煎热桐油调密陀僧末敷。又方用茄根煎汤洗神效。
●治体气方
田螺（大者，一个）　巴豆（去壳研碎，一粒）　胆矾（一豆许，研）　麝香（少许，研，共拌匀）
将螺用水养三日，去泥土，揭起螺靥入矾、豆、麝末在内，以线拴住置磁器中，次日化成水，五更时将药水以手自抹在两腋下，不住手抹，直待腹内欲行却住手，先择深远无人空地内去大便，黑粪极臭是其验也。以土盖之，勿令人知，不尽再抹药水，又去大便。次用白矾一两，蛤粉五钱，樟脑一钱为末，擦之永绝病根。
●又方　用密陀僧研细末，汗出时擦之，虽不能绝病根，然常擦极能塞臭气，最好。
●治对口疮　芭蕉根捣汁两碗和酒服，须醉饮睡觉即愈。
●治拍蟹毒　用生姜半斤捣烂和水四碗煎二碗，趁热从肩臂上洗至手掌上，渐洗渐消。
●治一切日久顽疮不收敛者
香油（一两）　松香（五钱）　银朱（一钱）　千年地下灰（五分）
溶开蘸软纸上用之。治臁疮亦效。
●治一切恶疮并诸刺所伤　以蒲公英捣烂贴之即愈。
●治阴茎翼热疮　用轻粉研细掺之，即结靥而愈。
有疮在穀道外肾之间，状如松子，痒甚渐大如莲子，四十馀日后如核桃，赤肿遂破，若大小便出，不可治矣。治方用大粉草节四两，截长三寸以涧长流水慢火炙之，炙一碗水尽为度，劈视甘草中水湿透，焙乾为末，入皂荚灰少许，作四服，汤调顿饮效。一方以甘草用无灰酒二碗，煮乾一半作一服，温下。

跌扑损伤（附金刃木石汤火犬咬棒疮）  ***************************
●治方　用苏木炒黄连、白术等分，童便、酒煎服。在上宜饮韭汁或和粥吃；在下者可下血令则凝。不可饮冷水，但一丝血入心即死。
●复元活血汤　治从高堕下，恶血流于胁下，疼痛不可忍。
柴胡（五钱）　天花粉　当归（各三钱）　红花　甘草（各一钱）　大黄（酒浸，一两）　桃仁（五十粒，酒浸研如泥）　穿山甲（三钱，炙）
每服一两，水二锺煎一锺，加桃仁泥八分服，以利为度。
●鸡鸣散　治从高堕下及木石压伤，瘀血凝积痛不可忍。
大黄（酒蒸，一两）　桃仁（七粒，去皮尖）　当归尾（五钱）
上为末，酒一碗，煎会渣，五更鸡鸣时服，取下恶血即愈。若气绝不能言，急以热小便灌之。
●腹痛者有瘀血　桃仁承气汤加苏木、红花下之。
●乳香定痛散　治打扑损伤，落马坠车一切疼痛。
乳香　没药　川芎　白芷　芍药　甘草　丹皮　生地
为细末，每服二钱，温酒并童便调，不拘时服。
●治跌扑损伤
乳香　五倍子　狗骨（煅，各一分）　小麦面　锅墨（各五分）
为末，好酒调如糊，热敷痛处，不可敷在破处。重者再加煅过天灵盖少许极妙。烂者只用凤尾草一味捣敷患处，或以此草煎汤洗亦可。
●一方　以古文钱五分，烧红醋淬，乳香、没药各一钱，共研细末酒调服。
●一方　金爵花根捣汁和酒服，渣合伤处。
●一方　佛指甲（叶如萱草）、白马兰、五花龙俱连根捣汁，热酒冲服，渣和糟合患处，汗出即愈。
●一方　青风藤叶捣烂取汁和酒服，渣和糟合伤处。
●乌金散
小黄米粉四两，葱白细切一两，用砂锅炒黑色，杵为细末，米醋调成膏摊纸上，贴伤处。后用杉木皮或板以纸包裹四面四片，以绢袋扎缚不可动摇，一二日一换，内服后接骨药。
●接骨紫金丹　治跌扑损伤，瘀血攻心，发热昏晕不省人事。
土鳖（不拘多少取来焙乾去足净末，一钱）　乳香　没药　自然铜　大黄　骨碎补　血竭　当归尾（各一钱）
●一方　加硼砂一钱，各制为末，磁罐收之，每服七八釐。好酒热调服，其骨自接，如有瘀血自下。
●又方　用路旁往来尿处，经久碎瓦一块，洗净火煅，醋淬五次黄色，以刀刮细末，每服三钱，好酒调下。伤在下食前服。
●接骨丹　治跌扑损伤，闪挫骨伤极重者。
白秋霜（即多年粪，做霜经风雨者，炭火中煅红，醋淬九次）
研极细，每服五分，好酒调下。
●元戎接骨丹
乳香　没药　当归　川椒　自然铜（煅醋淬）　赤芍　骨碎补（炙）　败龟板（酒炙）　虎骨　白芷　千金藤（即郁李仁，各等分）
为末，化蜡五钱，丸弹子大。每服一丸，好酒半斤化开煎，用东南柳枝搅散热服，一方加龙骨川芎分上下食前后服。
●黑神散　治跌扑损伤，恶血人肠胃，下血浊如瘀血者。
百草霜细研，酒调服。
老人损伤以补接为先，用苏木。参、耆。当归。陈皮。甘草服半月，脉散渐收。食前以煎药调下自然铜等药，一日愈。
●接指方　用上好沉重苏木为细未；敷断指间，外用蚕茧包缚完固，数日如故。亦治皮肤刀矢伤。
●花蕊石散　治一切打扑。金刃伤损身体出血者，急于伤处掺药，其血化为黄水。如有内损血人脏腑，热煎童便人酒少许调一钱服之。若牛抵肠出不损者急送人，用桑白皮为线缝合，渗药血止立活。如无桑白皮用生麻缕亦可，不得封扎疮口，恐作脓血，以竹夹两边，皮起亦好，如疮干以津液润之，然后渗药。妇人产后败血冲心，胎衣不下，并用童便调服。
硫黄（明净者四两捣粗未）　花蕊石一两（捣粗未）
二味拌匀，先用纸筋和盐泥固济罐子一个，候泥干人药于内，再用泥封口，候乾置四方砖上书八卦五行字，用炭一称笼叠周匝自己，午时候下火令渐渐上彻直至经宿，火冷炭消又放经宿，罐冷取出细研，贮磁瓶内收用。
●跌打损伤膏
川乌　草乌　当归　白芷　赤芍　川芎　生地　丹皮　皂角　羌活　防风　荆芥　穿山甲　秦艽（各三钱）　大黄　红花　桃仁　肉桂　苏木（捶碎）　巴豆（去壳）　乌药　续断（各五钱）　骨碎补（去毛，一两）　川椒（去目，六钱）　蜈蚣（十条）　干虾蟆（一对）　血馀（一团，约重五钱）　姜汁　葱汁（各二碗自然铜，火煅醋淬七次，一两，以上俱细研）　乳香　没药（各七钱）锅墨（五钱）　樟脑（一两）　古文钱（一两，火煅酒淬七次）　木香（五钱）
麻油二斤，浸粗药七日，熬枯黑色，去渣入葱姜汁，再熬滴水不散取起。每药油四两，用松香半斤、沥青半斤、飞丹四两收成膏，取起下自然铜等细药，柳枝不住手搅匀，入水抽扯出火毒。贴时先将葱椒煎汤，热洗患处，然后贴上膏药，以火烘手热摩百馀下，令药气透。
●治金疮
南星（为末，入牛胆阴乾，三钱）　陈石灰（入牛胆阴乾，三钱，俱腊月制）　干虾蟆（一个）　轻粉（三钱）
共为细末，掺疮上。
●治刀斧伤止血定痛生肌
晚蚕蛾　白芷　当归头　陈石灰（入牛胆阴乾）
上等分为末，敷伤处。
●一方　用戴旧极油毡帽檐烧存性，香油调涂。有加降香末、松脂、经布灰者。
●一方　用降香炒去油，同五倍子等分为细末，敷伤处。
●治金疮血流不止
黄连、降香炒去油各等分，为末掺之，血即止。先以水湿纸围疮，然后掺药封扎。
●一方　旱莲草捣烂，磁瓶收贮，遇有伤处取少许敷上，血即止。
●一方　三七嚼烂敷伤处，血即止，不生脓。
●金疮生肌散
黄丹（飞过，五钱）　寒水石（煅，二两）　乳香　没药（各五钱）　神砂（二钱）　血竭（四钱）　天灵盖（煅灰，一钱）
上为末，以麻油润之，用川椒汤温洗掺上。
●金疮收口药
小皂子树（三根，晒乾，不见火独根者）　龙骨（二钱，火煅酒淬七次）　血竭　凤尾脱　松香　乳香　没药　葛苎（各一钱）　马屁勃（一个）
共研极细末掺疮口。
●治金疮并木石损伤
陈石灰（六两，研碎筛过）　锦纹大黄（一两，切粗块）
二味同入锅炒灰紫色为度，去大黄再筛极细，敷伤处立效。
●玉贞散　治刀斧伤并犬咬，定痛生肌。（方见破伤风门）
●箭镞入肉　象牙末，蜣螂、乳香捣掺疮口，镟自出。
●祝由科　金疮。（出张子和《儒门事亲》）
祝曰：今日不祥正被某伤，一禁不疼，二禁不痛、三禁不脓，不作血急，急如律令摄。
上念七遍，以右手收在左手中，如此七遍放手吹去，却望太阳，取气一口吹所伤处，如阴晦夜间望北斗取气。所伤之人大忌鸡、猪、鱼、兔、酒、醋、热面、动风之物。
●治犬咬　五月五日午时用陈石灰一斤捣为末，韭一斤捣取汁和成饼，阴乾研细敷之。亦治金疮。
●治病犬咬　先以陈米泔冷洗或尿洗，用笔秘写虎字四个在上□，不令人见，后用土牛膝根一钱五分，野苎根五分，五爪龙根一钱五分，灯檠根一钱五分共捣烂，酒擂汁服，日二次，渣置虎字上缚紧，连服七日止。
●凡遇疯犬咬　即将疯犬打死取血，和老酒服，取心酒煮服即愈。此方神效，不必更服他药，亦不必忌口。
●治虎伤　先用麻油润患处，取乌饭、树叶嚼烂合。如伤面皮者，用姜汁调经粉搽患处，更无痕迹，搔破脚面，作脓肿痛，用锡脐墨锈研细清油调搽。
●治毒蛇咬　半枝莲草捣汁，酒和服，渣擦患处。又方白芷为末，新汲水煎麦门冬汤调下，以雄黄末涂。
●人中虎药箭　用百鸟血、雄黄、瓦松捣敷。
●治人咬伤　龟板或鳖甲烧存性为末，香油调敷。
●治箭伤　以妇人月经或经布烧灰，敷伤处即愈。
●治汤火疮　腊月猪胆涂。黄柏炙乾为末敷之。
●治火燎疮、油浇伤皮烂大痛者　好酒一锺，鸡子清三个搅匀入温汤内，顿觉如稀糊候冷，用软笔刷患处，半日即痒，痒后以晚杨梅树皮烧存性为末，香油调敷。
●治汤火伤　鲜地黄捣汁入香油、黄蜡少许，磁器熬膏，鸡翎扫敷。
●冰霜散　治火烧燎损伤，热油浇伤，皮烂大痛。
寒水石　牡蛎　明朴硝　青黛（各一两）　轻粉（一钱）
为末，新汲水或香油调敷，如湿则乾掺。
●杖棍疮　一杖毕即以童便和酒饮，免血攻心。用热豆腐铺在杖紫色去处，其气如蒸其腐即紫，复以热豆腐铺之，以紫肉散尽淡红为度。出脓血溃烂者，用益气养荣汤。
●七味定痛散　治杖疮疼痛。
白术　当归　乳香（各二钱）　甘草　没药　白芷　人参（各一钱）　羌活（八分）
为细末，水调成膏，每服一钱无灰冷酒调服，随以热酒尽量饮。
●孩儿丸　服此虽杖百棍无伤。
孩儿（一具，煅存住）　乳香　没药　赤芍（各一钱）　当归　苏木（各一两）　血竭　杏仁（去皮尖）　铜铁末　蒲黄　木香　红花（各五钱）　自然铜（一两半，煅醋淬七次）　天灵盖（三个，烧存性）　麝香　丁皮（各一钱）　槟榔（三个）　丹皮（二钱）
为末，真粉糊丸，弹子大，金银箔为衣。酒磨服。
●一杖毕　即用松香捣为末，葱白捣烂炒热，入松香拌匀，以红绢摊缚疮上，过宿死血并青肿即散，方贴膏药。
●杖疮膏药
大黄　归尾　续断　生地　红花　苏木　川芎　骨碎补　苦参　血馀（各四两）　黄连　白芷　黄柏　甘草　巴豆（去壳）　半夏　独活　羌活　金银花　天花粉　连翘　升麻　赤芍　防风　五灵脂　大枫子（去壳）　木鳖子（去壳）　荆芥　穿山甲　牛膝　川椒　金毛狗脊　蜂房（各二两）　干虾蟆（二个）　蜈蚣（十条）　柳枝　槐枝　桑枝（二寸者，各三十段）　乳香　没药　白蜡（各二两）　血竭　孩儿茶　樟脑（各一两）　花蕊石　麝香　龙骨（各三钱）　寒水石　松香　黄蜡　象皮（煅存性，各四两）　赤石脂（五钱）
麻油十斤，将粗药浸七日，熬枯黑色去渣，再熬滴水成珠，取起入血竭等细药末，下飞丹六斤收成膏，离火稍温后下乳香、没药、麝香、樟脑搅匀入水中出火毒。先用葱椒汤洗过贴之。
●杖疮免槌膏
乳香（炙去油）　没药（炙去油）　半夏（各二两半）　大黄　黄柏（各五两）　自然铜（煅醋淬七次）　白蔹　陈羊油　寒水石（煅，各二两）　芙蓉叶（四两）　象皮（煅）　飞丹（各三两）　黄占（八两）　樟脑（一两）　黄狗下颏（连舌一个，黄泥包煅用，一两）　麝香（一钱）
为细末，和蜡成丸，重二钱作膏药贴杖处，打十下者一个、甘下者二个、三十下者三个即愈。
●杖疮去疔甲膏药
乳香　没药　孩儿茶　雄黄（各三钱）　轻粉（一钱）　官粉（一两）　黄占（一两）
先将猪脂炼油，冷定入黄占，化开下诸药搅匀摊贴。
●杖疮膏
香油（二盏）　鸡子（一个，调油内）　黄占（五钱）　川椒（三钱，去目细研）　飞丹（五钱）
煎成膏，摊棉花上贴。
●杖疮白膏药
赤石脂（一两）　乳香（七钱）　孩儿茶（七钱）　水银（五钱）　铅粉（一两半）　没药（四钱）
研细末，菜油调成膏摊贴。
（治神鬼箭打
先以右手指团团掐或七或十四影大，或甘一亦可，后以乱发、油盐、桃叶捣擦患处，口中诵咒，手中擦药，擦毕执拳捏余药在手，向空以气一口碎散之。
咒曰：头戴北斗七星冠，九踏九宫八卦仙；执青锋剑斩瞖神，鬼箭奉太上老君，急急如律令敕。擦药时一口唸二十一遍。

破伤风  ***************************
●羌活防风汤　治破伤风邪，初伤在表。
羌活　防风　川芎　藁本　当归　芍药　甘草（各四两）　地榆　细辛（各二两）
每服一两，水二盏煎一盏，去渣温服，不拘时候，量紧慢加减用之。热加黄芩二两。大便秘加大黄一两，缓缓令通。
●养血当归地黄汤　治破伤风自表入里之剂。
当归　地黄　芍药　川芎　藁本　防风　白芷（各二两）细辛（五钱）
每服一两，水二锺煎一锺，食前服。
●玉贞散　治破伤风及金刃伤，打扑伤损。
天南星　防风（各等分）
上为末。破伤风以药敷贴疮口，然后以温酒调一钱。如牙关紧急，角弓反张用药二钱，童便调下；打伤欲死，但心头微温以童便灌下二钱，并进二服。天南星为防风所制，服之不麻。《卫生实铿》名定风散。治癫狗咬破，先口噙浆水洗净，用绵拭乾贴药更不再发，无脓大效。
●治破伤风
苍术（烧存性）　草乌（各等分）
为末，温酒服，汗出为度。
●治破伤风及疯犬伤此方神效
用胡桃壳半个，填稠人粪满，仍用槐白皮衬扣伤处，以艾灸之，遍身臭汗出，其人大困即愈。远年者将伤处如前灸之亦愈。

服食  ***************************
●上乘进药口诀　先取红铅二钱，蟠桃酒二钱研匀装银船内。本人卧床上，男左女右进之鼻孔。一边用葱管，作一小球子塞密房，方以船内红铅，将金簪拨入鼻内两头边用两人扶定，令头平放可进药，本人须舌抵上齶，引下绛宫以含津液送入黄庭，舌抵上齶是为赤龙取水，觉绎宫热，须用力嚥下三日送人黄庭，须更即起坐，两人牢扶定，此药一进头重十斤，足似熏蒸，涌泉赶起真阳火以水济火，即以仙家酒解之。又须以砖退火气，二次方静坐伏气。伏气之法以白银八两，依式打成消息，以人身长短打之，要直坐脐上。脐上以丝绵铺一层方安消息，令不伤人。午前子后二时伏气常时间坐，慎勿动劳，百日外自安。切忌房事。
●红铅接命丹　无病室女月潮首行者为最，次二次三者为中，次四五为下。取法：以黑铅打一具形如黄冠子样，俟月信动时即以此具置阴户上，以绢兜住接取顿磁器中，再用前具接取约一二锺许，澄沉底如朱砂，此为母气真元也，其面有黄色浮起，此为癸水也，即用绵纸轻旋渗去。用白茯苓热水浮去木筋取沉者晒乾为末，入红铅和如面，多寡消息以意，打成簿饼子阴乾待用，不可犯铁器。以麻黄一大把煎浓膏去渣入前末，为丸如绿豆大，辰砂为衣，银罐盛之，黄蜡封口。每服五十丸，乳汁服，服后静室无风处，俟有微汗验药流行。如发热作渴，此元气虚，药性到也，须服乳数盏以止之。服药后三日内不可食油腻。此药一年二三次，越三五年又进二三次，立见气力焕发，精神异常。草木药千百服，不如此药一二服也。
●秘炼黄芽白雪　取无病童男女小便，熬成黑糖胶样，分别两数，男女各半。女便在上，男便在下，红铅居中，用阳城罐装，上覆一银灯盏以铁线缚定，取盐与泥和匀晒乾，煅过捶碎，杂以猪毛，周围困济约半寸厚，近灯盏四傍各留一小孔。用砖砌一火炉，制一三足铁架，使可安放炉中，周围用炭火，合金粟火及罐肚中半灯盏，内用纸一层放上，置水其中，干则旋添，候半日后孔中觉无本来气味，乃将四孔塞密不容透气。仍前烧炼二日夜，至第三日只用金粟火缓缓烧炼，昼夜不断；至第七日去火候冷，揭开则黄芽结于罐口并银盏上，俱取下，大率可得一两。将黄芽研细，取二八露水和，用纸一层置竹器内滤下，用磁盘盛之，慢火炼为白霜收起。用小磁瓶装盛，多则二钱，少则一钱，仍前固济，用炭火炼三炷香，揭开结于盏上，大率二钱可得一钱九分，上是为黄芽。其前黑渣打碎亦用清水滤过，磁盘中炼成鲜白是为白雪。黄芽日服三釐或半分；白雪日服三分或二分，久服可得长生。
●神仙既济丹
人参　白茯苓（各二两半）　当归身（酒洗）　乾山药　山茱萸（肉）　川牛膝（酒洗）　柏子仁　枸杞子　生地（酒洗另捣）　龙骨（煅另研）　杜仲（酒制炒断丝，各一两半）　五味子远志（去心）　石菖蒲　麦门冬（去心）　天门冬（汤泡去心，各一两）　菟丝子（酒浸炒另捣）　熟地（酒浸另捣，各二两）
共为细末，炼蜜丸，桐子大。每服八十丸，空心淡盐汤下。
●延年益寿不老丹
生地（酒浸一宿晒乾）　熟地（酒洗净晒乾）　人参（好者，各三两）　地骨皮（酒洗净晒乾）　白茯苓（去皮酒洗晒乾，各五两）　天门冬（酒浸一二时，取出去心晒乾）　麦门冬（制法同上，各三两）
何首乌半斤，鲜者竹刀刮去皮，切作片；乾者米泔水浸软刮去皮，切片用。砂锅内先下乌羊肉一斤，乌豆一二合，量著水于上加竹篦，放此药后覆盖蒸一二时，取出晒乾，共为细末，炼蜜丸桐子大。每服三五十丸，清晨酒下。此药千益百补，服至十日或一月，自知为另等人也。
●二至丸
熟地（二两，肥大沉水者佳，酒和九蒸九暴，竹刀切碎）　生地（二两，肥大者酒浸洗过，晒乾竹刀切碎）　菟丝子（一两，酒浸一宿，煮熟捣碎作饼晒乾为末）　山茱萸（鲜红者六两，水泡去核，取净肉，一两）　肉苁蓉（一两，去净甲白膜，无灰酒浸一日酥炙）　败龟板（三两，酒浸一夜，酥炙黄）　人参（肥白人用一两，苍黑瘦健人止用五钱）　黄耆（一两，去应，徽黄色肉中白绵柔者佳）　牛膝（一两，长大柔润者酒浸一夜）　枸杞子（一两，甘州者佳）　破故纸（一两，炒）　五味子（一两，肥大者）白术（三两，无油者麦麸炒）　白芍（一两，酒浸一时去皮炒）　当归（二两，大者酒洗）　虎胫骨（一两，酥炙黄色）　山药（一两，白净者）　知母（二两，肥者酒浸一宿炒）　杜仲（一两，酒浸炒去丝）　陈皮（一两，薄而陈者水泡去白）　白茯苓（一两，坚白者去皮）　黄柏（三两，坚厚鲜黄者酒浸，春秋日半，夏一日，冬三日，炒褐色）
上二十二味名二至丸，取冬至一阳生，夏至一阴生之义。如法制造为末，取分两净数，炼蜜丸桐子大。每服百丸，无灰酒及盐汤不拘时下。
●斑龙二至丸
鹿角（锯成段，长流水浸七日，入砂锅内用桑柴火煮七日夜取出，外去粗皮，内去血穰，研为细末净用，一斤）　糜角（制法同前净末，一斤）　生地（酒浸一宿晒乾为末净，四两）　黄柏（去皮切粗片，酒炒老黄色为末净，半斤）　熟地（酒浸一宿晒乾为末净，四两）　天门冬（酒浸去心晒乾净为末，四两）　知母（去皮盐酒炒老黄色，为末净，半斤）　麦门冬（酒浸去心晒乾净为末，四两）　当归（酒洗晒乾为末净，二两）　白茯苓（去皮为末，用水淘去筋膜净，二两）　何首乌（去皮人乳拌匀，九蒸九晒为末净，二两，勿犯铁）
上共研细，炼蜜丸桐子大。每服五十丸，空心黄酒下，或盐汤亦可。
●十珍膏
人参（四两）　枸杞子（十两，净）　白术（净）　黄精（各八两）山药　茯苓（去皮）　柏子仁（各四两）　天门冬（去心净）　麦门冬（去心净，各六两）　熟地（八两）
上用水熬成膏，入炼蜜三斤。磁瓶收贮。每服五钱，清晨白汤调服。
●全鹿丸
黄柏（七斤，用清盐四两煮，酒浸焙乾为末，取净末五斤）　金樱子（五斤，去核用净一斤）　五味子（三斤，酒洗，晒乾取净末半斤）　车前子（二斤，水淘净，晒乾取淘净末，一斤）
共为细末，雄鹿一只取血和药，晒乾又为末，鹿角煮胶霜，鹿肉熬胶俱入前药末内拌匀，以鹿角胶和秋石二斤化开和药，少加蜜为丸，桐子大。每服五十丸，空心盐、酒、白汤任下。
●八造丸
紫河车（一具，男用男胎，女用女胎，须头生者佳，以米泔水洗净，新瓦上焙乾为末）　败龟板（年久者良，童便浸三日，酥炙黄脆，二两，除腰背痠疼，骨中寒热。此药大补阴）
黄柏（去粗皮，盐酒浸，炒茶褐色，一两五钱，泻下焦隐伏之火，补肾经不足之水。盖邪火止能动物，不能生物，此药与前味补阴、补肾之至药同为河车之佐，冲和而无弊也）杜仲（酥炙去丝，一两五钱，此药主治肾亏精竭，腰疼，又壮筋骨益气）　牛膝（去苗，酒浸晒乾，一两二钱，壮阳益精，主腰脊手足拘挛，此引药下行与前四味是少阴肾精之药，古方加陈皮名补肾丸。配河车名补天丸。
生地（怀庆肥大沉水者，二两半，入砂仁末六钱，白茯苓二两用稀绢同包入砂罐内，好酒煮乾，添煮七次，去茯苓、砂仁，止用地黄。盖地黄得砂仁、茯苓及黄柏则入少阴肾精，此四味为天一生水剂。凉心火血热，除五心烦热）　人参（去芦，一两，止泻生津，和中益气，安神止惊悸）　天门冬（去心，一两三钱）　麦门冬（去心，一两三钱）　夏加五味子（七钱）
前四味手太阴肺经药也，二门冬保肺气，不令火邪上升，降肺气下行，生肾。然其性有降无升，得人参则补而降。《本草》云：至多生子以此也，古方加生地名固本丸。只麦门冬、五味子、人参三味名生脉散。此方配合之意大抵以金水二脏为生化之源，用补肺肾二药及人参补气，地黄补血，合河车以成大造也，一方去麦门冬。妇人加当归二两。去龟板。男女患怯症者去人参。男子遗精白浊，女人赤白带下加煅过牡蛎粉一两五钱。
上诸药各为细末，惟地黄另用木臼乘热捣烂，再添酒、米糊与诸药和匀，共捣千馀杵为丸，梧子大。每服八九十丸，空心盐汤进一服，临卧再进一服。寒月以好酒进亦妙，此乃滋补中第一方也。
●鹿角霜丸
黄柏（八两，去粗皮用人乳拌匀晒乾，如此三次炒重褐色，或六两或七两，随时加服）　鹿角霜（半斤）　天门冬（二两，去皮心净）　麦门冬（二两，去心）　人参（一两，或二两）　生地（二两，置水中去枯浮，酒浸一宿）　熟地（二两，酒浸一宿，晒乾）。
上为细末，炼蜜丸，梧子大。每服六七十丸，加至百丸，空心谈盐汤下或酒下。
●制鹿角霜法　鹿角用本年鲜及新锯血气不干枯者，截寸半长，置长流水中浸七昼夜涤去醒秽，每角一斤加桑皮二两、黄蜡二两、楮实子一两，置坛盐泥固济，炭火煮七昼夜，水耗以热水添之，角软如熟芋，取出晒乾用。将煮角汁去药渣，桑柴火熬胶收贮。每用一二钱酒化服，其功更倍。一方四物汤加黄蜡煮，以桑皮、楮实汤添煮尤佳。
●何首乌丸
八月採赤白各半，极大者佳，以竹刀刮去皮切碎，用米泔水浸一宿，滤出晒乾，以壮妇生男乳汁拌晒一二度，候乾用木臼舂为末罗细，以红枣煮熟去皮核，取肉和药未千杵为丸，焙燥磁器贮之。初服二十丸，每十日加十丸至百丸止，空心盐汤或酒任下。忌铁器、诸血、萝卜。
●又方（乔白岩服此）
何首乌（二斤，竹刀切片，乾者米泔浸切）　川牛膝（去苗锉，一斤）
上二药以黑豆一斗淘洗净，用甑一具，先以豆薄铺甑底，后薄铺何首乌，又铺豆，又铺牛膝，重重铺尽，安于釜上蒸之，令豆熟为度。去豆暴乾，又换豆蒸，如此三次，去豆取药为末，蒸枣肉丸桐子大。每服三五十丸，食前温酒下。忌萝卜、葱蒜。
●又方（蒋敬所服此）
何首乌雌雄各半斤，铜刀去粗皮为片，米泔水浸，夏一宿、春秋二宿、冬三宿，取出晒乾为末，无火病者以枣肉为丸，否则蜜丸，清晨盐汤下，或酒下。《本草》服何首乌，用茯苓煎汤胜似盐汤。
●龟鹿二仙丹
鹿角（十斤）　大龟板（五斤，如法熬成胶）　枸杞子（三十两）　人参（十五两）　当归（酒洗）　淮生地（酒洗蒸熟）　肉苁蓉（酒洗去鳞甲，自膜）　破故纸（炒，各五两）
上为末，酒化龟鹿胶，丸桐子大。空心酒服或盐汤服。
●松梅丸　飢肠健体之验。
松脂（一斤，炼熟者）　怀庆地黄（十两，酒蒸）　乌梅（净肉，六两）
如后法治炼，丸桐子大。每服五十丸，空心米饭、盐汤任下。此方西域异人所传云。服之最能加饮食，致身肥健，小便清，大便润，及精神不倦。尝考诸本草云：松脂味苦甘，温，无毒。安五脏，除热去胃中伏火、咽乾消渴。久服轻身不老，延年，聪耳明目，圆齿润肺；辟邪气去历节风、厉风。痠痛不可忍，仙家多炼服，日无倦怠，老年发黑。同白茯苓末和炼蜜服，可以辟穀。炼之须得明净者十馀斤，先以长流水入砂锅内，桑柴火煮，拔一二次，再淋桑灰汁仍煮七八次，扯拔。又用好酒煮二次，完则以长流水煮过一次，扯拔，色白、昧不苦涩为度，阴乾，入木臼内，捣取净末。依方配合再捣一日，作丸，须要日晒乾为佳。熟地黄，味甘，无毒。填骨髓、补五脏不足及男女劳伤，通血脉、益气力、利耳目，一名地髓。久服，轻身不老，黑发增寿。服此味须忌三白，禁铜铁器。取沉水者佳，晒乾以清酒洗净，木甑砂锅蒸半日，入臼捣用。乌梅肉，味酸平、无毒，能下气除热，安心神、疗肢体痛，生津液及好睡口乾，利筋脉，去痹消痰。治骨蒸、虚劳、赢瘦，解烦毒，久服令人思睡不睡，故东垣有言；凡酸味最补元气，谓其有收之义耳。取润大者三五斤，以温酒浴洗，甑内蒸熟去核取肉捣，和前二味以成丸也。
●延寿丹
赤白何首乌（竹刀刮去皮，切片各净，一斤）　川牛膝（去芦锉碎净半斤，用黑豆三升并何首乌，以木甑一处蒸之，取牛膝去豆共捣成泥，晒乾）　赤茯苓（去粗皮切片净一斤，用磁器人牛乳五升，文武火煮，晒乾）　白茯苓（去粗皮切片净一斤，用磁器入人乳五升，文武火煮，晒乾）　菟丝子（半斤，酒煮成泥块，研开晒乾）　破故纸（半斤，炒香熟为末）
上六味皆不犯铁器制，共为末，炼蜜滴水成珠，退火毒三日，和丸弹子大。每服一丸，日进一、二次。外加生地、熟地各一斤，熟地酒浸蒸九次，生地酒浸研烂，加入前药尤妙。
●固本酒
生地　熟地（各八两）　天门冬（去皮心）　麦门冬（去心，各四两）　白茯苓　人参（各二两）
用磁瓶盛好酒十大壶，将前药切碎人瓶内浸二三日，文武火煮一二时，以酒黑色为度。如热去人参五钱。如下虚或寒将韭子炒重黄色为细末，空心服三五盏，每盏用铜钱炒韭末一钱饮之，妇人下虚寒，久饮能生子，用核桃连皮作引子食之，此药甚和平。治劳疾、补虚弱、乌鬚发，久饮面如童子。忌萝卜、葱、蒜、豆饭。
●四圣不老丹
松脂（透明者一斤四两，以无灰酒砂锅内桑柴火煮数沸，竹杖搅稠黏，住火以磁器盛水倾入水内，结块又复以水煮之九遍，一日煮乾，次日亦如是。如此者三日，通计二十七遍，其脂莹然如玉，尝之不苦不涩乃止。为细末，净用十二两，凡煮脂不宜酒少，少则易乾焦，煮之三分之一，就可倾入水）白茯苓（去皮净）　黄菊花（家种味甘者，去梗蒂净）　柏子仁（去壳纸里捶去油净，各八两）
上为细末，炼蜜丸桐子大。每服七十五丸，清晨好酒下，修合时必择天医、黄道吉星，毋令妇人鸡犬见之。服药亦择吉日。此方云阳王都完五一翁所传，云渠方伯陕西时授之于一总戎，总戎年九十馀。自幼服此丸，精力倍加，胃气强健，饮食日增，寿考弥长，秘而不传，翁恳得之，服之如法，不问寒暑，今年八十有六矣。行步不筇不仁，而谈论膏宜，饮酒可百盏，食饭数碗许，而馐馔果核，尽其席遍，尝之不辍口，且室御数女，皆能有子，人以仙称。予舟往来，两度诣翁，而翁始以是方授予，归笔此以识翁之善云。
●七珍至宝丹　功效甚大，不能细录，与延寿丹差二味。
何首乌赤白（各一斤，酒浸竹刀刮去皮同牛膝煮）　赤茯苓（一斤，用牛乳五升煮乳干为度）　川牛膝（半斤，去芦，同何首乌用黑豆三升，木甑砂锅蒸）　白茯苓（一斤，用人乳五升煮乳干为度）　破故纸（半斤，炒香）　当归（酒浸焙乾）　枸杞子（酒洗净焙乾，各四两）　菟丝子（半斤，酒浸研成泥焙乾）
俱不犯铁器制，共为细末，炼蜜丸鸡头子大。每服一丸，日进一二服，空心温酒、午后姜汤、临卧盐汤服。
●接命丹　治男妇气血衰弱，痰火上升，虚损之症，右瘫左痪、中风不语、手足腰体疼痛、动履不便、饮食少进甚效。
人乳二酒盏，梨汁一酒盏倾放锡器内，入汤锅顿滚热，有黄沫起开青路为度，每日五更后一服。能消痰补诸虚，生血延寿，乃以人补人，其效无尽。加其中风不语、半身不遂，曾照此方治验。
●长春真人保命服食　治五劳七伤、虚损无力、四肢困倦、脚手顽麻、血气耗散、面黄肌瘦、阳事不升、虚晕恶心、饮食减少。此药能补诸虚、添精补髓、滋润皮肤、充神壮气、身体轻健、光泽、开胃进食、返老还童、发白再黑、齿落更生神效。
茯苓（去皮）　大门冬（去心）　山药　熟地　枸杞子　何首乌（去皮）　鹿角胶　麦门冬（去心）　破故纸（炒香净，各四两）　乾姜（二两，煨）　大茴香（一两，炒）　青盐（少许）　莲实（半斤，去皮）　没石子（十个）　新小米（一升，同茯苓、牛乳煮粥晒乾）　大核桃（净肉，半斤）　旱莲草（晒乾，一斤）
上为细末，空心白汤调匀二三匙，日进二服，不拘在家在外，少者一服，老者二服，男女皆同。
●长春丹
何首乌（用米泔水浸，竹刀刮去皮切片，赤白各三斤，黑豆拌蒸九次）　白茯苓（去皮为末，水飞去浮，取沉底者晒乾，用粳米铺盖，蒸三次）　苍术（米泔水浸去粗皮，为片，老米蒸九次）　仙茅（糯米水浸去粗皮，黑豆拌蒸九次）　牛膝（去芦，黑豆拌蒸三次，酒浸一宿）
上各等分，炼蜜丸桐子大。每服七八十丸，空心白汤下。忌牛肉、萝卜、葱蒜。
●还元丹　安五脏、消百病。此药大能令瘦者肥，补虚损，实精髓，固元气。
黄健牛肉不拘多少，去筋膜切作棋子大片，用河水洗数遍，令血味尽仍浸一宿，次日再洗，水清为度。用无灰好酒入坛内，重泥封固，桑柴文武火煮一昼夜，取出焙乾为末，如黄沙为佳。焦黑无用，每末半斤入后药一斤。
山药四两重（加葱盐炒，去葱盐为末）　白茯苓（四两，坚实者）　莲肉（四两，去心，葱盐炒）　小茴香（二两，去枝梗微炒香）
上为末和匀，用红枣不拘多少，汤蒸大烂，皮肉相离，去皮核，研为膏，加好酒入前药，丸桐子大，晒乾透。空心温酒下五十丸，初服日进三服，久则一服。或丸如弹子大，明干，每日用好酒一盏，空心细嚼一丸。
●还元秋石乳酥丸
秋石（半斤，制法具后。止同乳粉等分，收秋露数晚，复晒乾听用）　乳粉（四两，其晒制之法，乳汁若干即下铜锅内煎熬成膏，用大磁盘取起，盛于日下晒之，以水浸于盘下易干）白茯苓（一斤，为末，以水淘去浮面心梗）　天门冬（洗净去心晒乾）　人参（去芦）　熟地（酒浸洗烘乾）　生地（酒浸洗烘乾）　麦门冬（洗净去心晒乾）　甘州枸杞（净，各四两）
上为末，炼蜜丸桐子大。每服三十丸，白滚汤或醇酒下。
●制秋石法　用阴阳童便一百斤加大匾皂二十片，同入大锅内，以桑柴火熬彻，煎成黑滓取起，用大砖就地砌八卦炉一座，中虚广八寸四分，以大铁钉三个钉入地三寸三分，高如鼎足样，上架倾银紫粉罐一个，仍将前滓入内，用炭火周围上下拥之，扇，煅待滓通红烟气尽为度，取下用器聚之。如或前滓多而罐小，一炉制不尽，尽几炉。煅制毕将锅洗净，用清河水同煅过滓投锅内，煎数沸取起滤去渣，存水听制。其滤渣法用磁钵一个，上放筲箕一只，箕内铺好绵纸数层，纸上铺煅过小土块一层，其上先预放炉旁，稍煅微红，毋使太过不及，其土上更加纸数层，纸上再加新细布二层隔之，遂将滤下清水入乾净锅中，煎熬枯彻，其质如霜雪者乃元精凝结而成秋石也。
●水芝丸　补虚益损。
莲实去皮不拘多少，酒浸一宿，置大猪肚内用水煮熟，取出焙乾为末，酒煮糊丸桐子大。每服五七十丸，食前酒下。
●神仙救苦丹　专治五劳七伤、诸虚百损，兼治虫积。川椒二斤半，拣去枝目，先将釜一口覆于地上，四围用刀画记，取去釜，用炭火烧红其地，将米醋泼地，用纸摊椒在上，以釜盖之，良久取出；用炼蜜一斤四两调椒末成膏，木臼内捣千下，丸桐子大。每日清晨温酒下十五丸。忌五辛。不宜闭口花椒，半年加至二十丸，一年后加至二十五丸，百无所忌。
●枸杞子丸
枸杞子（八两）　生地（酒洗）　麦门冬（去心）　当归（酒洗，各四两）　天门冬（去心）　熟地　锁阳（各二两）　芍药（一两）
上为细末，酒糊丸桐子大。每服七十丸，空心盐汤下，白汤亦可。外加酒炒黄柏四两尤妙。
●少阳丹
苍术乃天之精也，用米泔水浸半日，刮去黑粗皮晒乾，捣碎，罗为细末一斤。
地骨皮乃地之精也，新掘者以温水洗净，用槌打扁去心，止取嫩皮晒乾，捣罗为细末一斤。
桑椹乃人之精也，用黑熟者二十斤入磁盆内，以手搓揉揣烂，入绢袋内压汁去渣，将前二味药末投入椹汁内，调为稀糊倾入磁罐内，封口置净棚上，昼採日精，夜採月华，专待日月自然煎乾为度，捣罗为细末，炼蜜丸，赤小豆大。每服十丸，无灰酒下，日进一二服，服一年发白返黑，三年面如童子，寿与天齐，此药若总合，恐阴雨损坏，必须旋合，旋晒一二日就干，採日精月华四十九日，从新为末，如法丸用。纵使总合亦须用十数大盘分开晒一二日就干，兔致雨坏。
●金髓煎
枸杞子不拘多少，逐日族採红熟者，去梗拣净，即以无灰酒于净瓮内浸，用蜡纸封固紧密勿令透气，候日数足捞起，石盆内研令极烂，以细布滤去渣，取净汁同前渍药酒搅匀，量磁锅内所盛多少，作数次慢火熬成膏，须不住手搅，恐黏底不匀，候稀稠得所倾出，磁器贮之，勿令泄气。每日早晨温酒半盏，化开二大匙服之，夜卧再服，能使身轻气壮，可以羽化。
●胆槐丹
取槐子去皮纳牛胆中令满，阴乾百日取出。每服一粒，空心新汲水下，早晚再服，一月内身轻，百日内白发变黑，久服齿落更生，走步如飞。
●女真丹
女真实去梗叶，酒浸一昼夜，粗布袋擦去皮晒乾，待初伏日入旱莲草自然汁内浸一日一夜，取出晒乾，夜露日晒至中伏日；又浸旱莲汁内一日一夜，晒露至未伏日；又入早莲汁内浸一日夜，晒乾为末，炼蜜丸桐子大。每夜酒送百丸，其功不旬日使膂力加数倍。又能变白发为黑，强腰膝，健阴不走，初服后便能使老者无夜起之功。
●养元散
糯米一升，水浸一宿，沥乾燥，慢火炒，令极熟后细罗如飞面。将莲肉去心三两，怀庆山药三两，大鸡头实三两碾末，入米粉内。每日清晨用一盏，再入白糖二匙或砂糖，用滚汤调食，其味甚佳，可以常食不厌。
●参苓造化糕
人参　白茯苓（各四两）　白术　莲肉（去皮心）　山药
上为细末，用粳米一斗作末，将前药和匀，又加白砂糖或蜜蒸糕，火焙之不时食。
●八仙添寿丹　能乌鬚发，壮神强筋骨，调荣卫，久服延年。
何首乌（六两，竹刀切片）　川牛膝（六两，同何首乌用黑豆五升，瓦甑蒸一时晒乾，如此九次听用）　山茱萸肉　知母
柏子仁　黄柏　当归（酒洗，各四两）　败龟板（酥炙，四两）
上为细末，炼蜜丸桐子大。每日空心酒下三十丸，七日后添十丸加至七十丸止。忌烧酒、萝卜、辛辣之物。
●龙液膏
坚白茯苓去粗皮，焙乾为细末，择取上好溪流水浸去筋膜，渣净复焙乾贮磁罐内，和以真蜂蜜顿铜釜中水煮一日，火用桑柴，水及药罐之半不可没肩，制成，空心白滚汤服。烦郁躁渴，一切下部诸疾可除。
●打老儿丸　西川有一大夫，名陈转运者，到青城山下，见一妇人在高山上望南行走如飞，约年三十馀岁，手执棒一条赶一百岁老儿，转运问妇人曰：因何打老儿，妇人答曰：是女子之孙，吾乃五百馀岁，老儿一百一十岁，是老儿不肯修炼服药，所以打之。转运下马跪拜曰：愿求此方传流救济世人，因名为打老儿丸。能治五劳七伤，阳事不举，真气衰弱，精神短少，小便无度，眼目昏花，腰膝疼痛，两脚麻冷不能行走。
石菖蒲（去鬚毛嫩桑枝条拌蒸晒乾，不犯铁器）　乾山药（蒸出晒乾）　川牛膝（去头用黄精自然汁浸，漉出酒浸一宿。若无黄精，酒浸三日，漉出细挫焙乾）　远志（去心甘草汤浸一宿）　巴戟（去心枸杞子汤浸一宿，漉去酒浸一伏时，菊花同焙令黄去菊花）　续断（去筋酒浸一伏时焙乾）　五味子（蜜浸蒸从已至申，又以浆水浸一宿焙乾）　楮实子（水浸三日去浮者，晒乾酒浸一伏时，涌出蒸从已至亥，焙乾）　杜仲（去皮酥，蜜炒去丝）　山茱萸（取肉暖火焙乾）　茯神（去皮心捣细于水盆搅浊去浮）　熟地（磁锅柳木甑蒸之，摊令气歇拌酒再蒸晒乾，勿犯铜铁器）　小茴香（酒浸一宿炒）　肉苁蓉（酒浸一宿，刷去沙土，乳甲劈破中心去白膜）　枸杞子
上为细末各等分，酒糊丸桐子大。每服三十丸，空心温酒下，或白汤亦可，服五日便觉身轻，十日精神爽快，二十日语言轻响，手足便利，一年头白再黑，行走如飞，久服百病消除，容颜顿加，面如童子。
●不老方
用十六七岁女子候该月行经时，用无灰绵纸收之，阴乾剪去白纸，用芝麻油灯烧灰，用童子童女发各三两，洗净入罐内，盐泥固完，大火烧过取出为极细末，同前经灰，每服二分，发灰三分及清白童便一锺送下。取童便用十二三岁童子，令服白米汤，每服一碗用枣子二个，先服三碗枣六个，行一时再服一碗枣二个，有便黄色不用，随即与汤一碗枣二个，再取即清白，方用。
●彭祖接命丹
用大附子重二两二钱一个，或一两六钱亦可，切薄片夏布包定，甘草二两、甘遂二两俱捶碎，二味烧酒二升共浸半日，文武火煮酒干为度，取起附于、甘草、甘遂不用，加麝香三分，捶千下作二丸，阴乾。一丸填脐内，七日一换，一丸放黑铅盒内养之。此丹暖丹田、助两肾、添精补髓、却病久固、返老还童、延年益寿。
●固真丸　治肾经虚损，真元不足。
鹿角霜（一斤）　白茯苓（五两）　鹿角胶（二两）
上为末，将胶水搜丸桐子大。空心米汤或酒下百丸。
●金主杖鹿角霜丸　（又名班龙珠丸）　益气力、补精髓、强阳壮阴、固精补肾、滋血补脑，既济阴阳、尤固元气，久服延年悦色，面如童少。
鹿角霜（十二两）　天门冬末（净）　麦门冬末（净）　生地末（净）　熟地末（净，各二两，俱如法制）
厚黄柏四两，先用酒浸一宿焙乾，又以盐水浸一宿焙乾，碾为细末，净四两共前药未搅匀，外用蜜十二两炼滴水成珠，入酒化鹿角胶四两，待温和前药搜为丸，桐子大。每服五十丸，空心温酒下或盐汤亦可。各加乾姜一钱五分，炒黑。
●仙传斑龙丸　蜀中有一道人，童颜漆发眉宇疏秀，自歌曰：尾板不禁沧海竭，九转神丹都谩说，惟有斑龙顶上珠，能补玉堂关下血。仙人许仲源得受其方。道人曰：吾饵此药今寿四百三十二岁，缘汝有仙骨，故此相授。言讫化白鹤飞去。许仙后传于世。此药理百病、养五脏、补精髓、壮筋骨、益心志、安魂魄，令人悦怿驻颜转身，延年益寿。
●鹿角霜　鹿角胶各（二十两）　菟丝子（二十两，酒浸二日，蒸焙乾为末）　柏子仁（二十两，去壳净另研）　熟地（二十两，酒浸二宿，蒸焙乾为末）
上为细末，将胶用无灰酒磁器内慢火化开煮糊，和杵二千下，丸桐子大。每服四五十丸，空心温酒或盐汤下。
●添精补髓玉环垂珠丸（忌食诸血物、葱、蒜，戒房事六十日）
远志（酒浸甘草水煮）　大苁蓉（酒浸三日，盐水洗去甲膜，酥炙）　天门冬（酒浸三日去心）　麦门冬（酒浸三日去心）　生地（米泔水浸一日炒）　熟地（酒浸二日焙乾）　巴戟（酒浸一日去心）　锁阳（酒浸酥炙）　黄耆（童便浸一日，炒以上各一两）　大黄（火煨三钱）　京墨（焙存性）　白术（各五钱）
黄狗肾二副（腰子、股子全用，酥炙焙乾）　槐树枝（烧存性二两，隔路交X后荡著妙）
为细末，酒糊丸。每服六七十丸，空心盐汤或温酒下。
●辟穀方（此药大忌欲事）
大豆（五升，淘净蒸三遍，去皮为细末）　大麻子（五升，汤浸一宿，漉出蒸三遍，令口开去皮为末）　糯米（五升，淘净共白茯苓一处蒸熟）　白茯苓（五两，去皮同糯米蒸熟为末）
先将麻仁末同糯米、茯苓捣如泥，渐入豆末，和匀团如拳大，再入甑蒸。从初更至半夜后住火，寅时出甑。午时晒乾为末服，以饱为度。不得吃一切物，用麻子汁下。如渴，饮麻子汁，遇应食时用葵菜子三合为末，煎汤放冷服之。初间吃三五日白米稀粥汤，三日后诸般食饮无避忌。
●又方　白茯苓去皮五斤切块，用白米五斗水淘净，入茯苓千中大甑蒸之，米熟为度，去米晒乾；再用米五斗仍前蒸，米熟去米晒乾为末，以牛乳炼成浓膏，和拌捣作饼晒乾收贮，服之不飢。可为行兵入山避乱之乾粮最妙。
●染须方
五倍子用洁净不曾沾油小铜锅一口，砖四块砌风炉，以锅置火上入水滚沸，去水待热量用，倍二两入锅炒至白烟浓暖略转青烟，则倍已黑软如青精饭一团，此便是火候足时。先时用青布方尺，水洗扭干摊地上，将前药趁热倾布上，扭成团，脚踏成饼，候冷取出置地上去火气，其饼劈开，褐色者佳，黑色则无用矣，量鬚发多寡用。
铜花，以铜敲成片，入猛火中烧透红淬米醋中，其花自落，百烧百淬，其花积多，其醋渐干，却用绵纸摊热灰上，以醋倾纸上，渗干取铜花炒燥，研细（诸方皆用铜末独此方用铜花）。
硇砂透明洁白者佳　明矾用明净者，生用白及切片炒令黄色
以上五味各研为极细末，每五倍一两，铜花三钱，硇砂五分，明矾七分，白及四分。最要明白盖倍黑则无力，铜多则发黄，矾多则不黑，硇多则烂肉，及多则损发，分毫增减不得。和匀再研极细，愈细愈佳，以下三味煎汤用：
细茶　石榴皮（酸榴皮尤佳，须阴乾黄色，腐黑者不可用）　诃子（去核用皮）
茶四两，榴皮一两二钱，诃皮二钱，水十瓯煎至二瓯，去渣入铅罐内听用，愈久愈好，久则澄沏如黑水矣。
●顿药法
以铅瓯一只调和药物，量人茶卤不稠不稀，绵纸封瓯人汤锅顿，令纸湿而将干开看，药面生青水四边水气尽收柞砂糖香即取起候温用。
●染发法
先将头发用温汤肥皂洗极净，揩乾，复用温汤洗去肥皂馀气，揩极干皮肉不润。然后将前药用抿子细细搽上，务令无处不到，候其尽干，夜分后略略爬动自落，落后温汤肥皂洗尽。若根下皮肉有黑色，用绵蘸油擦净复洗，干后少用核桃油润之。此方赣州董挥使乃生而鬚眉发皆白，不能承袭，后得此方染之始得替职。一月染一次，久而且黑极，妙方也。
●九阳乌须不老丹
血馀（一斤，择黑润者用皂荚一斤煎汤洗净，清水漂过五六次，晒乾置锅内，用川椒二两去梗目，与发层层铺盖，以小锅盖定，盐泥封固，上用重石压之。先用武火煅一炷香，次用文火煅半炷香，以清烟尽力度，冷定取出，有四两二三钱为则。童子发更妙）　赤白何首乌（各八两，竹刀去皮，石器内捣碎，上下用黑豆二升铺盖，蒸熟取出晒乾，又蒸又晒，如此五次）　赤茯苓（八两，去皮切片，牛乳二碗浸一日夜）　白茯苓（八两，去皮切片，人乳二碗浸一日夜）　破故纸（八两，酒拌砂锅内炒香）　当归（四两，去尾酒洗）　生地（四两，酒洗）　菟丝子（四两，人乳一半，好酒一半，浸一宿取出蒸熟炒香）　熟地（四两，酒蒸）
上为末，炼蜜丸桐子大。空心临睡各五十丸，白汤或酒下。忌萝卜、蒜、烧酒破血之物。一方无当归。年老加酥炙龟板四两；无子加川椒去梗目微炒二两；痰火加蜜炙黄柏一两，盐水炒知母三两。用药酒下。
●服乌须丸药酒方
当归　生地　川芎　白芍　五加皮　枸杞子（各二两）　核桃肉　黄柏（炒，各一两）　砂仁（研，五钱）　小红枣（去核，百枚）
无灰老酒三十六斤，内分五斤和前药入瓶内隔汤煮，约酒耗三斤为度，取冷滤去渣，入前药内淘熟收用。
●乌须得效方（又名四制首乌丸）
何首乌大块者赤白各半，以竹刀去皮捣碎晒乾。忌铁器。如干者即以米泔水浸一宿待温透，以竹刀去皮捣碎晒乾罗末听用。　首乌末一耳子（炒去刺）　牛膝（酒洗）　沙菀蒺藜（炒）　肉苁蓉（酒洗去、膜，各一两）　甘州枸杞　白术（炒）
麦门冬（去心）　当归　杜仲（姜汁炒去丝，各二两）　防风（去芦）　沉香（各五钱）　天麻（一两）
上锉片，生绢袋盛无灰醇酒九斗，磁瓶中春浸十日，夏浸七日，秋冬十四日，取出药袋控干晒为末，炼蜜丸桐子大。每服五十丸，酒下。其药酒午夕夜坐各服三杯，五更服三杯。百骸快，诸病潜消、身体强壮、鬚发不变、耳目聪明、牙齿坚固、精神胜常。
●保命丹　治虚损，风气湿痹，心、腹、胃、胁、膀胱疼痛，腰膝无力及膈噎肤燥，疮癫一切恶症。并妇女赤白症瘕。久服益精润肌。
胡桃肉　小红枣（去核）　白蜜各半斤　酥油四两　苍术（炒）　陈皮　厚朴（姜炒）　白术（炒）　香附（炒）　当归　砂仁
生地　乌药　赤白何首乌（竹刀去皮，以上各二两）　麦门冬（去心）　破故纸（炒）　白芍（炒）　牛膝（去芦）　枳壳（炒）　半夏　人参　五加皮　杏仁（去皮）　川椒（去目）　虎胫骨（酥炙，以上各一两）　甘草　小茴香　独活　防风　木香　沉香（各五钱）　川芎（八钱）　乌药　白茯苓（去皮，各一两）　荆芥（五钱）
上锉片，绢袋盛，堆花烧酒一大坛入药固封浸百日，取起药晒乾为末，酒糊丸桐子大。每服三十丸，酒下。其酒空心及午戌时任意服二三盏。


卷五  ——————————————————————————————————————————————————————————————————————————————————————————

妇人经病  ***************************
超前为热，退后为虚；血滞宜破，血枯宜补。常时与经前作痛为血积，经后为血虚；常时发热为血虚有积，经行发热为血虚有热。
●加减四物汤　治冲任虚损，月水不调，脐腹㽲痛。
当归　川芎　芍药　熟地（各等分）
上水煎服。经候微少、渐渐不通、手足痠疼、肌瘦潮热、脉微数，去地黄、川芎，加泽兰叶三倍，甘草半分；经水过期者，血少也。加陈皮、白术、人参、升麻；未及期先来者，血热也。加黄芩、香附、黄连；肥人亦兼痰治。经色紫黑兼有块者，血虚有热也，或作痛，加童便、制香附、芩连，或加柴胡；有气血俱热者，宜凉气血，加柴胡、黄芩、生地、香附；经行身热、脉数头昏，加柴胡、黄芩；经水临行小腹连腰作痛者，乃郁滞有瘀血，加香附、莪术、玄胡索、桃仁、红花、木香；发热加黄芩、柴胡；阴虚血少、经水不通、小便涩而身体痛，加白术、牛膝、牡丹皮、香附、陈皮、桃仁；经水行后作疼者，气血虚也，加四君子汤；血枯经闭，加桃仁、红花；经水适来适断，或有往来寒热，先宜服小柴胡汤。后以此汤和之。
●肥白入经水过期者是痰多
用二陈汤加南星、苍术、滑石及川芎、当归、香附。
●肥人痰多佔住血海地位因而下多者，日必渐昏
用南星、苍术、川芎、香附作丸服；肥人不及日数而多者，痰多血虚有热，亦用前丸药中更加黄连、白术。
●经水不通
用马鞭草取汁熬膏为丸，或烧灰存性为丸，红花、当归煎汤下。
●肥躯脂满经闭不行者
导痰汤加黄连、川芎。
●经水去多不住者
以三补丸加香附、龟板、金毛狗脊。
●逍遥散　治血虚烦热、月水不调、脐腹胀痛、痰嗽潮热。
甘草（炙，五钱）　当归（去芦炒）　茯苓（去皮）　芍药　白术　柴胡（去苗，各一两）
每服五钱，水一盏，煨姜一块，薄荷少许，煎七分，温服。
●一方　治经不调而血水淡白。
宜用参、耆、归、芎、香附、白芍。腹痛加胶、味、艾叶、玄胡索。
●固经丸　治经水过多不止。
黄芩　龟板　白芍药（各一两）　樗根皮（七钱半）　黄柏（三钱，炒）　香附（二钱半，童便浸一宿）
为细末，酒湖丸服。
●四制香附丸　治妇人女子经候不调，亦治女人久泻。
香附（去毛一斤作四分，一分酒浸七日，一分童便浸七日，一分盐水浸七日，一分米醋浸七日，各焙乾）
上为末，醋糊丸，桐子大。每服七十丸，空心食前盐汤下。肥人依方服；瘦人加泽兰叶、赤茯苓各二两。
●丹参散　治妇人经脉不凋，或前或后，或多或少；产前胎不安，产后恶血不下并治之。兼治冷热劳腰脊痛、骨节烦疼。
丹参（去芦，不拘多少为末）
每服二钱，酒调下。经脉不调食前服，冷热劳服无时。
●导经丸　治妇人经水不通，脐腹连腰腿疼痛。
当归　川芎　白芍药　甘草（炙）　官桂　桃仁（一两，炒）　大黄（二两）　血竭（二钱半）　红花（少许）　地胆（二十一个，去翅足）
上为末。炼蜜丸，桐子大。每服三十丸，空心温酒下，量虚实加减服。
●通经丸　治妇人、室女经候不通，脐腹疼痛或成血瘕。
川椒（炒去汗）　蓬术（炒）　当归（去芦）　青皮（去穰麸炒）　乾姜（炒）　红花　大黄（炒）　桃仁（去皮细研）　桂心（等分）　乾漆（炒去烟）
●为末。将一半用米醋熬成膏，和余药一半成剂臼中杵丸，桐子大，每服五十丸，醋汤、温酒空心下。　紫金活命丹　治妇人经脉不通而作痛、血瘕等疾。
锦纹大黄（一两）　苦葶苈（五钱，净）　巴豆（去壳，七十粒）　红娘子（六十个，全）　木香（一钱）
上为末，红枣煮烂去皮核，和药丸弹子大，重二钱五分。用丝绵如法裹包入阴户深处。当见头疼晕闷作渴、浑身困倦，可食白滚粥饭，待下有黄水或血水流滴三日，其药自然脱下，肚腹作疼三个时辰，恶物才下，有形可验。
●补药方
胡椒（五钱）　木香（一钱）　潮脑（一钱）　砂仁（五分）
为细末，稀糊丸，绿豆大，朱砂为衣。每服十五丸，空心白汤下，一锺茶时食白鸡卵三个，好酒一、二锺。如此三服后，服加减四物汤。数服此方神妙。
●血竭膏　治乾血气。
用锦纹大黄，酒浸晒乾四两，为末，以好醋一升熬成膏丸，如鸡头大。临卧服一丸，热酒化开待温服。大便利一、二次，红脉自下。此调经之仙药也。又方加香附。若经血逆行或血晕，或吐血，或咳血，用韭汁服。
●失笑散　治妇人血气痛欲死者。（方见心痛门）
●紫金锭　治妇人腹内结块久而不消，并月经过期不至，腹内作痛或为邪所交腹中作痞，热酒磨服并愈。孕妇不可服。（方见痰门）
●一方　治室女月经不通。
紫崴（一两）　乾漆（二钱半）　芍药　蓬莪术　当归梢（各一两半）
为末。每服二钱，空心酒调下。
●又方
雄猪屎一两，烧灰存性为末，空心温酒调下一钱。
●一方　治室女经闭不行。
用锦纹大黄一两切片，好酒浸一日一夜，取出晒乾蒸熟，再入酒浸再晒乾，仍前蒸熟丸桐子大。每眼三十丸，空心酒下。
●又方
苏木四钱，黑豆一升，好酒一升半，入锅煮至一瓯，加童便一瓯搅匀服，出汗效。

崩漏  ***************************
皆由伤损冲任二脉，血气俱虚不能约制经血，故忽然暴下。
●奇效四物汤　治血崩。
当归　川芎　芍药　生地黄　阿胶（炒）　艾叶　黄芩各等分，水二锺，姜三片，煎一锺，空心服。因劳气弱者，加人参、黄耆、升麻；因热者，倍黄芩；因寒者，加炒黑乾姜；紫色成块者，血热之甚加黄连；崩过多者，先用五灵脂半生半炒为末，一服后分寒热用药。
●一方
用白芷煎汤调百草霜服。甚者加棕榈灰，稍止即以四物汤加乾姜凋之。此急则治其标也。四物汤加黄芩、黄连、人参参、黄耆、香附、乾姜。此缓则治其本也。
●又方　四物汤加荆芥穗，止血甚效。
●治血崩血淋及产后去宿生新
取黄黑牛胎一个（腹中者），去身只留四足，酒洗净蹄壳尤要紧，新瓦上炭火煅存性，不可煅过，研末，无灰酒送下。每服重者七、八钱，轻者三、五钱。
●治崩漏多因气所使而下
香附末（炒黑）　归身　白芍药　地榆　熟地黄（各一钱）　川芎　黄耆　蒲黄　人参（各五分）　白术（一钱）　升麻（三分）
水煎服。甚者加棕毛灰，酒调服。
●一方　香附炒黑为末，每服三钱，饮汤调服。
●治妇人血崩不止
槐花（一两）　棕毛灰（五钱）
水二锺，盐少许煎七分，温服。
●一方　治漏下乃热而虚。
宜四物汤加黄连。
●一方　蚕砂为末，每服三、五钱，热酒调下。
●如神散　治妇人血崩不止，赤白带下。
香附子　赤芍药
等分为末，盐一撮，水二锺煎一锺，去渣，食前温服。
●治血山崩
蟹壳　旧红褐子　陈棕　莲房（各饶灰存性）
上等分，共为末。每服三钱，用酸浆草汁一锺冲下，热黄酒一锺，热服。

带下  ***************************
赤属血，白属气。湿热为病主燥，湿为先，漏与带俱是胃中痰积流下渗入膀胱，法当升之。甚者用吐，以提其气。须断厚味。
●加味二陈汤　治带下。
陈皮　半夏　茯苓　付草　苍术　白术　升麻　柴胡（各等分）
姜三片，水煎服。
●治肥人白带是湿痰
海石　半夏（姜制）　南星（姜制）　黄柏（炒）　苍术（泔浸炒）　香附　川芎（酒洗）　樗皮　乾姜（各等分）
上为末，醋糊丸桐子大。每服五、六十丸，空心白汤下。暑月去乾姜。
●治瘦人带下多热
黄柏（炒）　黄芩　滑石　樗皮　川芎（酒洗）　海石　青黛　当归（酒洗）　芍药（各等分）
醋糊丸服。
●固真汤　治白带临行时脐下痛甚。
人参（五分）　黄柏（炒）　黄芩（炒）　白葵花（各一钱）　乾姜甘草（炙，各三分）　郁李仁（八分）　柴胡（七分）　陈皮（五分）
水一锺半煎七分，空心服。葵花白者治白带，红者治赤带。此治气滞白带者。
●固肠丸　治湿胜者，用此以燥其湿，亦不可单用。须看病作汤使。
椿根白皮（性凉而燥，须炒用）为末，酒糊丸服。血虚者，加减四物汤；气虚者，参、术、陈皮间与之。
●樗白皮丸　治白带。
樗白皮　山茉萸　苦参　香附（各五钱）　龟板（二两）　栀子（二两）　黄柏（一两）　乾姜　贝母（各二钱）　白芍药（七钱半）　白术
为末，酒糊丸服。
●一方　治赤白带下。
用黄荆子炒为末，酒调下二钱。
●一方　治崩中白带。
白芷（六两）　花椒目（四两）
以白芷四两用石灰半斤淹三宿，漉去灰，将白芷炒焦，同椒目为末，或加茜草少许，粥丸服。
●治妇人上有头风鼻涕下有白带
南星　苍术　柏皮（炒）　滑石　半夏　川芎　辛夷　酒芩　牡蛎粉（炒，各等分）
水煎，食前服。
●治赤白带下
用旱莲草不拘多少，阴乾为细末。每用一匙入鸡子清内搅匀，蒸熟食之。后食枣一枚去腥气。

胎前  ***************************
当清热养血。
●安胎饮　治孕成之后，见胎气不安，或腹微痛，或腰间作疼，或饮食不美者服之。或至五、六个月常服数帖。
白术　当归　芍药　熟地（各一钱）　人参　川药　黄芩（须沉水者佳）　陈皮（各五分）　甘草　砂仁　紫苏（各三分）
姜一片，水煎服。
●又方　安胎。
白术、黄芩，炒麴为末，粥丸服。
●治妊娠半产或三月堕者
于两月前以杜仲八两，糯米煎汤浸透，炒去丝；续断二两，酒浸焙乾为末，以山药五、六两，打糊丸桐子大。每服六十丸，空心米饮下。
●固胎饮
当归身　熟地　人参　白芍药　白术　川芎　陈皮　甘草　薛荔（即桑上羊儿藤）　黄连（少加）　黄柏（少加）
水二锺，糯米一撮，煎八分服。血虚不安加阿胶；痛加宿砂。
●芩术散
黄芩（条实者，酒浸炒，一两）　白术（壁土炒、去上，一两）
砂仁（炒，三钱）
为末。米汤调下二、三匙。
●芎归补中汤　治妇人性急，常惯小产。
当归　川芎（各一钱半）　茯苓（八分）　黄耆（炙，一钱）　黄芩（酒炒，二钱）　甘草　陈皮　阿胶（蛤粉炒，各五分）　白术（土炒，钱半）　续断（酒洗，二钱）　桑寄生（七分）　香附（炒，一钱）　砂仁（三分，按月加至一钱）
水二锺，姜三片，煎八分，空心服。如未孕，每服十五帖。如前次三月内小产，下次亦如期而来，必先于两月半内每日服一帖，保过三月半后方稳。
●束胎丸　怀妊七、八个月服之。
黄芩（炒。夏一两，春秋七钱半，冬五钱）　白术（二两）　陈皮（三两，忌火）　白茯苓（七钱）
为末，粥丸桐子大。每服三、四十丸，白汤下。
●达生散　八、九个月服。
大腹皮（二钱）　人参　陈皮　紫苏茎叶（各五分）　白芍药　白术　当归（各一钱）　甘草（二钱，炙）
上作一帖，人黄杨头一个，葱五叶，煎服。夏加黄芩，春加川芎，冬加砂仁；气虚加参、术；气实倍香附、陈皮；血虚倍当归，加地黄；性急多怒人加柴胡；有热加黄芩；食少加宿砂、神麴；渴加麦门冬；食易飢多加黄杨脑；湿痰加黄芩、半夏；腹痛加木香；胎动加苎根。
●金匮当归散　娠宜常服之。
当归　川芎　白芍药　黄芩（各一两）　白术（半两）
上为末，酒饮调服方寸匕，日二次。或酒糊丸，桐子大。
每服五十九，茶、汤任下，空心食前服，日三次。此养血清热之剂。瘦人血少有热、胎动不安、素曾半产者，皆宜服之。
●治妇人胎动不安及下血
艾叶　阿胶　川芎　当归（各三钱）　甘草（一钱）
水四锺煎二锺，去渣纳胶令化，分二服，一日用。八、九个月者少加缩仁。
●治产前因火动胎逆上作喘急者
用条芩、香附为末，调服。
●一方　治产动出血，产门痛。
用黄连为末，酒调一钱，日三服。
●佛手散　治妊娠胎动不安，血气冲心欲绝者。又临产服之生速，产后服之去恶血最效。
当归（去芦）　芎藭（各一两）
每服四钱，酒一锺煎乾，再入水一锺煎二、三沸，温服。
●益母丸
益母草（四两，酒洗蒸）　白芍药（一两，酒炒）　川芎（一两五钱）　当归（酒洗，三两）　香附（半两，酒炒）　砂仁（一两）　熟地（两半，酒洗、晒乾摘断，姜汁拌掺）　条芩（八钱，酒洗炒）　白术（一两，土炒）
上为末，炼蜜丸，桐子大。每服七、八十九，白汤下。此药服之能令小儿无热毒、奶牙之患。
●治胎痛乃血少
四物汤加香附，为末。紫苏汤下。
●当归散　疗妊娠被惊恼，胎向下不安，小腹连腰痛，下血。
当归　川芎（各八分）　阿胶（炒）　人参（各六分）　艾叶（四分）　大枣（二枚）　茯苓（一钱）
姜三片，水锺半煎八分，食前温服。
●当归寄生汤　治妊娠胎漏、非时下血、气虚血虚有热。
当归　川芎　艾叶　白术（各一钱）　人参　续断　桑寄生　熟地黄（各二钱）
水二锺煎一锺，空心服。
●人参橘皮汤　治始妊娠恶心阻食。
白术　麦门冬（去心）　橘红　白茯苓（各二钱）　厚朴（姜制，二钱）　人参（去芦，一钱）　甘草（三钱）
每服四钱。水盏半，淡竹茹弹子大一枚，姜三片，煎七分，去渣澄清，空心食前温服。
●又方
白术为未，水丸。随所好或汤或水下。
●经验青竹药汤　治妇人恶阻多从痰治。
竹茹（弹子大，一枝）　橘皮（一钱半）　生姜（二钱）　白茯苓（一钱半）　半夏（二钱，汤泡七次）
水二锺煎七分，温服。忌食羊肉、饧、炸等物。
●八味丸　治转胞，妊娠小便不通者是也。（方见虚损门）
●又方　四物汤加人参、白术、制半夏、陈皮、甘草、生姜，水煎服。
●全生茯苓散　治妊娠小便不通。
赤茯苓　葵子（各等分）
水煎，加发灰少许，空心服。
●竹叶汤　治妊娠心惊胆怯，终日烦闷，名曰子烦。
白茯苓（四两）　防风（去芦）　麦门冬（去心）　黄芩（各三两）
每服四钱，水一锺，竹叶五片，煎服。
●羚羊角散　治妊娠中风，头项强直，筋脉挛急，语言赛涩，痰涎不利，或时发抽搐，不省人事，名曰子痫。
羚羊角　川独活　酸枣仁（炒）　五加皮（各五分）　薏苡仁　防风　当归　川芎　茯神　杏仁（各四分）　木香　甘草（各二分半）
水一锺，姜五片，煎七分，不拘时服。
●治妊娠无故尿血
龙骨（一两）　蒲黄（五钱）
为末。每服二钱，酒调服，日三次。
●全生白术散　治妊娠面目虚浮，肢体肿如水气，名曰子肿。
白术（一两）　生姜皮　大腹皮　陈皮　白茯苓皮（各五钱）
为末。每服二钱，米饮调下。
●又方　山栀子炒一合，为细末。米饮调下。或九服亦可。
●紫苏饮　治子悬，股气不和，凑上心腹，胀满疼痛者是也。
大腹皮　川芎　白芍药　陈皮　紫苏叶　当归（去芦，酒浸，各一两）　人参　甘草（各五钱）
每服四钱。水一锺，姜五片，葱白七寸，煎七分，空心温服。
●斩鬼丹　治鬼胎如抱一瓮。
吴茱萸　川乌　秦艽　柴胡　白殭蚕
为末，炼蜜丸，桐子大。每服七丸，酒下取去恶物即愈。
●治儿在腹中哭
用多年空房下鼠穴中土一块，令孕妇噙之即止。
●伤寒热病护胎法
以灶心土，水调涂脐下，干又涂之，就服一钱。难产，细研一钱酒调服。
●一方　在临月时用。
当归　川芎　黄芩　陈皮　白术　香附（各一钱）　白芷（五分）　甘草（三分）
虚加人参。水煎，调益元散一钱服。
●三合济生汤
以枳壳、芎归、达生三方，抽其精粹而合成。此汤治临产艰难，虽一、二日不下者，服此自然转动下生。
枳壳（麸炒）　川芎（各二钱）　香附（一钱半，炒）　粉草（七分）
当归（三钱）　苏叶（八分）　大腹皮（姜汁洗，一钱五分）
水二锺煎一锺，待腰腹痛甚服之即产。
●如神丹　治难产。
巴豆（三粒，去壳）　萆麻子（七粒，去壳）　麝香（少许）
研成一饼，贴脐上即产，产下即去之。
●治难产
用红苋菜与马齿苋同煮熟，临产食之胎即下。
●如圣膏　治难产，兼治胞衣不下及死胎。
用萆麻子七粒，去壳细研成膏，涂脚心，胞衣即下，速洗去之。不即去，肠出不收，却用此膏涂顶上，肠即缩入，如圣之妙。一方用四十九粒。
●治横逆生或手足先出者
●菟丝子、车前子等分为末，每服二钱，酒下。　开骨丹　治产五、七日不下及矮少女子交骨不开，死在旦夕。
龟壳（自死者佳，占卜者次之，煮熟者不用）　女人发一握（生男女者佳，煅存性）　当归（酒洗）　川芎（各一两）
上为末，每服三钱，水一盏半，煎服。约人行五里时，胎即下。
●猪肝蜜酒法　治妇人胞水早行，胎涩不下。
猪肝　白蜜　醇酒（各一升）
共煎至二升，分作二、三服。不能服者，随其多少缓缓服之。
●催生散
白芷（炒）　百草霜　滑石
为末。芎、归煎汤调下。
●济阴返魂丹　治难产、逆产俱效。（方见后）
张子和曰：大凡妇人难产者，皆因燥涩紧敛，故产户不得开。通宜先于降诞之月，自月之日用长流水调益元散，日三服产必易，产后亦无一切虚热、气血不和之疾。如未入月则不宜服，以滑石滑胎故也。
●将产时
以鸟不宿茎叶锉碎一大把，加甘草一钱，酒、水各半煎一锺，服之易产，且产后无病。其叶如杏叶，而枝梗有刺，鸟不可宿故名。又名石米刺。

产后  ***************************
产后当大补气血为先，虽有他症以未治之。不可用芍药。
●主方
白术　归身尾　陈皮　川芎　甘草（炙）　黄耆　人参（各等分）
水煎服。大热加炒黑乾姜；热轻则加茯苓。
●治产后气血虚甚发热恶寒　切不可发表。
川芎　当归　熟地　白术　茯苓　人参　甘草　陈皮或加黄耆
水煎服。如左脉不足，补血药多于补气；右脉不足，补气药多于补血。
一产下，即以佛手散用童便一锺，酒一锺前七分服。此药大能去宿生新，无腹痛血晕之患。
●治产后血往上冲昏晕欲绝者
以红花一大撮，好酒半碗煎数沸，人童便二盏，乘热灌下立醒。
●治产后恶露不尽腹中刺痛
当归　川芎　熟地　桃仁　红花　陈皮　甘草　香附（童便浸炒）
水煎服。
●又方　捣生姜真汁，热酒调服。
●又方　用五灵脂、香附，为末，醋丸服。甚者，加留尖桃仁。
●独行丸　治妇人产后血冲心动及治男子血气心腹痛。
五灵脂（去土，半生半炒）为末，水丸弹子大。每服一丸，酒或姜汤下。
●加减芎归汤　治产后去血过多，晕烦不省一切、去血并治。
芎藭　当归（去芦，酒洗焙，各等分）
每服四钱，水一锺煎七分，热服。腹中刺痛加白芍；口乾烦渴加乌梅、麦门冬；发寒热，加乾姜、白芍；水停心下微呕加茯苓、生姜；虚烦不得眠加人参、竹叶；大便秘涩加生地、橘红、杏仁；小便不利加车前子；腹胁臌胀加厚朴；血崩不止加香附；咳嗽痰多加紫苑、半夏、生姜；腰痛，膝痛加牛膝；心下疼加玄胡索；恶血不下、腰腹重痛加丹皮。
●当归羊肉汤　治产后发热，自汗肢体疼痛，名曰蓐劳。
当归（去芦酒浸）　人参（各七钱）　黄耆（去芦，一两）　生姜（半两）
上用羊肉一斤，煮清汁五大盏，去肉人前药煎四盏，去渣作六服，早晚频进。
●猪腰子粥　治产后蓐劳发热。
猪腰子一个，去白膜，切作柳叶片，用盐酒拌，先用糯米一合，入葱椒煮粥，盐醋调和，将腰子铺盆底，用热粥盖之，如作盒生粥状，空心服之。
●一方　鹿阴茎焙乾。产后虚劳者，饭上蒸熟，切片酒下。极补，最效。
●人参汤　治产后诸虚不足，发热盗汗。
归身　人参（去芦）
等分为末，猪腰子一个去膜切片，以米三升，糯米半合，葱白二茎，煮米熟，清汁一盏入药二钱煎八分，不拘时服。
●人参当归散　治产后去血过多，血虚则阴虚，阴虚生内热。其证，心胸烦满，吸吸短气，头痛闷乱，晡时转甚，与大病后虚烦相类，急宜服之。
熟地　人参（去芦）　当归（去芦）　肉桂（去皮，各一两）　白芍（二两）　麦门冬（去心，一两）
每服四钱，水二盏，先以糯米一合，淡竹叶十片，煎至一盏，去米、叶入药，并枣三枚煎，温服。血甚热者，加生地黄。
●治产后血晕
用韭菜细切盛有嘴瓶中，以热醋沃之，急封瓶口，以瓶嘴纳产妇鼻孔中搐之，即苏。又法，以旧漆器烧烟燻之。
●又方　用鹿角烧灰，出火毒，为末，酒调灌下即醒。兼治血崩。
●又方　荆芥穗研细末，用一分吹鼻中。
●清魂散　治血迷血晕。
人参　泽兰叶　甘草（各二钱）　荆芥　川芎（各五分）
为末，温酒、热汤各半盏，调一钱灌之，下咽即开眼。
●治胎衣不下
以朴硝用童便调一、二盏，热饮立下。亦治死胎。
●治产后泄浑
黄耆　白术　川芎　茯苓　乾姜　滑石　陈皮　芍药（炒）　甘草（炙）
水煎服。
●白术散　治产后霍乱、吐泻、腹痛、烦渴、手足逆冷。
白术　橘皮　麦门冬　人参　乾姜（泡，各一两）　甘草（炙，半两）
每服八钱，水锺半，姜五片煎八分服。
●草蔻理中丸　产后元气虚弱，脐腹疼痛，泄泻不止。又治男子脾胃虚弱久泻。
人参（一两）　白术（一两，煨）　乾姜　甘草（各五钱，炙）　肉豆蔻（七钱，麴裹煨）
上为末，炼蜜丸，桐子大。每服四、五十丸，空心米汤下。酒煮面糊丸亦可。
●熟地黄汤　治产后虚渴不止、少气脚弱、眼眩、饮食无味。
熟地（一两，洗净，酒浸蒸焙）　人参（去芦）　麦门冬（去心，各一两）　甘草（炙，半两）　栝蒌根（四两）
水煎服。一方用八味地黄丸，龙眼汤下。
●参术膏　治产后胞损成淋沥证。
人参（二钱半）　白术（二钱）　桃仁　陈皮（各一钱）　黄耆（一钱半）　茯苓（一钱）　甘草（炙，五分）
水煎猪羊胞，后入药，作一服。
●猪蹄汤　治奶妇气少力衰，脉涩不行，绝乳汁。
猪蹄（一只）　通草（五两）
将猪蹄洗净，依食法事治，次用水一斗同通草浸煮得四、五升，取汁食之。
●又方　用莴苣嫩头作羹食之。
●血风散　治产后诸风挛急或痿弱无力。
川芎　芍药　当归　熟地　秦艽　羌活　防风　白芷　白术　茯苓
上为细末，一半炼蜜丸，桐子大，每服五、七十丸；一半末。俱酒送下。
产后中风，切不可作风治，大补气血为主。
●调导散　治妇人产前、产后大便不通。
当归　川芎　防风　枳壳（制，各四钱）　甘草（炙，二钱）
每服一两，姜三片，枣一枚，水二盏煎一盏，温服。忌动风物。
●治产后败血不止
生地黄一两，石器内捣末，每服二钱，食前热酒服，连进三服。
●一方　消产后血块。
滑石（三钱）　没药　血竭（各二钱）
为末，醋丸，服。瓦龙子丸亦可。
●洛妇人产后恶物不出上攻心痛
赤伏龙肝研细，酒调三、五钱。泻出恶物立止。
●一方　琥珀三钱为末，酒调下。
●二纱趁痛散　治妇人产后遍身疼痛及身热头痛。
当归　牛膝　桂心　白术　黄耆　独活　生姜（各半两）　甘草　薤白（各三钱）
水煎服。
●治乳汁不通
通草（七分）　瞿麦　柴胡　天花粉　桔梗（各一钱）　青皮　白芷　木通　赤芍药　连翘　甘草（各五分）
上作一帖，水煎。食后细饮，更摩乳房。如无子食乳者，要消乳用麦蘖二两，炒为末，四物汤调下。
●治产后阴肿痛
用桃仁去皮尖，细研四、五次，抹之。
●治产后用力太过门突出
四物汤煎热，人龙骨末少许，空心连进三服。用麻油汤薰洗。
●一方　治阴挺。
先以艾汤洗过，次将蛇床子半升炒热，绢包熨之自收入。
●治产后生肠不收
用枳壳二两去穰，煎汤温浸良久即入。
●治妇人子宫不收
荆芥穗　藿香叶　臭椿皮（各等分）
煎汤薰洗。
●华佗危病丸　治胎衣、恶血凑心。其证心头迷闷、胎衣上逆冲心，须臾不治。
乾漆（五钱，为末）　大附子（一枚，泡去皮脐，为末）
用大黄末五钱，酒醋熬干，即入前二味，丸桐子大。每服三十丸，淡醋汤下，须臾又进二服，胎衣立下。如无菌药，以赤小豆一升，炒过，用水三升煮二升，去豆取汁，温服立下。又无豆用妇人自己手足指甲烧灰，酒调服，须臾又进一服，更令有力妇人抱起，将竹筒于心上赶下。
●乌金散　治产后一十八证。
乌金子（即大乌豆）　肉桂（去粗皮）　当归（去芦洗）　真蒲黄　皂荚（不蛀者煅存性）　青皮（去白）　木香　血馀（洗净煅）　赤芍药　紫葳　大蓟根　小蓟根　蚕退纸（煅存性。新绵灰亦可）　棕毛（煅存性，各半两）　红花（一两）　川乌（一个，生用）　朱砂（少许，细研）　血竭（少许，细研）
上一十八味，除灰药等别研外，併为细末，入研药一处和匀，每服一钱，姜汤或芍药或凌霄花煎酒调下。甚者，日夜三、四服。忌猪、鱼、羊，一切生冷、油腻等物。第一胎死产不下；二产难；三胎衣不下；四产后眼花；五产后口乾、心闷；六产后寒热似疟疾；七产后败血、四肢浮肿、寒热不定；八产后血邪如鬼神、颠狂言语无度；九产后失音不语；十产后腹痛；十一产后百节痠疼；十二产后败血似鸡肝；十三产后咳嗽热不定；十四产后胸胁气满、呕逆；十五产后小便涩；十六产后舌乾、鼻中血出、绕顶生斑；十七产后腰疼如角弓；十八产后喉中如蝉声。以上十八证并治。
余尝合此剂所在剂人积有年矣，但古方原有虻虫、水蛭、鲤鱼皮。余乎生不忍用肉，药由是以大蓟、小蓟、紫葳代之。又去芫花、巴豆，而入蚕退纸、血竭别撰醋煮大黄膏，临证加减妙不可言，自得之妙，未尝语人。今既集方故尽发此秘。
锦纹川大黄不拘多少，米泔浸，经宿去粗皮为细末，用陈年米醋酌量多少，先熬稠黏，旋人大黄末，不住手搅，令极匀，以磁器贮之，纸封口，毋致蒸发。临用量轻重、虚实，入乌金散内服之。人壮病实者半弹子大，已下渐少。或以膏子圆如小弹子大或如圆子大或如皂子大，阴于收之密器内，临用旋看虚实，以一圆令患人嚼破，以乌金散送之，或以热醋浸化入药服之。如寻常产后内热，恶露作痛，俗名儿枕痛，及大便不利秘结者，并煎四物汤浸化一圆同服。如发寒热如疟内热者，煎小柴胡汤浸化十丸服之，未效者再进，并不损人，大能活血、荡秽、润燥、清神开胃倍食，兼治男女老幼血疾。除伤寒大病表未解者，一切服之如神。
●无极丸　治妇人血块痛极重者。
锦纹大黄（四两，一两酒煮七次，一两醋煮七次，一两童便煮七次，一两盐水煮七次）
上为粗末，再蒸七次，晒七次，然后研极细，用当归、熟地各一两五钱，浓煎汁一碗，煮米糊为丸，桐子大。产后血块痛并妇女经水不通，俱用红花酒下；心疼气痛或腰腹疼，用小茴香炒过七分，煎汤下三十丸即安，每日常服。有块者，一月之内下小小血粒，自此除根。
●济阴返魂丹　治胎前产后一切病症，功效甚大（一名益母丸）。
益母草一味，此草生二种，用紫花者，白花者不是。于端午、小暑或六月六日花正开时，连根收採，透风处阴乾，用时不犯铜铁器，以石臼捣，罗为细末，炼蜜丸，弹子大。每服一丸，各照后开汤送下。若量加木香同当归、赤芍药尤妙，其药不限丸数，以病愈为度。日服三、五丸，如桐子大，服五、七十丸。熬膏尤妙，治法于后。熬膏法：益母草不拘多少，连根叶茎洗净，石臼内捣烂，以麻布滤取浓汁，入砂锅内文人熬成膏，如黑砂糖色为度，入磁罐内收贮，每服一茶匙。胎前脐腹刺痛，胎动不安，下血不止，水煎秦艽，米汤或当归汤亦可。胎前、产后脐腹作痛作声或寒热来往，状如疟疾者，温米汤下；临产併产后各先用一丸，童便、酒化下，安魂定魄，血气自然调顺，诸病不生，又能破血养脉，息调经络，功效不能尽述。产后胎衣不下落在胞中，及产前一切，产难横生不顺，死胎经日不下，胀满、腹中心闷、心痛，炒盐汤下。产后中风、牙关紧急、半身不遂、失音不语，童便、无灰酒各半下。产后气喘咳嗽、胸膈不利、恶心、口吐酸水、面目浮肿、两胁疼痛、举动失力，温酒下。产后两太阳痛、呵欠、心松气短、身体羸瘦、不思饮食、血风身热、手足顽麻、百节疼痛。温米汤下；产后眼前黑暗、血晕血热。口渴烦闷如见鬼神、狂言、不省人事，薄荷自然汁下；如无生者，浓煎乾薄荷汤下，及童便、酒各半下。产后面垢颜赤、五心烦热或结成血块，腹脐奔痛、时发寒热有冷汗者，童便、酒各半下，或温薄荷汤下。产后余血恶露不尽结滞、腹脐刺痛、恶物上冲、心胸满闷，童便、温酒各半下。产后未经满月血气不通、咳嗽、四肢无力、临睡自汗不止、月水不调，久而不治，则为骨蒸，童便、酒下。产后鼻衄、口乾舌黑，童便、酒下。产后大小便不通、烦躁口苦，薄荷自然汁下；如无生者，煎乾薄荷汤。产后痢疾，米汤下。产后泻血，枣汤下。产后赤白带下，胶艾汤下。血崩漏下，糯米汤下。勒奶痛或成痈，为末，水调涂乳上一宿，自瘥或生捣烂敷上亦可。妇人久无子息，温酒下一丸，服至一月有孕。
●妇人阴冷　用吴茱萸入牛胆中，阴乾百日，每取二十粒研碎，帛裹纳阴中，良久如火热。
●妇人粉花癣
用艾烧烟薰，入铅粉内搽之。

妇人虚弱诸病（附子嗣）  ***************************
●加减四物汤　治妇人诸病。
熟地　川芎　芍药　当归（各等分）
每服六钱，水锺半煎八分，不拘时服。骨蒸劳热加地骨皮、知母、柴胡、黄芩；妊娠胎动不安、下血不止，加艾叶、阿胶、黄芩；血脏虚冷、崩中去血过多，加阿胶、艾叶；血崩加生地、蒲黄、黄芩，一方加阿胶、艾叶、黄芩；凤虚眩晕加秦艽、羌活；发热心烦不得卧加黄连、栀子；虚寒脉微、自汗气短、自利，加乾姜；中湿身重无力、身凉微汗，加白术、茯苓；筋骨肢节疼及头痛憎寒，加羌活、防风、藁本、细辛；脐中虚冷腹痛、腰脊间疼，加玄胡索、川楝子；经水过多加黄芩、白术；经水涩少加葵花、红花；经水暴下加黄芩；赤白带下加香附、白芷；血痢加阿胶、黄连；产后血痢腹痛加槐花、黄连、罂粟壳；血热相搏，舌乾口渴加栝蒌根、麦门冬；大渴引饮加知母、石膏。腑脏秘涩加大黄、桃仁。虚烦不眠加竹叶、人参、酸枣仁；目暴赤作翳疼加防风、羌活、防己、酒浸龙胆草；因热生风加川芎二钱半、柴胡五钱；虚热口乾加麦门冬半两、黄芩一两；产后恶露、腹痛不止，加桃仁、苏木、牛膝。
●当归建中汤　治妇人一切血气不足，虚损羸乏。
当归（去芦，四两）　肉桂（去皮，二两）　甘草（炙，二两）　白芍药（六两）
每服三钱，水一锺、姜五片、枣一枚同煎，空心热服。
●六神汤　治妇人血气不足，肌体烦热，四肢倦怠，不进饮食。
当归　地黄　芍药　川芎（各二两）　地骨皮　黄耆（各一两）
每服四钱，水一锺煎七分，空心温服。
●滋血汤　治妇人皮紧发落、心肺俱损、血脉俱弱、月水过期。益气养血，调进饮食。
人参　白茯苓（去皮）　川芎　当归　白芍　山药　黄耆　熟地（各一两）
每服一两，水二锺煎一锺，温服。
●补中丸　治妇人虚损诸疾，宜常服。
川芎　白芍　黄耆　当归　人参　陈皮（各五钱）　白术　地黄（各一两）
上为末，炼蜜丸，桐子大。每服五、七十丸，温水下。
●滋阳百补丸　专治女人劳伤、气血不足、阴阳不和、乍寒乍热、心腹疼痛、不思饮食、尪赢乏力。
益母草（半斤，端午日採，去土）　当归（六两，酒浸）　川芎（四两）　熟地（四两，酒洗）　人参　茯苓　玄胡索（炒，各二两）　芍药（三两，炒）　白术（四两）　甘草　香附子（一斤，炒去毛，分四制，酒浸四两、盐水浸四两、醋浸四两、童便浸四两，俱炒焙乾）
为细末，炼蜜丸，桐子大。每服五、六十丸，空心宿砂汤或醋汤或酒或滚汤任下。
●乌骨鸡丸　治妇人虚弱、咳嗽吐痰、骨蒸劳热、带下、经水不调、瘦倦无力、口乾舌燥。
人参（五钱）　当归（酒洗）　白芍（酒炒）　熟地（姜汁浸）　白茯苓（去皮）　香附（童便浸炒，各一两）　川芎　陈皮　玄胡索　秦艽　贝母（去心）　丹皮（各七钱）　甘草（五钱）
上用黄耆为末，拌饭喂鸡至肥，眼生眵，缢死燥去毛，破开取出肠秽，好酒洗净，将前药入肚内缝定。用酒醋等分煮鸡烂，捞起焙乾为末，鸡汁打糊为丸，桐子大。每服五十丸，空心米汤下。
●玉钥启茉丸　治女子无他疾，经事调匀，容颜不损，但久无胎孕。先师云：妇人者，众阴之所集，常与温居，今失所养，则子宫有阴无阳，不能生发，用此丸平息气血，渐生微阳，生育之要药也。
人参　白术　甘草　白茯苓　当归　川芎　白芍药　熟地　没药　藁本　丹皮　白芷　赤石脂　玄胡索　白薇（各一两，除石脂、没药另研，余药酒浸三日，焙乾为细末）　香附子（去皮毛，水醋浸三日，炒乾为末，十五两）
共为细末，炼蜜丸，桐子大。置磁器封固，每服五十丸，空心温酒下，或白汤送下，以乾物压之，待月事调匀受娠为度。
●治血虚腰痛、白带、不能生育
当归（酒洗，一两）　川芎（两半）　白芍（酒浸炒）　怀熟地（酒蒸）　白术（炒，各二两）　人参　茯苓　陈皮　贝母　川续断（酒洗）　破故纸（炒）　阿胶　鹿角霜　杜仲（姜汁炒去丝，各一两）　香附（醋炒，二两）　甘草（炙，六钱）
上为末，炼蜜丸，桐子大。每服百丸，空心白汤下。
●人参养血丸　治女人禀受素弱，血气虚损。常服补冲任、调月候、暖下元、生血气，令人有子。
乌梅（三两）　熟地（五两）　当归（去芦）　人参　赤芍　川芎　蒲黄（炒，各三两）
为末，蜜丸，桐子大。每服八十丸，温酒、米饮任下。
●治肥盛妇人禀受甚厚，恣于酒食，经水不调，不能成胎　谓之躯脂满溢，闭塞子宫。
南星　半夏　苍术　苔芎　防风　羌活　滑石
水煎服。或导痰汤亦可。
●治怯瘦、性急、妇人经水不调、不能成胎　谓之子宫乾涩，血少不能摄受精气，宜凉血降火。
当归　川芎　芍药　熟地　香附　黄芩　柴胡
水煎服。
●六味地黄丸　能补妇人之阴，血不足无子者。（方见虚损门）
●百子附归丸　此药调经养血，安胎顺气，不问胎前产后，月事参差有馀、不足，诸证悉皆治之，殊益胎嗣。
阿胶（蛤粉炒成珠）　蕲艾（去筋梗，醋煮乾）　当归（肥大者，酒浸去芦）　川芎（去芦）　熟地（去脑取沉永者）　白芍（肥长者，各二两）　香附（赤心者，十二两，去毛杵成米，水、醋各浸一宿）
共为末，用大陈石榴一枚连皮捣碎，东流水三升，熬去滓，打糊为丸，桐子大。每服百丸，空心陈米醋点沸汤下。
●神效墨附丸　治妇人久无子，经事不调，及数堕胎者。
香附子（一斤，要北方香附米去毛作四分，一分好酒浸，一分米泔浸，一分童便浸，一分醋浸，各浸一日夜）　艾绵（四两，须要洁净，无细梗及艾尘者，用醋二大碗同香附子一处煮乾，石臼内杵以烂为度，捻作钱样厚大饼，以新瓦灰火焙乾，捣为末）　白茯苓（去皮净）　当归（去芦净，酒浸一宿）
人参（去芦）　川芎（大实者去土净）　熟地（酒浸去土，又以酒浸一宿，饭上蒸过）　上等徽墨（火煅、醋淬，各一两）　木香（五钱，广南者佳）
上为末，醋糊丸，桐子大。每服五十丸，空心好酒下。
●加味益母丸
益母草（半斤）　川芎　赤芍　当归　广木香（各一两）
上为末，炼蜜丸，桐子大。每服五十丸，好酒或童便下。
●加味养荣丸　服之有孕，且无小产之患。
当归（酒浸）　熟地（酒浸）　白术（各二两）　芍药（煨）　川芎　黄芩（炒）　香附（炒，各两半）　茯苓　麦门冬（去心）　贝母　陈皮（去白，各一两）　甘草（炙，五钱）　阿胶（炒，七钱）　黑豆（大者炒去皮，四十九粒）
上为末，炼蜜丸，桐子大。每服七、八十丸，空心盐汤、温酒任下。忌食诸血。
●四制香附丸　调经养血，顺气健脾，信服有孕。
香附米（一斤，作四分，一分酒浸，一分盐汤浸，一分童便浸，一分醋浸，各三日滤乾炒）　当归（酒浸）　川芎　熟地（姜汁炒）　白芍（酒浸炒，各四两）　白术　陈皮　泽兰叶（各二两）　黄柏（酒炒）　甘草（各一两）
上为末，酒糊丸，每服七十丸，空心白汤下。
●壬子丸　依方修合此药服之，不过半月有孕。
吴茱萸　白及　白蔹　白茯苓（各一两）　牛膝　细辛（各五钱）　菖蒲　白附子　当归（各少许）　厚朴　桂心　人参（各四两）
乳香（三两）　没药（四两）
上为末，炼蜜丸，桐子大。每服十丸有效。若男子服补益，若孕妇服即生双胎。空心好酒下，用壬子日修合，勿令鸡犬妇人见。
●琥珀调经丸　治妇人无子，能令经正。
香附子一斤。半斤童便浸，半斤好醋浸各七日，以好艾择去枝梗，净者四两，加入香附内搅匀，再加好醋五碗入砂锅同煮乾力度，晒乾为末。另加后药：
当归（酒洗）　川芎　熟地（酒蒸另捣）　生地（酒浸另捣）
芍药（煨，各二两）　琥珀（一两，另研）
上为末，共一处，再捣极细，醋糊丸，桐子大。每服百丸，空心艾醋汤下。
●济阴返魂丹　久服亦能令妇人有子。即益母丸。
●如圣丹　治妇人赤白带下，月经不来，不能成孕。
白矾　蛇床子
等分为末，醋糊丸，弹子大。胭脂为衣，薄绵裹，留绵带二尺许，打一大结，长留在后，只以绵裹药丸深入玉户中，定坐半日，热极再换。大抵月水不通，赤白带下，多因子宫不洁，服药难效，此药易痊，亦且效速，不伤脏腑，能生子嗣。
●雏凤丸　服之即孕。
用头窠乌骨鸡，雄雌各一只，置放一处，不可与群鸡相混，候生卵时，初生头卵记放，待生卵数足，将初生卵顶巅上开一窍，用辰砂三钱，当归、芍药、川芎、熟地各二钱细末，将卵黄倾出和药末仍入壳内，以厚纸封之，众卵内复之待群鸡生，将药卵出壳，蜜丸。空心好酒服三、四十丸，极效。
●制附丸（宁波二守龙葵阳传试验者）
香附（半斤，二两栀子煎汤浸一宿，二两酒浸一宿，二两童便浸一宿，二两乳浸一宿）
上晒乾为末，米醋糊丸，桐子大。每服七、八十丸，空心盐场下。忌豆腐、萝卜、烧酒。

子嗣（男子服）  ***************************
●秘传金锁思仙丹　治男子嗜欲过多，精气不固涩，以去脱之剂也。
莲花蕊（十两，忌地黄、蒜）　石莲子（十两，沉水者佳，去内青薏取粉）　鸡头实（十两，晒乾揭取净粉）
上以金樱子三斤，取霜后半黄者，木臼中杵却刺，擘为两半，去子，水淘净捣烂，入砂锅水煎，不绝火，约水耗半，取出滤过，重煎如稀扬。如干者水浸软，去子煎，令如法入前药末和丸，桐子大。每服三十丸，空心盐汤下，一月不走泄，候女人月信住，取车前子一合，水煎，空心服之，交感即孕。平时忌葵菜、车前子。
●固本壮阳丹
熟地（用淮生地，酒蒸九次，晒九次，四两）　石菖蒲（五钱）　远志（甘草水浸，去心，一两）　淮山药（二两）　五味子（七钱）　肉苁蓉（酒浸洗去鳞甲、白膜，二两）　菟丝子（酒浸炒，二两）　牛膝（酒浸，一两）　巴戟（去心酒浸）　续断（酒浸洗）　茯苓（去皮）　益智仁（去皮）　黄柏（盐酒炒）　知母（酒炒，各一两五钱）　破故纸（酒炒）　枸杞子　山茱萸（净肉）　杜仲（去皮，姜汁炒断丝）　沙苑蒺藜（炒，各二两）　人参　虎胫骨（酥炙，各一两）
上为末，炼蜜丸，桐子大。每服百丸。空心盐汤下。
●巨胜子丸　治右尺命脉虚微欲脱，阳痿不举，阳脱之证。
熟地（酒蒸）　生地（酒洗）　赤白何首乌（刮去皮，黑豆蒸，勿犯铁器）　天雄牛膝（去芦，同何首乌蒸）　天门冬（去心）　枸杞子　苁蓉（酒洗去甲膜）　木香　巨胜子　菟丝子（酒煮，捣成饼晒乾）　白茯苓（去皮）　柏子仁　楮实　酸枣仁（炒）　破故纸（炒）　巴戟（去骨）　北五味　覆盆子　山药续断（酒洗）　鸡头子　川椒（炒去汗目）　葫芦巴　莲花蕊　韭子
上为末，炼蜜丸，桐子大。每服百丸，空心温酒下。
●大补阴丸　治左尺肾脉洪大或数，遗精。活血壮水之要药也。（方见虚损门）
●补阴丸　治左尺肾脉洪大或数，遗精，元气不固。补阴制火之药也。（方见虚损门）
●加味虎潜丸　治左尺肾脉虚，数，精神短少，腰膝无力。补肾养血之剂也。（方见虚损门）
●八味丸　治两尺脉微弱，阴阳俱虚。双补之剂也。（方见虚损门）
●补天丸　治六脉虚微，气血衰弱，虚劳证。
紫河车（一具，男用女胎，女用男胎，俱以初胎为佳。若不可得，壮盛妇人者亦可）　黄柏（酒炒）　龟板（炙）　杜仲（酥炙）　牛膝（酒浸，各二两）　陈皮（一两）　冬加乾姜（五钱）　夏加（五味子一两，共研）。
上以紫河车，水洗净，布绞乾或用酒煨熟，入诸药末，共捣匀焙燥，再为细末，酒糊丸，桐子大。每服百丸，空心温酒或椒盐汤下。
●种子奇方　男子阳衰，精薄，服之大效。
山茱萸（去核）　补骨脂（酒洗炒，各四两）　天门冬（去心）　麦门冬（去心）　枸杞子（真甘州者住）　菟丝子（酒煮炒）　熟地（酒蒸捣烂）　山药（各三两）　覆盆子（炒）　巴戟（去心，酒浸）　白龙骨（火煅童便淬七次，布包吊井底三日，晒乾）　左顾牡蛎（制同龙骨）　锁阳（酒洗酥炙）　白术（炒，各二两）　陈皮（一两，去白）　杜仲（去皮，姜汁炒去丝，一两五钱）
共为末。
紫河车（一具，头生男子者），水洗净，挑去筋膜，挤去紫血，用米泔漂数次，仍以酒洗过，盛瓶内，入酒封固，重汤煮烂，捣如泥（须不生疮疾、洁净妇人者佳），入前药末。共捣，炼蜜丸，桐子大。每服百丸，空心温酒或盐汤下。
●五子衍宗丸　男服此药添精补髓，疏利肾气，不问下焦虚实寒热，服之自能平秘，旧称古今第一种子方。
甘州枸杞　菟丝子（酒蒸捣饼，各八两）　覆盆子（四两，酒洗去目）　辽五味子　车前子（净，各二两）
上各药俱择道地精鲜者焙晒乾，共为细末，炼蜜丸，桐子大。每服空心九十丸，上床时五十丸，白汤或盐汤下，冬月温酒下。修合春取丙丁已午，夏取戌已辰戍丑未，秋取壬癸亥子，冬取甲乙寅卯等日，忌师厄鳏寡及鸡犬六畜之见。
●十精丸　精寒阳痿甚者，宜服此药。
枸杞子　甘菊花　菟丝子（酒煮捣成饼，各二两）　山茱萸（去核）　天门冬　白茯苓（各三两）　淮熟地（用生者，酒蒸九次，四两）　肉苁蓉（酒洗去鳞膜浸一宿，两半）　官桂　汉椒（去目，各一两）
上为细末，红铅丸，桐子大。每服三十丸，空心盐酒下。
●温脐种子法
五灵脂　香白芷　青盐（各二钱）　麝香（一分）
上为末，以荞面麦汤和搓成条，留于脐上，以前药实其中，用艾灸之。但脐内微温即好，不过二、三度。
●鹿角胶片　精寒阳痿无子者服之。
鹿角（十斤，截半寸长浸七日，用淫羊藿一斤，当归四两，黄蜡二两，如法熬去渣成胶，角焙燥成霜，听用）
鹿角胶（一斤）　鹿角霜（半斤）　天门冬（去心）　麦门冬（去心）　黄柏（盐、酒炒褐色）　知母（酒洗去毛）　虎胫骨（酥炙）　龟板（水浸刮去浮壳，酥炙）　枸杞子　山药　肉苁蓉（酒洗去浮甲白膜）　茯苓（去皮）　山茱萸（净肉）　破故纸（炒）　生地（酒蒸九次）　当归（酒洗，各四两）　菟丝子（酒煮，捣成饼焙乾，六两）　白芍（酒炒）　牛膝（去芦酒洗）　杜仲（姜汁炒去丝）　人参（去芦）　白术（炒，各三两）　五味子　酸枣仁（炒）　远志（甘草汤浸去骨，各二两）　川椒（一两，去目焙去汗）
共为末，炼蜜丸，鹿角胶丸，洞子大。每服百丸，空心盐汤或酒下。
●延生护宝丹　补元气、壮筋骨、因精健阳，老年无子宜服。
菟丝子（酒煮，捣，焙乾为末，一两）　苁蓉（酒洗去甲膜，二两，再用酒四升浸半时取起，焙乾，酒听用）　韭子（四两，用枣二两煮熟，去枣，将韭子再用酒浸一宿，焙乾，用三两）　木香（半两）　蛇床子（三两，用枣二两煮熟，去枣用二两）
白龙骨（一两，用茅香一两，同煮一日去香，绵裹酒浸一宿）晚蚕蛾（全者，二两，炙）　鹿茸（一两（酥炙黄）　桑螵蛸（一两，炒）　莲实（炒）　干莲蕊　葫芦巴（各一两）　乳香（另研）　丁香（各半两）　麝香（一钱，另研）
除乳香、麝香、菟丝子末外，十二味同为末，将前菟丝子末用前浸药酒二升，文武火熬至一半，入荞面两匙搅匀，次下乳香、麝香等，不住手搅熬如稠糊，放冷和药，如硬再入酒少许，捣千馀下，丸桐子大。每服五十丸，空心酒下。
●仙茅酒　治男子虚损，阳痿不举。
仙茅（四两，米泔浸去赤水，晒乾）　淫羊藿（四两，洗净）　五加皮（四两）
用绢袋装入酒内浸一月，取饮。
●又方　烧酒十斤，入龙眼肉百枚，浸一月取饮。
●种子方（宁波龙二守传试验者）
鱼胶（八两，陈年者佳，切碎蛤粉炒成珠）　当归（酒洗，一两）　沙菀蒺藜（一两，微炒）
上为末，炼蜜丸，桐子大。每服七、八十丸，空心盐汤下。男服此药，女服制附丸，各养百日后，交会即有子。
种子之法，必先寡欲静养，使精气充实，然后择壮盛女子俟其行经后第一日、第三日与之交媾必生男，第二日、第四日则生女，至五、六日无用矣，此已试之成验也。
万邦孚曰：医家往往夸谈种子成方若持符券，而不知夫人所以难嗣之故，盖非一端。有因自幼断丧，耗其精气者；有因精寒不能成胎者；有精滑易浅不足媾女子之阴者；有过服热药，胎毒盛而子难育者，是在因病而药非可执方而论也。如云种之而已，一味助长是自丧其真，所称非惟无益而反害之者非耶，若夫至本至要，则又在方寸心术之间，倘一念善，天必予以贤嗣，一念恶即有子不肖，与无子同，可不甚敛。此又出于方之外者，难于嗣者其察之。

小儿诸病  ***************************
肝与脾病多，肝只有余，肾只不足，病因有二，曰饱、曰暖，药品与大人同，只剂料小耳。
●小儿诸症总诀
察小儿之诸症缘病在于胎中，乃保育之失调致百病于孩童。禀气之清且厚兮，则首脉坚而寿长；禀气之浊且薄兮，则首体弱而病无穷。禀受各异，厚薄不同，入门观色，青必惊而白必冷。启关察脉，赤乃热而黑乃凶。寒必伤于肺腑，热则蕴于心胸；寒能作痛，热能生风，夜啼不止，皆因孕母胎惊。哭声欠高乃是受胎不足；胎中受寒，生下则面色青白而啼哭不乱：胎中受热，生下则鹅口疮疡而重舌赤瘤。内伤于寒者，不吐则泻；外伤于热者，有风必惊。惊哭夜啼，当以镇心为要；多啼不止，还宜暖胃为先。面目青红定是肝心受热，而黄惨淡乃知脾胃生痰。吐而不食，清胃口而饮食自进；粪下黄臭，去积食而肠胃自通。小儿无脉，观虎口三关可见，一为风关，寒在肺腑，则纹或青或白；热在心胸则纹或赤或黑。二为气关，青黄定然伤食伤风，纹上赤红乃是惊风发热。三为命关，赤纹在而可医可救，黑色过关难治难攻。小儿不语，验五指寒热可知。中指冷积食痘疹，中指热伤风伤寒，五指稍冷惊风立见。急惊卒然潮热、手足搐制、双目直视、痰涎涌塞，治当退热行痰。慢惊得于大病之馀，吐泻之后，过服寒冷之药，转致脾胃虚损，风邪乘之，眼慢腾腾、手足瘛瘲、面色青白、四肢皆冷，必先理气，温补脾元，元气一盛，痰气自下。慢脾由慢惊之后，吐泻损脾，病传已极，惟脾所受，故曰脾风。面青、额汗、眨目、咬牙、身体逆冷、手足搐掣。急与暖脾回阳，十救一二。胗太冲脉、灸百会穴不醒，神气已脱，决无生意。天行客杵之疾，皆关于心，心为怪物、异人所触，以致命赤发热，惊搐不止，欲治此疾，必求诸心。丁奚脯露之症，皆属于脾，外为风寒暑湿所伤，内为饮食不节所损，以致肚腹高膨、手足细小、寒热相兼、喘急不止、头骨开解、翻胃退食，治以调胃为先。病有儿未能行，母腹怀孕，儿饮此乳而作疾，下利寒热，毛发不润，医者善调脾胃，其疾可疗。口流清水、唇红面白，虫痛也，当安其虫，而顺其气，其痛自止；面黄身冷，日夜啼号腹痛也，宜调其脾暖其胃，其疾自除；盗汗烦渴不止者，心脾受热也，宜止汗散，凉心安神，而汗止渴消；暑泻引饮不止者。膀胱受热也，宜用五苓散，利水道，而阴阳自分；变蒸之候变者、上气蒸者，体热，其状似惊，上唇有白泡如珠，以惺惺散主之。五脏所因，心属火，夏旺节气，合小肠为腑，其色赤，性主苦，热则惊搐、冷则气痛，治心者先息火而症可安。肝腑属木，春旺节气，合胆为腑，其色青，性主辛酸，心与肝连，心火热则生风，二脏相搏，风火相争，故发搐掣，治肝者先泻心火，则肝自退。脾属土，旺于四季，辰戍丑未月各十八日，合胃为腑，其色黄，性好甘美不受苦涩，饱则伤脾，飢则伤胃，霍乱吐泻、生疟生痰、五疸五疳、腹痛疳积、饮食不节、调和失期皆伤于脾，先培其土，则诸疾可治。肺脏属金，秋旺节气，合大肠为腑，其色白，性好清净，肺主气悬于上，为五脏之华盖，诸家之疾皆出于肺，寒则生痰作嗽，热则作喘作急，先散其气，则诸疾可医。肾脏属水，冬旺节气，合膀胱为腑，其色黑，性喜咸，肾本虚，疳气窜于上焦，生牙疳、虫疮，害人最速，诸家之病皆出于肾，水生火降百病不生，火上水下，真元易竭。痘疹五脏各有一症，要识生死，须明顺逆，肝脏水泡、肺脏脓泡、心脏发斑赤色而小，脾经发疹色黄微赤，归肾变黑、青紫、干陷。春夏为顺，秋冬为逆。痘始出时，先发惊搐，而后发疮者生，如疮已出而后发搐或吐或泻者死。先发热，乳食、大便如常，其疮红活，虽不服药，自然无害；疮已发而后泄不止者死，疮瘥而急泻脓血痂皮者顺，腹中有疮也；泻血而水穀不消者逆，脾胃虚也；或泻血而疮坏无脓者，亦不可救，胃烂也。秋冬寒，肾水得时其疮黑色，此肾症难治。春脓泡金剋木；夏黑陷水剋火；秋发斑火剋金；冬发疹上剋水，俱逆症。又斑疹疗后发惊搐者死，鼻有黑气风攻颐颔唇项肿硬、咳嗽气喘、耵耳心痛、四肢虚浮、肚高而突，以上状症皆不可治。小儿之疳，皆起于脾失调理，病传各脏，症类不同。其名有五。心之疳，惊疳也。面赤唇红、看上生疮、小便赤涩、烦热盗汗是也，当清热、镇惊、利水为先；肝之疳，风疳也。摇头侧目、白膜遮晴、头焦发竖、痢青多泪，面青是也，当驱风散邪、消热养血为主；脾之疳，食疳也。面黄肚大、水穀不消、减食吃泥、泻下酸臭是也，当行滞消积，调理脾胃为安。肺之疳，气疳也。咳嗽喘急、毛焦皮燥、壮热恶寒、鼻流清涕、面白是也，当清金，补脾，利水次之。肾之疳，急疳也。脑热肌削、齿烂、泄泻、足冷、身多疮疥，面黑是也，当补养脾上，后治其疳。吐泻所因寒吐寒泻，暖胃为先；热吐热泻。清胃理气；积吐积泻，宜用化食；风痰惊泻，当先治痰；湿吐湿泻，专用醒脾。药有三不可忽，一热不可下，小儿气弱下则脾胃易虚，反生他症，当先化食清热温平之药，则热可消；二痢不可止，初作即止，留毒在内，反为所害，必用化滞通利之剂，则痢自上；三疟不可截，截之太早，反为不美，当快脾、化痰，其疟自退。伤寒三因，一因夹食胃中，宿食不化，外感风寒，面青、潮热、口吐酸气，嗞煎不乳夹食伤寒也。先宜化食，而后退热消食，则吐止身凉；二因夹惊关纹紫赤、面红发热，或时惊跳、头痛烦闷、啼哭不乳，夹惊伤寒也。当解散之则惊自定；三因两感伤寒，胸满气促、咳嗽生痰、憎寒壮热、呕吐烦渴、头疼昏闷、恶风自汗、惊哭不乳，两感伤寒也。宜用和解，其疾可除。病有四不治：眼上赤脉；囟肿反陷鱼口、气粗、啮齿咬人；冷汗如雨、痰热不退；脐风撮口、锁肚吊肠皆不治之症也。嗟夫治幼之术，不患病之难治，惟患识之不真，苟识病以施治，何药饵之勿灵？
●延生第一方
小儿初生，脐带落后，取置新瓦上烧，烟将尽，放地上以盏覆之，存性研末。若脐带有五分重，配水飞过辰砂细末二分五釐，生地黄、当归身煎浓计，调抹儿上齶及母乳上，使药下尽，次日大便遗下胎毒秽物，可无疮疹诸疾，生一子得一子，十分妙法也。又初生脐带下，即以枯矾一撮掺之，可无脐风之患。
●天一丸　治小儿百病。
灯心（十斤，以米粉浆洗，晒乾研末，入水澄之，浮者为灯心，取出入药二两半）　茯苓（去皮）　茯神（去皮木，各二两半）　滑石（水飞，五两）　猪苓（去皮，五两）　泽泻（去须，三两）　人参（一斤，去芦煎膏，一方人参六两，白术六两，甘草四两同熬膏）
上为细末，以人参膏和丸，如龙眼大。朱砂为衣，外贴金箔，任病换引服大段。小儿生理本天一生水之妙，凡治病以水道通利为捷径也。
●惊风（急惊、慢惊、胎惊、慢脾、天瘹）
急惊歌曰：热极生风作急惊，卒然日霎有疾鸣；面青脸赤频牵引，实热凉惊与利惊；金箔镇心羌活散，稀涎更下滚痰轻；搐而不已频多汗，生死还须自晓明。
慢惊、慢脾歌曰：过服寒凉大病馀，或因吐泻久成之；脾虚胃弱虚邪入，眼慢腾腾搐四肢；面色白青身厥冷。痰涎额汗露晴微；或兼下痢终难治，并用温脾与醒脾。
胎惊歌曰：壮热腮红心不宁，四肢抽掣有痰生；时时呕吐身强直，半岁中由胎受惊；又有项间生大块，此名惊气积而成；消痰清热先须理，定魄安神要镇惊。
天瘹歌曰：天瘹原由积热生，涎朝心络又多惊。双眸翻上唇多燥，项强痰鸣手爪青。
治惊风，大凡先要行痰，一见牙关锁禁。先以稀涎散一二匙，用白汤调灌入喉中。如口禁不下，即从鼻中灌入。牙关少舒，即以鹅翎蘸姜汁频探喉中令吐风痰，进滚痰丸，先使其下降，然后用四磨汤以行其气，气行则痰行，稍得甦醒以金箔镇心丸、抱龙丸次第与服。如痰盛不得吐，用姜汁、竹沥三四匙灌之，又以吹鼻散捻纸蘸药取嚏。依法而行，不得嚏或啼声不出、口禁不醒、额汗如珠、遗尿喷药者，决不可治矣。
丹溪谓惊风有二：慢惊属脾虚，当温补脾胃，次以镇惊，用朱砂安神丸、参术汤下；急惊属痰热，宜清凉之剂安神退，热，降火下痰丸主之，世人以一药通治之甚妄也。
上窜摇头、咬牙、额红是心热，黄连、甘草；目连开闭是肝风，柴胡、防风、甘草；左腮红是肝热，泻青散；右腮红是肺热，泻白散；鼻上红是脾热，泻黄散；颧上红是肾热，知母、黄柏、炙甘草；无故惊跳、忽然大叫必死，是火大发，气虚甚也。
●稀涎散　治痰壅喉闭，牙关紧急。
猪牙皂角　明矾（各等分）
为末，每服二匙，白汤调下。要吐加瓜蒂。
●搐鼻散
半夏　细辛　荆芥（各一钱）　牙皂（五分）　麝香（少许）
上为末，用纸捻蘸药入鼻中取嚏。
●四磨汤　治气壅、痰滞腹胀，行气之药，气行则痰行。
槟榔　木香　枳壳　乌药
姜汤磨服。
●治小儿牙关不开
用南星末一钱，脑子少许研匀，以纸捻姜汁染药于左右大牙根上擦之立开。
●人参羌活散　截风定搐、豁痰安神。
柴胡　天麻　前胡　人参　枳壳　茯神　羌活　桔梗　陈皮　防风　殭蚕　甘草
水煎，入姜汁、竹沥服。痰盛加南星；泻加泽泻、诃子；大便结加皂角；昏迷加黄连；壮热加黄芩；嗽加杏仁；天瘹加钩藤；心跳加当归；胸闷加枳壳；目连眶动及肝风加青皮、黄连。
●醒脾饮　治慢惊、慢脾风。
人参　白术　橘红　白附子　甘草（炙）　茯苓　石菖蒲　藿香　天麻　木香　乾姜（炒）　莲肉
陈米百粒、姜、枣水煎服。泻加诃子；不出声倍加石菖蒲；搐加全蝎、蝉退；浑身厥冷加制附子。
●钱氏保和锭子　治小儿急慢惊风。
辰砂（水飞）　人参　白术　茯苓（去皮）　茯神（去皮木）　山药　赤石脂（煅七次，醋淬七次）　乳香（各二钱半）　礞石（硝煅金色，一钱）　牛黄　殭蚕　五灵脂　麝香（各五分）
上为末，糯米糊，杵千下成锭，量儿大小薄荷汤磨下。
●抱龙丸　治风痰壅盛、惊搐昏睡。
雄黄　辰砂（水飞）　天竺黄（各四钱）　麝香（一钱）　胆星（八钱，以南星为末，腊月牛胆汁拌，仍入胆中，阴乾百日，用陈者尤良，拌过三次者可当牛黄）
上为细末，甘草煎浓汁，丸芡实大，辰砂为衣，薄荷汤下。
●琥珀抱龙丸　治慢惊、脾胃虚弱，风痰壅盛。
琥珀（四钱）　人参（去芦，五钱）　天竺黄（五钱）　檀香（四钱）　胆星（一两二钱）　茯神（去皮木）　明天麻（各七钱）　山药（一两）　枳壳（四钱）　雄黄（五钱）　麝香（一钱半）　辰砂（水飞，五钱）　甘草（炙，三钱）
上为细末，炼蜜丸芡实大，金箔为衣，蜡固封，薄荷汤下。
●辟巽锭子　治风壅痰热，怖悸、烦狂谵妄，急惊搐搦。
紫河车草（五钱，黑豆煮过去豆用）　甘草（炙）　牙硝（枯，各钱半）　人参（一钱）　茯苓（去皮，五钱）　明天麻（八钱）　胆星（一两二钱）　防风（五钱）　麝香（一钱）　殭蚕（三钱，炒）　龙脑（三钱）　辰砂（五钱，水飞）　全蝎（十二个，洗炙）
上为细末，山药糊和作锭子，金箔为衣，薄荷汤磨下。
●金箔镇心丸　解热退惊、安神、除烦躁、退夜啼。
全蝎（十个，洗炙去毒）　天麻　防风（去芦）　羌活（去芦）　牛黄　赤茯苓（去皮）　犀角　甘草　麝香　辰砂（各一钱，水飞）　金箔（二十片）
为细末，炼蜜丸芡实大、薄荷、灯心汤下。
●安神镇惊丸　治脾胃虚弱、风痰壅塞、昏睡不醒、惊悸搐搦。
人参（去芦）　白术（炒）　白茯苓（去皮）　明天麻　胆星橘红　麦门冬（各五钱，去心）　甘草（炙，一钱）　桔梗　殭蚕（炙，各二钱）　木香（钱半）　辰砂（二钱，水飞）　全蝎（五个，洗炙）麝香（一钱）　酸枣仁（炒，五钱）
上为细末，炼蜜丸芡实大。每服一丸，随饮子下。惊风，薄荷汤下；伤风，荆芥汤下；夜啼，灯心汤下；搐搦，防风汤下；慢惊，冬瓜子仁汤下，常服，薄荷金银汤下。
●保惊丸　治小儿诸惊。
明天麻　白附子　防风　蛇含石（醋煅）　蝉蜕　荆芥　代赭石（醋煅）　胆星　半夏（制过者）　白术　茯苓（去皮）　川芎（各一两）　粉草　殭蚕（炒）　土朱　羌活　当归（酒洗，各六钱）　全蝎（洗炙）　牙皂（去皮筋）　人参（各四钱）　山药（二两）　麝香（二钱）
上为末，米糊丸，龙眼肉大。朱砂为衣，量儿大小服。惊风，薄荷汤下；冷吐泻，乾姜豆蔻汤下；热吐泻，木瓜汤下；焦躁不宁，桃、橘叶（各七片，炒），葱姜煎汤下；瘟症，用一丸遍身擦过，灯心薄荷汤服一丸；夜啼，柿蒂汤下；受惊，粪清薄荷汤下。
●回天保婴丹
明天麻（三钱，糯米炒）　胆星（三钱）　麝香（二分）　雄黄（三钱）　白附子（三钱，面包煨）　半夏（三钱，姜汁制）　殭蚕（一钱，炒去丝）　牙皂（一钱，酒洗炒黄色）　枳实（一钱，酒炒）　全蝎（一钱，洗去盐，去头足焙乾）　牛黄（五分）　巴豆（三十粒，水浸三日听用）　北枣（三十个）
上药各为细末，将枣温水泡去皮核，每枣一个人巴豆一粒，面包煨熟去巴豆不用，以枣肉捣烂为丸，如桐子大。朱砂一钱水飞过，用金箔为衣。急慢惊凤，先用姜汤下一丸，后用灯心汤下一丸；疳积用陈皮、山楂汤下；呕吐，藿香汤下；痰喘，薄荷汤下：痰壅、四肢不遂，姜汤下。
●珍珠丸　治小儿急慢凉风，痰涎壅盛，颠狂谵安等症。
天花粉（三钱）　殭蚕（炒去丝，二钱）　珍珠（豆腐内煮半日，三钱）　人参（三钱）　胆星（四钱）　雄黄（二钱）　琥珀（二钱）　辰砂（五钱，水飞，一半为衣）　礞石（煅，三钱）　犀角（三钱）　麝香（五分）　牛黄（七分）　甘草（一钱）　冰片（一分）
上为细末，竹沥丸芡实大，朱砂为衣，薄荷汤下。
●瑞金丸　治小儿风痰喘急并喘嗽惊悸。
胆星（五钱）　半夏（汤泡七次，一钱）　广陈皮（去白，一钱五分）　旋覆花（一钱五分）　杏仁（去皮尖炒，一钱五分）　紫苏子（微焙，一钱）　甘草梢（八分）　贝母（去心，一钱五分）　牛黄（七分）　人参（一钱）　桔梗（一钱）
各为净末，合一处，皂角煎汁浸蒸饼入姜汁五匙，丸如黍米大。一岁儿一分，三岁三分，淡姜汤空心服（有真羚羊角，人一钱更妙）。
●星石降痰丸　治小儿惊风、痰壅喘急。
青礞石（焰硝四两，将礞石捶碎，拌匀入磁瓶内，以瓦盖之，盐泥封固一寸厚，大火煅过放地上一宿，取出研末听用）　南星（掘地坑敲实炭火烧红，将米醋两碗泼下，随下南星以瓦盆盖之，四旁用泥封固，次日取出为末听用）　制过礞石（二两）　制过南星（二两）　辰砂（一两，水飞）　沉香（一两）　滑石（一两，甘草水煮过）　猪牙皂角（去皮净）　瓜蒌仁　贝母（各七钱）　黄芩　枯矾　荆芥穗（各五钱）
上为末，姜汁炼蜜丸，龙眼核大。白汤化下，大人亦可治。
●宁神丹　治小儿急慢惊风。
胆星（一两）　天竺黄（八钱）　殭蚕（炒，五钱）　全蝎（炙，四钱）
钩藤（四钱）　明天麻（五钱）　山药（四钱）　琥珀　珍珠（各三钱）　牛黄（二钱）　雄黄　麝香（各一钱五分）
上为细末，甘草煎膏，丸芡实大，辰砂为衣。每服一丸，薄荷汤下。慢脾风四君子汤下。
●夺命丹　治急惊不省人事、眼定不动、牙关不开、唇白并黑者。
南星（姜汁和成饼晒乾）　半夏（姜汁制）　辰砂（水飞，各四钱）　金箔（十片）　珍珠（二钱）　巴豆（去壳去油，一钱）　轻粉（五分）　银箔（十片）　麝香（五分）
共为末，糊丸黍米大。一岁一九，灯心汤下。
●礞石散　治急慢惊风，痰壅塞喉，命在须臾。
青礞石一两，入砂锅内，用焰硝一两，火煅通红，消尽为灰，候冷如金色，研为细末，浓煎薄荷汤入蜜调服。
●治小儿惊风痰嗽，时作潮热
南星、半夏各四两，米泔水浸透为度，切片晒乾，再用姜汁浸一日夜晒乾，浓皂角水浸一日夜洗晒乾，矾水浸一日夜晒乾，朴硝水浸一日夜洗晒乾。入辰砂五钱，麝香三分，研末，滴水丸芡实大。惊风，金银汤下；有热，薄荷汤下；咳嗽，人参五味子汤下；冬加川乌、更加硼砂也妙。
●治小儿风痰
南星（一两，用白矾五钱，水泡浸晒乾）　白附子（二两）
上为末，面糊丸，芡实大。每服三丸，姜蜜薄荷汤下，一方用牛蒡子炒研细，加痰药中甚效。
●封囟法（百日里外儿可用）
麝香（半字）　蝎尾（去毒，五分）　薄荷（半字）　青黛（一字）
上为末，枣肉研成膏，新绵上涂匀贴囟上四方出一指许，火上炙。
●惊风子母俱服
人参　白术（各一钱）　茯苓　陈皮（各五分）　甘草　薄荷（各二分）　半夏　天麻（各七分）　细辛（三分）　全蝎（炒去毒，五分）
姜三片，水煎服。
●治感冒发热惊搐
人参　羌活（各一钱）　独活　柴胡　天麻（各七分）　川芎　茯苓　甘草　枳壳　桔梗（各四分）　全蝎（三个，炙去毒）　地骨皮（三分）　前胡（七分）
姜三片、枣一枚煎服。
●钱氏白术散　治脾虚吐泻成惊。
藿香　白术　木香　白茯苓　甘草　人参（各一钱）　乾葛（二钱）
上为末，每服一钱至二钱，水煎服。频泻将成慢惊，加山药、扁豆、肉果各一钱，入姜汁一匙煎服；慢惊已成加细辛、天麻各一钱，全蝎三个，白附子八分。
●牛黄清心丸　治小儿狂乱、惊痫、痰涎壅塞、精神昏愦。（方见痰门）
●紫金锭　治小儿急慢惊风、五疳五痢、瘾疹疮瘤，并昏愦不省、牙关紧急，薄荷汤磨服。（方见痰门）
●灸法　治惊风。男左乳女右乳俱黑肉上，周岁者三壮，二三岁者七壮。
●治小儿角弓反张，双目直视
用南星、半夏、竹沥、姜汁灌之。更灸印堂。
●定志丸　治惊风已退，神志不定。
琥珀　茯神（去皮木）　远志（甘草汤泡去骨）　人参　明天麻　天门冬（去心）　白附子　酸枣仁（炒）　甘草（炙，各等分）
上为末，炼蜜丸，皂子大辰砂为衣。灯心薄荷汤下。
●钩藤饮　治小儿天吊壮热、惊怖、眼目反张，手足抽掣。
全蝎（炙）　蝉蜕　殭蚕（炒）　明天麻　犀角　胆星　青黛　辰砂（各等分）　麝香（量药多寡用，少许）
上为末，猪胆汁丸绿豆大。井花水调一丸，人鼻令嚏，次以钩藤调六丸服。
●虎睛丸　治痫症，邪气人心。
虎睛（一对，炙）　远志肉（姜制，一钱）　犀角（一钱）　石菖蒲（一钱半）　人参（一钱）　胆星（三钱）　琥珀（一钱）　麝香（五分）
上为极细末，甘草膏丸芡实大，朱砂为衣。每服一丸，金银、竹叶、灯心汤下。
●惊风不治歌
惊风精定要推求，口禁心焦脉数忧。眼合不开并窜瞪，面绯面黑手难收；口张吐沫气粗大，发直摇头汗不收：鼾䶎喉鸣兼鼻冷，遗尿泻血总难疗。
●慢惊不治歌
大凡阴症少人知，睡困唇焦口角垂；发直乾啼牙齿露，鼻乾黑燥最难医；鲫鱼口动何须治，项软鸦声堕四肢；张眼看人睛不转，孩儿魂已人阴司。
●惊痫慢脾死候歌
惊痫风邪传在脾，遍身虚汗似胶珠，眼闭不开常若睡，发搐牵抽总不宜。
●脐风撮口
歌曰：小儿脐风名不一，胎风锁肚肠吊疾；更有卵疝共五般，皆由湿热风相击；口吐白沫手足冷，唇面紫色风投极；肚大筋青啼哭多，撮口不乳四肢直；药用宣利使气通，斩关夺命丹为急。
小儿初生七日患脐风、撮口者，齿龈上有小泡，如粟米状，急以温水蘸青软绵裹手指，轻轻擦破，即开口便安，不用服药。
●治撮口　小儿断脐为风湿所乘，或尿在抱裙之内，遂成脐风，面赤喘急，啼声不出，名曰撮口并皆治之。
赤脚金头蜈蚣（一条，炙）　蝎梢（四尾，炙）　殭蚕（七个，炙）瞿麦（五分）
上为末，先将鹅毛管吹药入鼻，使喷嚏、啼哭为可医，后用薄荷汤调下。
●斩关夺命丹　治脐风撮口，此药成粒吞下，不可调化。初生儿痰盛者，可用打痰。
胆星　明天麻　白附子（泡，各一钱）　腻粉（四钱）　巴豆（去壳研成霜，七匙）　全蝎（炙）　滑石（各一钱）　蟾酥（二分）
上为细末，米糊丸麻子大。茶汤下。
●小儿安神丸　治小儿夜啼、惊怖。消痰定喘。
茯神（去皮木）　山药（各一两）　胆星（一两二钱）　天竺黄　酸枣仁（炒）　陈皮（各五钱）　山栀仁（姜汁炒，二钱半）　桔梗（三钱）　甘草（炙，一钱）　辰砂（四钱，水飞）
为末，炼蜜丸芡实大。每服一丸，灯心薄荷汤下。
●治小儿夜啼
人参　黄连（炒，各一钱）　甘草（炙，五分）　竹叶（二十片）
作二帖，姜一片水煎服。
●又方　用灯花三颗，辰砂少许，细研，蜜调涂乳上，与儿吮之。
寒（胎寒　脏寒　中寒　寒呕　寒泻　寒胀　冷痢　胃寒不食　吹乳　心腹寒痛　寒积不散　盘肠内瘹　贲豚疝气寒疝夜啼　以上皆寒症）
歌曰：百日胎寒与脏寒，中寒内瘹疝同看；停伤食积留中脘，吐泻频啼哯乳干；吐出不消纯下白，四肢厥冷夜嗞煎；如斯已上皆寒症，万勿差医变病端。
●理中汤　治胃寒呕吐，心腹绞痛，一应内外寒症。
人参　白术　乾姜（煨）　甘草（炙）
姜三片，枣二枚水煎服。凡胎寒脏寒则手足拳曲、面青白、肠鸣口冷、啼哭身颤或噤口不乳，加木香、肉桂、煨芍药；凡中寒腹痛、疝气，从小腹引至心胃中，口吐清水、面青白、手足厥冷加吴茱萸、小茴香、川楝子、青皮、枳壳。凡寒吐乳片不消、多吐少吐、泻痢青白、小腹作痛，加木香。半夏，呕甚加丁香。凡脾胃受寒饮食少进、作饱不消，加丁香、山楂；凡寒胀腹大虚膨，筋青内痛、喜食热物，加大腹皮、槟榔、木香；凡贲豚渐气状如笔管，升上即痛，似小肠有物，胃中积寒也，加泽泻、乾姜、青皮、木香；凡哯乳口角流涎、不消饮食，加枳壳、藿香；凡寒疝夜啼、更尽则伏卧、哭多睡少天明则已，腰面额汗、眼中无泪、面色青白、渐入盘肠，加盐炒茴香、吴茱萸；凡盘肠内瘹、身躬伛偻、气不舒畅，加缩砂、吴茱萸、木香、没药、葱白。
●钩藤膏　治内吊腹痛。
乳香　没药（各三钱）　木香　姜黄（各四钱）　木鳖子（十二个）
先将木香等三味为末，同乳香、没药研极细，拌匀炼蜜成剂，收磁瓶内，量儿大小加减，煎钩藤汤化下，次服木香散。
●木香散　治盘肠气痛不已，面青手冷，日夜啼叫，尿如米泔。
川楝子（七个，去皮核，用巴豆三十五粒去皮，同炒令豆黄去豆）　木香　使君子肉（炒）　玄胡索　茴香（炒，各一钱）
为末，清米饮，空心调下，量儿大小服。
●乳头散　治小儿寒痛、夜啼。
黄耆　当归　甘草　赤芍　木香（各等分）
上为细末，涂乳上，令儿吮之。

吐泻  ***************************
歌曰：小儿吐泻何以分，伤食冷热有所因；肚热脚冷不饮食，日哺潮热往来生；面黄肚腹馊酸吐，泻而不化兼臭腥；急须消导香稜剂；依方施治能通灵。
●香稜丸　温脾消积。
川楝子（炒）　茴香（炒）　蓬术（各一两）　木香　三稜（各五钱）
上为末，醋糊丸，桐子大。每服二十丸，姜汤下。
●加减五苓散　分理阴阳。
猪苓　泽泻　白术　茯苓　肉桂
姜枣水煎服。吐泻并作，加木香、苍术，藿香；腹痛，加煨芍药；寒吐寒泻，乳片不消，下痢腹痛，加煨乾姜、枳实；寒甚者，加槟榔、草果；热吐热泻，则吐黄水泻下如筒，加炒黄连、黄芩，去肉桂；脾胃受湿，倍加白术、半夏；吐泻久而虚弱，加人参、白术、山药；久泻，加诃子、肉果；久吐，加丁香；小便不利，加滑石；饮食不进，加益智、大腹皮；虚胀，加萝卜子、大腹皮；胸膈饱闷，加枳壳；胃口作痛，加草豆蔻、木香、山楂饮食不消，加枳实；小便自利，去猪苓；夏月暑泻甚者，倍加黄连、白扁豆；生痰，去肉桂，加橘红；小腹痛，加炒茱萸胃气不足，加人参、炒陈仓米、煨芍药；宿食不消、吐泻酸腥，加山楂、神麴、麦芽、枳壳。
●治小儿吐泻黄疸
三稜　莪术　青皮　陈皮　猪苓　泽泻　神麴（炒）　麦芽（炒）　黄连　茵陈　甘草　白术
为末，姜汤调下。
●温中和气饮　治吐泻，不思饮食，凡小儿虚冷病，先与数服以正其气。
人参（去芦）　白术（各一钱）　茯苓（去皮）　橘红　藿香（各八分）　甘草（炙去皮，五分）
水二锺，姜三片、枣一枚，煎七分温服。
●助胃膏　治小儿冷气入胃，呕吐泄泻。
白豆蔻（十四个）　木香（炮，二钱）　砂仁（四十粒）　山药（一两）　人参　白术（炒）　茯苓（去皮，各五钱）　肉豆蔻（四个，面裹煨）　甘草（炙，二钱）
为末，炼蜜丸，龙眼大。米汤下。
●和中散　治小儿脾胃不和、呕逆恶心、乳食不进。
厚朴（六两，去粗皮，姜汁炒）　乾姜（炮，二两）　甘草（炙，一两）　白术（炒，三两）
每服二钱，水一锺、姜三片水煎，空心服。
●小儿吐泻不止
肉豆蔻一枚，剜一窍，入丁香三分，面包煨熟，去面为末，作一服，空心米汤下。一方，入乳香少许。
●小儿吐泻腹痛吐乳
以平胃散入熟蜜加苏合香丸，名万安膏，米汤化下。
●小儿夏月吐泻
益元散，水调服。

吐泻不治症  ***************************
唇红作渴肚如石，神脱口开浑不食；汗流作喘腹常鸣，面色昏沉齿露黑；脉洪身热吐蛔虫，鱼口鸦声兼气急；吐泻不止常脱肛，吮下药物随时出；有药莫救定归寘，良医见此必抛掷；孩儿吐泻病多时，忌黑青纹见两眉，直上发中如黯色，定知魂去也难回；霍乱吐泻知何候，青黄白色容颜有，此为风热在脾间，发竖目眩难医救；竖发脱形眼不开，此是胸中有毒涎；是病定知风搐起。口乾唇白更多眠；舌上生疮休道热，决然不救入黄泉；吐泻之后发慢惊，燥狂喘急气腹膨；口渴无休眠不得，壮热强直更呻吟。
●治小儿遗尿
鸡䏶胵一具（炙）　鸡肠一具（烧存性）　猪胞（炙焦）
上为末，每服一钱，酒下。男用雌，女用雄。
●桂肝丸　治小儿梦中遗尿。
官桂（为末）　雄鸡肝（等分）
捣烂，丸如绿豆大。温汤送下，日三服。

脾胃  ***************************
歌曰：脾属阴兮胃属阳，一身墙壁位中央；土生万物须和畅，一有亏盈杂病戕，或吐或膨时泄泻，或烦或渴不加□；常宜助胃温脾药，生冷休贪便是良。
●人参养胃膏
苍术（炒）　白术（炒）　厚朴（姜汁炒）　陈皮　甘草（炙）　半夏　茯苓（去皮）　白芍（炒）　人参（各等分）
姜三片，炒陈仓米百粒，水煎服。呕吐，加藿香、木香；泻，加肉果，腹胀，加枳实、大腹皮；不思饮食，加益智仁。
●加减观音散　调理脾胃宜常服。
白术（炒）　人参　白扁豆（蒸）　茯苓（去皮）　麦芽（炒）　山药　黄耆（蜜炙）　神麴（炒）　香附（炒，各等分）
为末，每服一钱，空心米汤下。
●启脾丸　消食消泔、补脾助胃，最宜小儿。可常服。
人参　白术（炒）　茯苓（去皮）　山药　莲肉（去心，各一两）　山楂（去核）　神麴（炒）　陈皮　泽泻（各八钱）　麦芽（炒净粉，五钱）　甘草（炙，三钱）
为末，炼蜜丸，弹子大。每服一丸，米汤下。
●健胃丸　小儿常服可无疳积之患。
白术（壁土炒）　山药（各一两半）　茯苓（去皮）　山楂（去核）　苡仁（炒）　陈皮（各一两）　枳实（八钱，炒）　木香（二钱）　神麴（炒）　人参（各五钱）　黄连（三钱，姜汁炒）
为末，炼蜜丸，龙眼大。每服一丸，米汤下。
●参茯白术散
人参　白术（炒）　茯苓（去皮）　甘草（炙）　山药　陈皮
莲肉（去心）　苡仁（炒，各等分）
为细末，每服二钱，枣汤调下。
●理脾却涎散　治小儿口涎多。
白术（炒）　人参　茯苓　陈皮　黄连（炒）　藿香　半夏曲（炒）　厚朴（姜汁炒）　枳实（炒）　甘草（炙）
姜三片，水煎服。

疳  ***************************
歌曰：骨热唇焦五脏疳，胸烦盗汗发毛干；肚高脚细牙床烂，遍体生疮泻痢兼；好吃土泥生米穀，炭煤茶叶任皆食；五疳消积肥儿剂，脱甲同投便见安。
●五疳消积丸
三稜　蓬术　陈皮（各六两）　神麴（炒）　麦芽（炒）　青皮
山楂（去核）　萝卜子（炒，各四两）　槟榔　川楝子（各二两）
为末，面糊丸，龙眼大。量儿大小，白汤调下。
●肥儿丸　治疳热。
木香　胡黄连　使君子肉（炒，各一两）　黄连　槟榔　龙胆草（酒洗）　诃子肉　肉果（面包煨）　芜荑　芦荟（另研）　阿魏　银柴胡
上为末，猪胆汁打糊丸，萝卜子大。每服四十丸，灯心汤下。
●茯苓丸　治心疳因惊而致者。
赤茯苓（去皮）　茯神（去皮木）　芦荟　琥珀　黄连（炒，各三钱）　钩藤皮　远志（肉姜制焙）　虾蟆（煅灰，各一钱）　石菖蒲（一钱）　麝香（五分）
为末，粟米糊丸，麻子大。每服十丸，薄荷汤下。
●天麻丸　治肝疳伤目。
青黛　黄连（炒）　天麻　五灵脂　夜明砂（炒）　川芎芦荟（各一钱）　龙胆草　防风　蝉蜕（去足嘴，各一钱五分）　麝香（五分）　全蝎（二枚，炙）　乾蟾头（二个，炙焦）
为末，猪胆汁丸，麻子大。每服十丸，薄荷汤下。
●加减肥儿丸　治小儿面黄肌瘦、肚大筋青、蛔腹肝泻、脾胃虚弱等症（脾疳）。
白术（五钱，米泔浸一宿麸炒）　人参（三钱）　陈皮　神麴（炒）　芦荟　山楂肉　黄连（姜炒，各五钱）　使君子（肉炒，二钱五分）　槟榔（三钱）　肉豆蔻（二钱，面包煨）　木香（二钱，不可见火）　龙胆草（三钱，去芦）
上为末，荷叶包老米，煮饭捣为丸，如龙眼大。每服一丸，清米汤下或淡姜汤亦可。病深积重者，加阿魏五钱，醋调入药。
●清肺饮　治肺疳。
桑皮（半两，炙）　紫苏　前胡　防风　赤茯苓　黄芩　当归　天门冬（去心）　连翘　桔梗　生地　甘草（各二钱）
每服二钱，食后水煎服。如鼻有蚀疮或生息肉，常山、熊胆泡汤，用笔蘸洗。
●小儿肾疳　肢体极瘦、遍身疮疥、寒热时作、头热脚冷者是也。
六味地黄丸主治。一方去山茱萸、泽泻、茯苓，加使君子、川楝子。
●治小儿疳症，肚大筋青极重者
用夜明砂微炒为末，拌入饭内与食。又用绛纱囊装一袋佩胸前神效。
●小儿疳疾
六月间取粪蛆不拘多少，水漂净浸一宿，捞起置缸内，将虾蟆数只与食之，俟食虾蟆尽，取蛆再漂极净务令不臭，新瓦上焙乾，炒与儿食。或将蛆为末，用炒米粉入砂糖和成饼与食亦可。
●治疳泻及休息痢日久不瘥
取鸡子一枚打破，用指大黄蜡一块，铫内溶，以鸡子拌和炒热，空心食之。
●鳖甲散　治疳劳骨蒸。
鳖甲（九肋者佳，沸汤浸洗，童便炙）　黄耆（蜜炙）　白芍（炒，各一两）　生地（酒洗）　熟地（酒洗）　当归（酒洗）　人参（各五钱）　地骨皮（五钱）
每服二钱，煎服。
●脱甲散　治小儿骨蒸晡热、五疳羸瘦、大便闭结、发热发渴。
当归（上）　柴胡（上）　龙胆草（上）　茯苓（中）　人参（中）　甘草（上）　川芎（中）　麻黄（中）　知母（中）
加莲鬚葱白水煎服。
●疳症不治歌
疳积丁奚晡露时，腹膨脐突面黄羸；吐虫泻臭头开解，鹤膝伶仃总莫医。

积  ***************************
歌曰：积因停滞在胸中，乳食虚惊气所锺；腹痛面黄哺作热，尪羸烦渴泻流通；饮食不化腥酸吐，覆卧嗞煎两目红；急用香稜消积剂，莫教日久积成凶。
●加减流气饮　治胸膈痞塞气不升降、喘急不安、积聚停滞、发热、不思饮食，噎气吞酸或闭或利等症。
木香　枳壳　蓬术　陈皮　青皮　槟榔　三稜　苍术　草果　大腹皮　砂仁
水煎服。大便不通，加大黄；身热，加柴胡；内热，加黄连；呕吐，加藿香、半夏；胃口痛，加益智、草豆蔻；腹胀、小便不利，加木通、苏梗；伤冷积滞，加乾姜、肉桂。
●治小儿食积腹痛
山楂肉　神麴（炒）　砂仁（炒）　麦芽（炒）　甘草（炙）　陈皮　白术（炒）　青皮（炒）
水煎服。寒痛加藿香、吴茱萸；有热加柴胡。
●治小儿食粽伤肚腹胀痛
白酒麴炒，同黄连为末，水丸服。
●治小儿食积
苍术（米泔浸炒）　白豆蔻（同肉豆蔻面包煨，各五钱）　肉豆蔻（七钱）　山楂肉　陈皮　厚朴（姜汁炒）　神麴（炒）　益智仁　白术（炒，各三钱）　甘草（八分）
为末，米糊丸，桐子大。米汤下。
●小儿癖积膏药
水红花（炒，二钱）　大黄　朴硝　山栀子　子石灰（各一钱）
上用酒酵鸡蛋大一块，同药捣为膏，青绵布摊贴，再用汤瓶热熨手帕，勒之三日后揭起，肉黑如墨是其验也。
●治小儿吐蛔虫
以苦楝根为君，佐以二陈汤煎服。冬月吐蛔虫多是胃寒、胃虚，钱氏白术散加丁香二粒服之。
●一方
小儿吐蛔及粪内有蛔，以使君子肉炒与食之，每用二三枚不可多。

肿胀  ***************************
歌曰：小儿肿胀脾家湿，脏腑气虚即成疾；或因停积于胃中，或因疟疾虚而得；肝虚痞块成血虚，饮食飢饱皆为积；医人审察盛与衰，分气补脾不可失；有积当与渐省之，固本正标方是的；阴囊无缝掌无纹，脐突如李面如墨；唇焦口燥脉不来，有药莫救徒用力。
●分气饮　治四肢浮肿，气喘短急。
桔梗　茯苓　陈皮　桑皮　大腹皮　枳壳　草果　半夏
苏子　木瓜　木通　木香
姜、枣、灯心水煎服。小便不利加猪苓、泽泻；泻加肉果；腹痛加肉桂；胸隔不宽加砂仁、厚朴。
●补脾饮　治脾虚受湿浮肿。
白术（炒）　茯苓　人参　厚朴（姜汁炒）　陈皮　木通　木瓜　青皮　木香　乾姜　大腹皮　砂仁
姜、枣、灯心，水煎服。
●治小儿腹胀
萝卜子（炒）　紫苏梗　乾葛　陈皮（各等分）
入甘草少许，煎服。食少加白术。
●苏合香丸　治小儿辛中恶毒、心腹胀满、刺痛。（方见诸气门）
痢疾（冷白热赤，冷热不调，积下赤白，疳，黄白下无度，惊青，休息痢黑著鱼肠，愈而复作瀼痢，停积而又下，脏大肌瘦，大便笔沥疼痛，蛊毒痢下紫血）
歌曰：病因积久多成痢，湿热肥甘滞所为；或赤或黄或纯白，要分气血属何之；从前导气汤先用，次第香连养脏施；禁口刮肠当介处，平调脏腑治须知。
●导气汤　初痢用此推去宿滞，后服调理脏腑之剂。
枳壳（炒）　黄连（炒）　槟榔　甘草　白芍（炒）　当归　厚朴（姜汁炒）　木香　山楂　木通　神麴（炒）
体厚者加大黄、芒硝，水煎服。久痢去槟榔，加升麻、白术。
●香橘饼　治小儿久泻痢致脾虚、脱肛不收、冷热不调、赤白脓血痢疾、小腹疼痛或禁口不食、日夜无度、里急后重经久不瘥，及疳积下痢、泄泻不止。大人亦治。
橘红　青皮　厚朴（姜汁炒）　青木香　山楂肉　茯神（去皮木）　神麴（炒）　麦芽（炒）　白术（炒，各四两）　香附（炒，三稜）　砂仁（炒，各二两）　蓬术（一两）　广木香（五钱）　甘草（二两，炙）　人参（二两，人虚者用）
为末，炼蜜作饼。空心米汤下。白痢姜饭汤下。
●加味香连丸　治大人小儿痢疾。
黄连（二两，一半姜汁炒，一半芒硝水炒）　木香　青皮（炒）　大黄（酒蒸九次）　枳壳（炒）　黄芩（炒）　香附（炒，各一两）　白芍（二两，酒炒）　甘草（五钱）
上为末，姜汁、神麴糊为丸，桐子大。量儿大小，白痢姜汤、赤痢苦茶服。
●麟丸　治大人小儿痢疾如神。
巴豆（百粒，去油，绢袋盛）　甘草（水煮半日）　江西淡豆豉（一合）　木香（一两）
共为细末，人乳丸，桐子大，朱砂为衣，每服三丸。赤痢淡姜汤下，自痢砂糖汤下，赤白姜糖汤下，五色痢肚疼者艾叶汤下。
●养脏汤　平调脏腑，去积温中。
白术（炒）　厚朴（姜汁炒）　陈皮　甘草　茯苓　升麻枳壳　木香　黄连（茱萸炒）　白芍（炒）　莲肉
姜枣水煎服。纯血加黄芩、生地、当归、地榆；红痢加地榆、当归；白痢加乾姜；赤白痢加当归、乾姜；腹痛加乳香、没药；久痢加粟壳（炙）；禁口加石莲、冬米；发热加柴胡、知母；乾呕加藿香；渴加五味子、麦门冬、天花粉；里急后重倍加槟榔、枳壳、木香；胸膈不宽加砂仁；元气下陷加人参、柴胡；小便不利加滑石、猪苓、泽泻。
●痢症不治歌
粪门如筒脉洪数，发热不食渴兼作；泻下浑似烂鱼肠，豆汁屋水相交错；汗出如流啼不休，肚腹疼痛阴囊缩；或如齆齈鸡子臭；有药莫救备棺椁。
●造神麴法
白面（十斤）　苍耳草（自然汁，三升）　野蓼（自然汁，四升）　青蒿（自然汁，三升）　杏仁（四升，去皮尖）　赤小豆（三升，煮烂连汁研）
三伏内上寅日，将药汁拌面，如造麴法晒乾收用。甲寅、戊寅、庚寅乃三奇日也，此日修合名三奇神麴，大有神效。

疟  ***************************
歌曰：小儿疟疾多因食，邪正交攻寒热逼；截之太早反不良，初用青皮饮消息；次退截疟不二汤，神功一服如金石。
●青皮饮　治小儿疟疾。（方见疟门）
●疟疾经验方
柴胡（有汗一钱，无汗二饯）　白术（二钱，无汗一钱）　茯苓　陈皮　半夏（各七分）　甘草（三分，炙，腹胀不可用）　黄芩（热多五分，寒多一分，寒热均七分）　人参（五分，虚七分，虚甚一钱）　草果（五分，无食不用）　生姜（寒多五片，热多一片，寒热均三片）　薄桂（二分）
水二锺煎八分，发前空心服。
●截疟不二饮　发四五次，然后可截。
槟榔　草果　知母　贝母　陈度　枳壳　半夏　常山　乌梅　苍术　柴胡
酒一锺、水一锺、姜三片煎半锺，露一宿，五更温服，渣隔宿再煎服之。
●治乳儿疟疾痞块
川芎（二钱）　生地　白芍（炒，各钱半）　陈皮　半夏　黄芩（炒，各一钱）　甘草（三分）　鳖甲（醋炙为末，五分）
姜三片水煎，临眼入醋炙鳖甲末。
●疟疾经久不治歌
荏苒经旬疟不除，更加泻痢闷如痴；蒸蒸作热浑身瘦，遍体青筋鼻似煤；饮食未尝沾口腹，顶门下陷项常垂；生痰喘急时加嗽，纵有良方不可医。
●伤寒（夹惊夹食）
歌曰：伤寒六脉皆浮紧，虎口三关红紫影；发热恶寒腰脊强，头疼吐逆烦闷盛；夹惊睡卧时惊搐，夹食馊酸噎气逆；无汗必须用解表，太阳过经终不吉。
●十神汤　此发散风寒之剂，冬月用之。春用参苏饮。
川芎　白芷　麻黄　陈皮　紫苏　香附　升麻　乾葛　芍药　甘草
姜枣煎服。有汗去麻黄；热甚加黄芩；咳嗽加半夏、杏仁，喉痛加桔梗、前胡；谵语加柴胡、黄芩；泄泻加诃子、木香；吐逆加姜汁、半夏；顶巅痛加羌活、藁本；便血加桃仁；便结加枳壳；里热盛加大黄。

伤风咳嗽  ***************************
伤风歌曰：伤风贪睡面青黄，呵欠频频热似汤；口吐气来浑似火，鼻流清涕嗽生痰；法当解表消痰嗽，加减参苏饮正当；更有抱龙丸可用，霎时风散日回光。
咳嗽歌曰：咳嗽皆因风入肺，重则喘急热不退；肺伤于寒嗽多痰，肺伤于热生壅滞；寒则发散热必消，实当泻肾虚补肺；嗽而不已便成痫，痰盛不已惊风至；眼眶黑紫如损伤，嗽而有血难医治；疏风豁痰补泻明，款花膏内生神秘。
川芎茶　治大人小儿感冒风寒、头疼、鼻塞、遍身拘急，恶寒发热等症。
鲜川芎（梗叶切碎，如无用乾者）　生姜（切丝）　菖蒲（切丝）　陈皮（切丝）　鲜紫苏（梗叶切碎各等分）　细茶（与药相对）
五月五日午时，拌匀用盒盖过宿，使气透，次日取出焙于，磁瓶收贮。用时以沸汤泡一锺，乘热薰鼻，吸其气，复乘热饮之，汗出即愈。
●加减参苏饮
人参　紫苏　柴胡　陈皮　甘草　枳壳　前胡　白芷　半夏　乾葛　茯苓　防风　桔梗
姜枣水煎服。病虚及胃寒用人参，壮实者不必用。似欲发痘者或加升麻；肺热咽不下，加黄芩，去人参；痰盛加南星、竹沥；壮热加黄芩；风盛欲发搐加防风、天麻；项背拘急加独活；头痛加川芎、细辛；鼻塞加细辛、白芷，初嗽加麻黄、杏仁；痰壅加葶苈、桑皮；久嗽加杏仁、五味子、贝母；吐痰加姜汁；初感冒欲发散，加麻黄、苍术；肺虚唇白，嗽不能接气加人参、糯米、阿胶；春冬感冒盛者加羌活；风寒已表惟热不退者除去本方，用小柴胡汤。
●辰砂抱龙丸　治小儿伤风咳嗽、痰喘烦渴、鼻流清涕、惊悸风热等症。
天竺黄　天花粉　茯神（去皮木）　明天麻（各一两）　胆星（二两）　雄黄　防风（各五钱）　麝香（一钱半）　辰砂（五钱，水飞）
为细末，甘草浓煎汁，丸芡实大，辰砂为衣。灯心薄荷汤下。伤风痰盛，紫苏姜汤下。
●豁痰汤　治感冒或惊风痰盛，用以驱之。
半夏　南星　橘红　紫苏　黄芩　枳壳　前胡　杏仁　桔梗
水煎，入竹沥、姜汁服。风痰吐涎加防风；结痰加瓜蒌仁；湿痰加白术；寒痰嗽喘加麻黄、乾姜；食积面黄少食，或多食即飢皆胃热，化为痰吐出黄色有稠黏著，加神麴、山楂、麦芽；热痰是肺热不已，吐出成块加山楂、天花粉。
●款冬膏　治嗽如神。
款花　紫苏　杏仁（去皮尖炒）　桑皮（各一两，俱为细末）乌梅肉（一两，蒸过，捣烂入前药和匀晒乾）
共研为细末，炼蜜调成膏噙化。
●咳嗽不治歌
全婴论嗽皆属肺，不治面青饮水忌；躁狂囟陷上气喘，此嗽逢之俱不治。
●辛夷膏　治小儿鼻流清涕不止。
辛夷叶（一两，洗净焙乾）　细辛　木通　白芷　木香（各五钱）　杏仁（一两，去皮尖，研如泥）
为细末，用杏仁泥、羊骨髓、猪脂各一两，同诸药和匀，瓦器中熬成膏，赤黄色为度，候冷入脑、麝各五分拌匀，涂囟门上。更用少许涂鼻中。
●惺惺散　治小儿变蒸发热或咳嗽痰涎、鼻塞身重，相似伤寒。
人参　白术　茯苓　甘草（炙）　白芍（炒）　天花粉　桔梗（各五钱）　细辛根（一钱半）
为末。每服二钱，姜一片，薄荷叶少许，煎汤调服。
小儿中暑，伏热烦渴，身热头痛，霍乱吐泻，小便赤少，心神恍惚，宜服五灵散。
●芎黄散　治小儿齿不生。
大芎藭　地黄（各五钱）　山药　当归　芍药　甘草（炙，各一钱）
为末。汤调服并擦齿脚。
●治小儿龟胸
大黄（煨，三钱）　天门冬（去心）　百合　木通　杏仁（去皮尖，麸炒）　枳壳（炒）　桑皮（蜜炙）　葶苈（隔纸炒）　朴硝（各五钱）
为末，炼蜜丸，芡实大。食后温汤调下。仍灸两乳前各一寸半，上两行三骨间六处各三壮，春夏从下灸起，秋冬从上灸起。
●小儿两目忽然视物不见，俗名雀盲
以揭羊肝一具，不用水洗，不犯铁器，以竹刀剖开，入穀精草一撮，瓦罐内水煮熟，不时食之。
●热　（胎热、胎黄、目赤、便涩，便闭，便血、丹毒、胎毒、疮疡、咽痛、发颐、重舌、弄舌、脾热、鹅口，以上皆热症）
歌曰：小儿生下受胎热，目闭泡浮大便结；湿热薰蒸遍体黄，小便淋涩或见血；满口成疳及赤游，发颐咽痛重木舌；胎毒疮疡痛莫言，多啼不乳呻吟竭；诸症皆由壅热为，大连翘饮不虚设；三黄化毒丹可兼，顿令慈母生欢悦。
●大连翘饮　治三焦积热、大小便不利，赤目丹毒、口疮重舌、木舌咽痛、疮疡等症。
连翘　瞿麦穗　滑石　牛蒡子　车前子　木通　赤芍　山栀　当归　防风　黄芩　柴胡　甘草　荆芥穗　蝉蜕
水煎服。胎热加生地；胎黄加茵陈；目赤加黄连、羌活；小便涩加猪苓；大便涩加大黄、枳壳；大便血加地榆、槐角、枳实；小便血加麦门冬、生地、石莲；胎毒、疮疡加升麻、生地、归尾；丹毒遍身加犀角、黄连；发颐加羌活、白芷；咽痛加桔梗、薄荷，重舌、木舌加黄连、朴硝、犀角；弄舌加石膏。
●生犀散　治骨蒸肌热、瘦悴额赤、口乾潮热、夜有盗汗、五心烦热等症。
生犀角（二钱）　地骨皮　赤芍　柴胡　乾葛（各一两）　甘草（炙，二两）
每服三钱。水煎，食远服。
●五福化毒丹　治小儿蕴积热毒、惊惕狂躁、颊赤咽乾、口舌生疮、夜卧不宁、谵渴、头面身体多生疮疖。
玄参　桔梗（各二钱）　白茯苓（二钱半）　人参　牙硝（枯）青黛（各一钱）　甘草（炙，七分）　麝香（二釐半）
为末，炼蜜丸，芡实大，金银箔为衣。薄荷汤下。
●鹤顶丹　治小儿积热及暑月火盛心烦，并麻瘄热症，一切结热。
寒水石（煅）　石膏（各二两）　甘草（二钱）
为末，甘草浓煎汁，丸芡实大，辰砂为衣。薄荷汤下。
●泻青丸　治小儿肝经风热，目赤肿痛，兼治肝脏实热，寻衣捻物，目直不搐，得心热则搐，身反折强，直目连札或目遍青，或脏腑飨泄，诸药不止，脾虚肝盛。
当归　龙胆草　川芎　山栀　大黄（煨）　羌活　防风（各二钱半）
为末，炼蜜丸，芡实大。竹叶、砂糖汤下。
●八正散　治小儿心经蕴热、脏腑秘结，小便淋涩。
车前子　木通　扁蓄　甘草　大黄（煨）　瞿麦　滑石　栀子
加灯心水效服。
●四顺清凉膏　治小儿热结、大便不通。
芍药　当归（酒洗）　黄连（姜炒，各五钱）　生地（酒洗）　甘草　大黄（酒蒸九次）　黄芩（炒，各三钱）
为末，蜜丸，芡实大。每服一丸，白汤下。
●又方　小儿结热，大便不通。
猪胆汁滴入穀道即通，不必服药。
●治小儿木舌、舌肿硬及重舌
百草霜　芒硝　滑石（各等分）
为末，酒调服。
●一方　小儿重舌。
用针刺出恶血即愈。
治小儿解颅，乃母气虚弱，故头骨开而不合。八物汤，有热加酒炒黄连、生甘草，子母皆服。外用帛束紧，以白蔹末敷之。
●酿乳方　解胎中受热，生下面赤眼闭、大小便不通、不进乳食。
泽泻（二两半）　猪苓　赤茯苓　天花粉　茵陈　甘草　生地（各一两）
每服二钱，水一锺煎半锺，食后乳母捏去宿乳服。
●治小儿生下遍体皆黄状如金色、身上壮热、大小便不通、不进乳食、啼叫不止
生地　当归　赤芍　川芎　天花粉
每服五钱。水一锺煎服。
●小儿初生不饮乳，不小便
以葱白一寸四，破之加乳汁入磁器内煎，灌之立效。
●蒲黄散　治初生儿大小便下血。
生蒲黄　油头发（烧灰存性，各一钱）
为末，用生地黄汁或米饮或乳调服。
●治小儿溺血
蒲黄　生地　生甘草　赤茯苓（去皮，各等分）
水煎发灰，调匀食前服。
●一方　小儿尿血。
以升麻、甘草煎汤，调益元散服。
●三黄丸　治小儿诸热，兼治身黄、黄疸、衄血、便血。
黄芩　黄连（去须）　大黄（炒，各一钱半）
为末，滴水丸。茶清下三五十丸。
●地黄汤　治小儿鼻衄。
川芎　生地　赤芍　当归（各等分）
蒲黄少许煎服。
●治小儿胃气热吃泥
软石膏　黄芩　陈皮　茯苓　白术（各等分）
煎服。
●退黄丸　治小儿黄病、吃泥、吃砖瓦、生米、炭、茶等物。
皂矾（八两，用面一斤和作饼，入矾在内，火煨焦为度）　苍术（八两）　厚朴（八两，姜汁炒）　陈皮　甘草（各八两）　川椒（十两，焙去汗）
为末，红枣三斤，煮熟去皮、核，胡桃三斤去壳，捣成膏和熟丸，桐子大。量儿大小用药多寡，酒服。
●治小儿痰热骨蒸
二陈汤（五钱）　升麻（二钱）　葛根　白芍（各一钱半）　人参（一钱）　五味子（三十粒）
作三帖，姜枣煎服。
●消毒犀角饮　治小儿内蕴邪热、咽膈不利、痰嗽、眼赤脸肿、腮项结核、遍身风疹，丹癗及疮疹已出，未出不能快透。
鼠黏子（微炒，四钱）　荆芥　甘草（各一钱）　防风（去芦，五分）
一方加黄芩一钱，犀角镑五分，如无犀角以升麻代之。水一锺煎半锺，温服。
●十种丹
飞灶丹（从头顶肿起，葱汁涂）
石灶丹（从头上红肿起，用赤小豆末，鸡子清涂）
鬼火丹（从面泡肿起，灶心土、鸡子清涂）
天火丹（赤点从背起，桑皮末、羊膏涂）
天灶丹（从两臂肿，黄色木灰水涂）
水丹（从两胁臂虚肿，生铁磨水、猪屎涂）
胡火丹（从两足赤肿，乳香末、羊脂涂）
菸灰丹（自两足起有赤白点，猪槽上土涂）
白火丹（从发际下虚肿，以指捺之，随手起者是也，以陈年香栾炒黄，下无灰酒盖定，滚数沸，取起服）
●治丹毒发作，恐其入腹，一时无药
急以针于红点处刺出恶血，即散。一方胎衣瓶中土调敷。
●治走马火丹
用慎火草捣汁涂之。
●治天火丹　脐腹起者。
蚯蚓泥炒，研细，水调敷。
●治小儿赤瘤热毒郁结肉间，发于皮肤，赤如瘤色
宜服生地、木通、荆芥，苦寒带表之药，外以芒硝，浓煎洗，芭蕉油涂。
●金泥膏　治小儿一切无名肿硬焮赤，诸般丹瘤、热瘭湿烂。大人亦治。
用阴地上蚯蚓粪，朴硝比蚯蚓粪三分之二、一处研细，新汲水浓调，厚敷患处，干再上。
●治小儿口糜　满口生疮者是，亦治大人。
黄柏　细辛　青盐
为末，噙之，吐涎即愈。
●小儿白屑满口　状如鹅口
用发缠指头，蘸井花水拭舌。如不脱，浓煎粟米汁，以绵缠筋头拭之，用煅过黄丹掺。
●小儿牙疳
白矾装入五倍子内烧过，为末敷之。
●真黄散　治小儿走马疳。
鸡肫黄皮油灯上烧存性，研细末，入黄柏、枯矾、麝香一字，用米泔搅，口内敷之。
●小儿走马牙疳
用妇人溺桶中白垢，火煅一钱入铜丝三分、麝香一分半敷之。
●小儿口疳
人中白（煅，二钱）　黄柏（炙，五钱）　硼砂（一钱）　铜丝（五分）
麝香（三分）　冰片（二分）　男子发（煅存性，一钱）
为末，青布拭口，以芦管吹入，涎出再吹。
●小儿口疮不能饮食
用矾汤浸脚半日，以蜜炙黄柏、炒殭蚕，为末，敷之，立进乳而安。
●治小儿头疮
腊猪油（半生、半熟）　雄黄　水银（各等分）
研匀，洗净敷之。
●小儿癞头疮
以五倍子煎汤洗净，煅鹁鸽粪研细敷之。
●一方　用烧酒擦洗最效。
●一方
用通圣散酒拌，除大黄另酒炒，共为末，再酒拌令乾，每服一钱，水煎服。外用红炭淬长流水热洗，胡萎子、伏龙肝、悬龙尾、黄连、白矾为末，油调敷。
●小儿白秃癞痢疮
以石灰窑内烧过红土堑四两、百草霜一两、胆矾六钱、雄黄一两、轻粉二钱、榆皮三钱，共为末，猪胆汁调搽。
●小儿头上甜疮
以松香、黄丹、飞矾各一两，捣匀，绵花子油调涂。
●小儿黄水疮癣
以红枣去核，铜绿为末，入枣内煅存性，研细。有脓者干敷，无脓者香油调，搔破敷之。
●小儿身面烂疮
桑油（鲜桑木捶碎，装瓶内，用一瓶合口埋土中，糠火煨之，其油自滴下）　轻粉　雄黄（各五钱）　猪胆（一个）　滑石（一两）　硫黄（五钱）　穿山甲（十五片，炙）　凤凰退（烧存性，五钱）
为末，桑油、猪胆汁调，绢包擦之。
●小儿面上甜疮
以清明插过柳枝烧存性一钱、银朱七分，共研。再入飞飢一分，敷。
●小儿面上紫块如钱大或满面俱有
穿山甲（十片，炙）　川椒（去目，五钱，各为末）　姜汁（四两）
野大黄根（取汁，四两）
和匀，绢包擦。
●小儿天泡疮
用麸皮炒研末一钱、青黛八分，研匀，井水调敷。
●小儿耳后蚀疮
以黄连、枯矾为末，敷之。
●小儿黑斑、红斑、疮痒、隐疹
并用防风通圣散为末，酒调下。
●小儿遍身生疮脓水不干
以黄柏末加枯矾少许掺之。
●绵茧散　治小儿遍身疳蚀，脓水不干。
空蚕茧（出蛾者），每个纳白矾一分，烧过研细，干敷。
●治吐母瘅
何首乌藤（上）　金银花（上）　刘寄奴（中）　羊蹄根（中）　野菊花（中）
煎汤与小儿浴，用绢布抹乾，以后药搽之。
六黎根（五钱）　寒水石（煅，二钱五分，疮上水少加五分）　枯矾（二钱五分，疮上水多加五分）　银朱（四分）
共为末，以猪油熬化，稍冷调入药末，绢包搽，不可见生水，隔二日再洗再搽。
●鳝痞头膏药
乳香（去油）　没药（去油）　穿山甲（炙）　全蝎（炙）　殭蚕（炒）　龙骨（各五钱，为末）　松香（一斤）　芝麻油（四两）
煎好下铜丝一两，入水中捏，以绿为度，红布摊贴。
●国老散　治瘢疮、痘疹、疔肿、痈疽诸般恶毒及中砒毒、菌毒、伤寒发狂等症。
五月五日选大甘草为末，用大竹一段，两头留节，钻一孔入甘草，以木塞之置粪缸内，仍缚石坠至底，浸四十九日取出，洗净，以甘草晒乾，再研极细。如小儿出痘见苗及诸般恶毒，并用糖汤调服。
●东华解毒膏　治大人、小儿无名肿毒，诸般恶毒、疮疖、痈疽、发背、痘毒、风毒，用红绢，津唾摊贴，不见火，极为神效。
桃枝　柳枝　槐枝　榆皮　桑枝（俱用嫩枝）　地骨皮（挫碎，各五升，以长流水一担熬至五分去渣，加当归末四两，慢火熬成膏，滴水成珠，名五枝膏。听用）　沥青（净，一斤松香（净，半斤）　乳香（一两，研）　没药（一两，研）　轻粉（二钱，研）　黄蜡　铜青（各二两，研）　血竭（二钱，研）　麝香（一钱（研）　安息香（五钱）　黄丹（一两，水飞研细）
用川芎、大黄、白芷各二两入芝麻油熬黑焦色去渣，春夏用油四两，秋冬用油六两，如法煎滴水不散，次下沥青、松香、黄蜡化开，下五枝膏二两，以槐枝搅百馀遍，下乳香、没药、血竭、轻粉、安息香、黄丹，再搅百馀遍，下麝香、铜青，再搅百馀遍，滴水内浮似青荷叶为度，拔扯二百馀遍浸一宿，取起收贮。如贴疮毒，用槐枝、葱白煎汤，洗过贴之，三五日一换。
●拔生膏　治诸般恶毒、瘰疬、鼠疮才起者，点破即愈。
血竭（二钱）　蟾酥（三钱）　麝香（一钱）　雄黄（五钱）　轻粉（三钱）　乳香（二钱）　没药（二钱）
上用荞麦杆烧灰一斗二升，淋汁八九碗，文武火煎至三碗，取碗半收贮添用。以碗半置磁器内，候温将药研细末，入汁内，桑柳槐枝搅匀，入好石灰一升再搅，取起冷过宿，磁瓶盛之。凡诸恶疮毒，点头上，一日二次，次日又一次，疮头破，血水出即愈。仍贴东华解毒膏，如日久药干，将留起灰汁加入。
●治外肾肿大
木通　甘草　黄连（炒）　当归　黄芩
水煎服。用紫苏茎叶为末，干敷。如烂以香油调，鹅翎刷，又用青荷叶包上。
●治小儿脐中汁出并痛
用桔矾或黄柏末敷脐，不干以伏龙肝涂。或枯矾、龙骨等分敷之。

痘疹  ***************************
●辨痘疹热
头与肢节疼痛无时者，时疫热也；面赤汗出、鼻流清涕者，伤风热也；午后发热、头与肚热、右额有纹者，伤食热也；乍寒乍热、呵欠烦闷、惊悸、咳嗽嚏喷、两腮赤红，骫凉耳冷者，痘疹热也；浑身壮热、妄言鬼神、口鼻衄血、惊搐不止，几死而复生，痘疹时热在内也；既辨认痘疹之热，与诸热不同，又须审其势之轻重，轻则发散，重则疏利，首尾俱不可汗下，盖汗下二说古人所深戒也。
●痘疹五脏所属
肝为水泡初见标，主泪出，其痘，细杂而色红；肺为脓泡初见标，主涕出，其痘平大而色白；心为斑出初见标，其痘尖细而色赤；脾为疹初见标，三五成群，黄赤与皮色相同；肾为例靥，其色黑，初出之时，五脏之症皆见者，以热并动于五脏也；及已出乃得归一脏者，以一脏受秽多而毒气盛也。亦有两症、三症同出者，所受同而併发也，其疮疹欲发时，呵欠烦闷者，肝也；时发惊搐者，心也；乍凉乍热，手足冷者，脾也；两颊赤而嚏者，肺也；惟肾无症，但骫冷耳冷是也。骫耳俱属肾，肾居北方主冷故也。肾虽无症，而其候恶者，疮变倒靥而黑陷，则归肾也。此由不慎风寒及内虚所致，疮黑陷耳骫反热者，逆也。
●辨痘轻亘
初见苗时，用手揣摩其疮势，宜坚而尖，不宜软而塌。三次出者轻，一齐出者重。脐突去处不宜有，头面心窍不宜多。大小不一，寻根窠红活尖头光泽者最轻，平头者半轻半重，陷顶者极重。又有出轻而变重，出重而变轻，顾调养避忌之，何如耳？此于气血上见形势则轻重可知矣。
●看痘法
凡看痘轻重，未曾出点之先，先看两目不肿，肉不红，无泪清净，其痘出来必轻。极忌一块五、六个，极忌嘴边出起，乃脾家痘，十不救一。痘有大小不一等，乃气血之所由分也，人多有不知。一种小痘，以为不起，用药发之，误矣。凡痘看头不看身，医头不管身，只要脸上、头上脓足，四肢不必惧，至落靥时，靥如琥珀厚而红者，再无后患；倘落下如纸薄、如白豆壳者，必有后患。或有服寒凉药过多，或饮水过多靥白者，尚可治。只以脾胃健为上，能进饮食，痘虽犯症，终不死。孩子不满一岁，一身一头无缝者，决不必医。用药之法，须先去其杂症，如因感冒寒邪起者，则散其寒；因惊起者，则定其惊；因伤食者，消其食。杂症即去，然后用补血补气药，气血充足，自然成脓结痴矣。又有痘出稀疏而儿体只是不快者，必生内癍，当看其指甲，有青紫色便是，急用化癍汤药治之。
●轻症不可遽发
初出三日以后，七日以前，如痘色红润光泽尖凸者，虽不服药亦愈。俗人无知，专用前炒、火煨、毒物及人牙、川山甲之类发之，祸患无穷矣，所当切戒。若八、九日痘色灰白，平塌不起者，方可用发药。
●痘疹日期
痘出三日，至足心为齐。三日长肥满、三日成脓窠、三日上蜡色结痂，首尾十二日，可保平安，此其大约。设使气候垂违，疮势沉重则又难定其期也。
●轻痘歌
热缓神清痘少稀，根窠红活出参差；四肢温暖无寒热，乳食如常渴泻除；太阳面颊俱光泽，手足累累圆似珠；更兼腰项当心少，但宜调护不须医。
●重痘歌
初热一日即便出，稠密鲜红减饮食；泄泻烦渴头面多，红斑夹疹二便涩；平塌灰白欠光明，疔毒脓疮水流湿；若此重症须预防，莫得临时有疏失。
●不治痘
热极腰疼发一出，昏睡沉沉不纳食；一齐涌出如蚕种，红紫蓝斑兼陷黑；邪视皮浮痘若无，顶似尘铺兼火刺；面唇先肿目无神，脚冷如水渐过膝；无分皮肉一般红，声哑唇焦言不出；水泡痒塌并空疮，牙疳臭烂闻不得；寒战咬牙痘后惊，靥若竹衣便脓血；此皆死症不须医，总遇神仙难著力。
●避忌
正当痘疹之时，谨司门户恐被风寒所袭，严禁房事恐为秽气所乘。月妇经水，疱厨煎煿、生畜粪秽及狐臭独忤，一切忌之。须常烧芸檀、苍术、小枣之类，及挂胡荽浸醋炭以逼其气至。若月经、狐臭设在父母，幼子时刻不可离将如之何？必常加澡浴，每易新衣，不使气侵其肤可也。如有犯者，当服托里散，肉桂随意加减之。
●瘄疹痘辨
小儿壮热有红斑，如锦纹或如蚊咬者，谓之瘄子。有小泡如痘而微白色易靥者，谓之水痘，北人谓之疹子。初起细小，渐渐红胖贯脓如豆结痂，谓之痘子，古人谓之豌豆疮。痘与疹发自胎毒，故今联属言之日「痘疹」。若癍症，则伤寒、内伤、热病皆能致此，不专繫于胎毒也。医者须分别之
痘初出或未出，以丝瓜近蒂三寸连皮烧，存性为末，砂糖调服或入朱砂蜜调服之。多者可少，少者可无。
●痘疹其方
才觉发热服之不出，虽出必轻，见苗并收早者亦可服。
●复生散
明净朱砂四两，绢袋盛之，当归、川芎、升麻、甘草各六两，用砂锅取东流水七大碗，人芎、归、升麻、甘草煎三大碗，去渣将朱砂袋以一小竹横搁锅上，离底一指许，倾前药汁浸袋即止，旋添煮之，水尽力度，焙乾为极细末，听用。
●引经散
糯米五合淘洗净，沥乾，盐泥为饼，包米在内入火煅，通红取出，冷定拣黄色存性者为极细末，听用。
小儿一岁用复生散一分、引经散一分，蜜一匙、米汤半盏、好酒三匙调服。
●稀痘丹
黑豆（炒）　殭蚕（直者炒）　朱砂（水飞）　白豆衣　苦丝瓜（烧存性）　木通　甘草节　翘子　百节菖蒲（各等分）
为末，砂糖丸龙眼大，金箔为衣。甘草汤下。春分、秋分日制，春分，秋分日服。
●又方
腊月八日用活兔一只，酒果祭告药王神，必杀取兔血以荞麦面和为红丸，取兔脑以荞麦面和为白丸，小儿周岁内以乳汁调服红白各三丸，身发红斑为验，即下出豆。纵出亦稀。
●兔血散
发热将出时服之，解毒稀痘。
朱砂　雄黄　细茶　乾葛（各五钱）　腊月兔血（与药相停）
拌匀为细末，每服一分，茶送下。
痘将出时必发热，鼻尖、耳尖冷方是。便服升麻、葛根、糖球、甘草节、鼠黏子之类，其出必疏，初热以鼠和子为末，蜜调贴胪门上兔患眼，但见红点便忌，升麻葛根汤恐发表虚。须分气虚血虚补之，气虚用参耆、白术；血虚用四物汤；血热加酒炒芩连、丹皮等解毒药；出不快者，加味四圣散、紫苏饮子、紫草木香汤或快斑散、丝瓜汤；有气实痰郁而发不出者，川芎、防风、升麻、乾葛、芍药、前胡、红花、蝉蜕之类。
初起自汗不足虑，乃湿热熏蒸而然也。
出太甚者人参败毒散，红紫者犀角地黄汤。初出如胸前多，急须解毒药加糖球，又有食少者加白术。
色白属气虚，补气为主。初出色白者太虚，宜大补气血，人参、白术、黄耆、当归、川芎、升麻、甘草、木香之类。一云大便滑泄，加诃子、肉果。
色黑属血热，凉血为主。初出色黑者大热，便宜解毒，芩连、黄柏、鼠黏子、紫草、葛根、荆芥、防风、甘草之类。黑为北方之色，属火热甚而反兼水化制之，故色黑，经所谓亢则害承乃制也。且无热则色黑，人所共晓，钱氏论中谓冬月盛寒归肾变黑，其义安在何，前人未之及也。
色黑凉血、色白补气，有中黑陷外白起者，则相兼而治。
疮湿者宜补脾燥湿，肌表间热用风药，白芷、防风之类。
初起渴而饮水，至后靥不齐，宜益元散之类。
将成就而色淡者，宜助血药，芎归之类补血为主；将成就而色紫者，宜凉血解毒，芩连、丹皮、连翘之类。
解毒用丝瓜、升麻、酒芍药、甘草、山楂，黑豆、犀角、赤小豆。
吐泻少食为里虚，不吐泻能食为里实，里实而补则结痈毒。
黑陷倒靥灰白为表虚，红活绽凸为表实，表实而用表药则必致溃烂不结痂。
●黑陷倒靥灰白者
用烧人粪，蜜水调服。
●被外恶气所伤而倒靥者
人参　白术　黄耆梢　连翘　甘草梢　白芷　当归　川芎　木香
虚痒，以实表之剂加凉血药；实痒如大便不通者，以大黄寒凉之剂少许，下其结粪。
●活命紫金丹　治发不出隐于皮内、遍身紫赤瘢点或血热烦躁，癫狂至死者，服之即活，瘢即散，痘起浆满，永保无虞。但十二、三日气败，无浆者不治。如痘未发之先服之，能使稀朗，绝无后患。
当归　甘草　荆芥（各二两）　荔枝（二两，去核用肉）
用瓦罐四个，分作四处，每处入药一味，再入辰砂细末五钱，加清水八分，慢火煮一昼夜，徐徐添水勿致枯乾，煮毕去药，止用辰砂，焙乾匀研极细，入煅天灵盖末三钱、飞面二钱，兔血丸绿豆大。量儿大小，十岁已上三十丸。七、八岁二十丸，三、四岁十五丸，白酒浆调服。此药必腊月辰日制，外以黄蜡为衣则不坏。
●小儿痘毒
腊月内取人、猫、猪、犬粪，乾者入砂罐火煅为雪白粉，加麝香少许，每服五分，蜜水调下。
小儿痘疹馀毒　出脓时用脱下痘靥，同旧棉花烧存性敷上最效。不用贴膏药，亦不再发别处。
●痘毒入眼
谷睛草为末，猪肝不时蘸服。
痘疮抓破，脓水不干，用多年墙头上烂草为末掺之。
●麻疹辨疑赋
麻虽胎毒，多带时行气候暄热传染而成。其发也，与痘相类；其变也，比痘匪轻。标属于阳，本属于阴。毒盛于脾，热流于心。脏腑之伤肺则尤甚，始终之变肾则无症。初然发热有类伤寒，眼胞困倦而难起，鼻流清涕而不干，咳嗽少食烦渴难安，邪目视之隐隐，皮肤之下以手摸之磊磊，肌肉之间其形若疥，其色若丹，出见三日渐没为安；随出随没，喘急须防，根窠若肿兮疹而兼瘾；皮肤如赤兮疹尤夹斑。似锦而明兮不药而愈；如煤而黑兮百无一痊。疮疹既出，调理甚难；坐卧欲暖，饮食宜淡；咳嗽诞沫，不禁酸硷；忽生喘急，肺受风寒；心脾火灼，口舌生疮；肺胃蕴热，津液长干；有此变症，治法不同，微汗解毒，热势少凶；二便清调，气行无壅。腠里拂郁兮即当发散；肠胃秘结兮急与疏通。鼻衄者不必忧，治邪从衄解。自汗者不必遽，止毒以汗松。麻后多痢兮，热毒移于大肠；咳嗽喉痛兮，痰气滞于心胸。口渴心烦，法在生津养血；饮食减少，治宜调胃和中。馀症无常临期变通，此则麻之大旨妙用存乎一心。
●发热咳嗽之时即明麻疹有出不快者
用麻黄汤、羌活汤、消毒饮发散解毒，外以芫荽酒糟蒸热擦之，自头上至足为齐，头面多者佳。
凡看麻疹多于耳后、项上、腰眼，先见其顶大而不长，其形小而匀净。既出之时，如紫红、乾燥、暗晦乃火盛毒炽，宜用六一散解之，四物汤换生地加柴胡。见风没早未清爽者，宜消毒饮加发散药。有出三日不没者，乃内有实热，宜四物汤加清利之剂。
●麻后泻痢者乃积热移于大肠
宜四苓散加木通、芩连、白芍或豆蔻丸、香连丸之类。
●麻后痰嗽不止
四物合二陈加瓜蒌、桔梗、五味。渴加麦门冬、枳壳；喘加苏子、桑皮。
●麻后牙疳红肿者
清胃汤合干桔汤加牛蒡子、荆芥、玄参。胃烂者不治。
●孕妇出麻
以四物汤加白术、条芩、艾叶、砂仁，安胎清热为主。麻疹正出之时不迸饮食者，但得麻色淡红润泽亦无害，乃热毒未解，内蕴实热，故不食。耳麻退不食者，四物汤加神麴、砂仁。
出麻疹时，大忌荤腥、生冷。宜避风寒，水湿。
●麻疹轻重不治诀
或热或退五六日而后出者轻，淡红滋润，头面匀净而多者轻，发透三日渐设者轻。头面不出者重，红紫暗燥者重，咽喉肿痛不食者重，冒风没早者重，移热大肠变痢者重。黑暗乾枯一出即设者不治，鼻扇、口张，目无神者不治，利青粪者不治，气喘心前吸者不治，麻后牙疳臭烂者不治。
万邦孚曰：予苦难于嗣，故于小方脉尤留意焉，既集痘疹方论及小儿脉诀杂症，凡三卷付之梓人矣。兹重刻家抄方，有小儿一门，先大父之所遗不敢废也，乃复以续得方诀，分别门类，益加详焉庶几乎。我祖活幼广嗣之念为不孤耳。
邦孚又曰：今人之难于嗣者得一子，父母不胜其喜，每于满月、百日、周岁即会亲友，杀生设席庆贺，及稍有疾病辄又杀生祈祷，敦知尔子之命固命也，畜类独非命乎！尔子惟恐其有痛楚也，杀畜类以祈神宴会彼独无痛楚乎！天虽不言，必不默祐，尔于冥冥之中矣。兹小儿方中若疳症用虾蟆粪蛆，稀痘用兔血、兔脑；发痘用鸡头、天灵盖等项，及为子设席杀生，祈祷之类俱宜戒之。

急救诸方  ***************************
自缢死自旦至暮，但心下微温，虽一日以上可活。急抱起死者，使绳宽解去绳，切不可割断，微微捻正喉咙，放倒卧，用被盖，急用竹管吹其两耳，一人急牵其发不放手，就用脚踏其两肩，一人摩其胸，及屈伸其手足，摩捋之，少活即以粥饮与之，此法救人无不活者。
●人溺水死
先以刀斡开口，横放箸一只令其牙衔之，使可出水，又急解去死人衣带，艾灸脐中即活。
●冬月堕水冻死　四肢冷口不能言只有微气者。
不可便以火炙，用布袋盛热灰放心头，冷即换，待眼开用温酒或米饮灌之。
●伏暑死者　不可使冷，冷即死。
用温汤常摩洗其心腹间。如路途急切，用路上热土铺腹脐间，令人更尿其脐中即活。
●服盐卤将死者
急烧滚水，以灯油脚淬在汤内，待通口时灌下满喉咙即吐矣，吐净愈。
●卒中风不省人事多因喉壅
用白矾二钱，生研为末，生姜自然汁调，斡开口灌下，其涎或吐或化下便醒。
●华佗救中忤中恶鬼气
用犀角末五钱，麝香、辰砂各二钱半，每服二钱，井水调下。如无前药，用雄黄末服一钱，煎桃枝叶汤调灌。又无雄黄，用著身上多时久遭汗衣或久著内衬衣，妇用男衣、男用妇衣，烧存性，服二钱，百沸汤调下。
●又方　卒中恶，不省人事。
用韭菜研汁人鼻中。
●华佗急救鬼魇鬼打
凡初到客舍、馆驿及久无人居冷房，睡中觉鬼物魇打，但其人吃吃作声，便令人叫唤，如不醒，此乃鬼魇，不救即死。
牛黄　雄黄（各一钱）　辰砂（五分）
上研为末，和匀，每挑一钱床下烧，次挑一钱酒调灌之。如无前药用桃柳枝东边者，各折七寸煎汤灌下。又无桃柳枝，用灶心土捶碎末，服一钱，并水调灌。更挑半指甲许吹入鼻中，更用艾灸人中，次并灸两脚大拇指内，离甲一韭叶各灸七壮。
●睡卧中不省　用韭菜汁滴人鼻。冬月用韭根捣汁灌之。
●华佗治脱阳　大吐大泻之后，四肢逆冷，元气不接，不省人事。或伤寒新瘥，误与妇人交，其证小腹紧痛，外肾搐缩，面黑气喘，冷汗自出，亦是脱阳，须臾不救。先以葱白数茎炒，令热熨脐下，次用后药。
附子（一枚，重一两，锉八片）　白术　乾姜（各半两）　木香（二钱半）
上四味各研末，水二碗煎八分，放冷灌服。须臾又进一服，合滓并服。如无前药，用桂枝二两，好酒二升煎一升，分作二分灌之。又无桂，用葱白、连须、三七根，沙盆内研细，用酒五升煮至二升，分作二服灌之，阳气即回。先用炒盐熨脐下气海，勿令气冷。又无葱白，用生姜二七片，依前法服。
●紫金锭　治自缢、落水死、鬼迷惊死，未经隔宿，心头温者并宜。
冷水磨灌下，良久即苏。
●治从高坠下，瘀血冲心欲死
用豆豉一大盏、水二碗煎三沸，去滓服。著便觉气绝不能言，取药不及，急擘开口，以热小便灌之。
●治针失嚥下肚，不得出者
将蚕豆煮熟，同韭菜吃下，针即同菜大便出。
●治搅肠沙，发即腹痛难忍者
阴沙腹痛手足冷，看其身上红点，以灯草蘸油点火烧之；阳沙腹痛手暖，以针刺其十指，背近爪甲处一分半许，血出即安。优先自两臂捋下，其恶血令聚指头，血即出为好。
●又　痛不可忍，须臾能令人死，古方乾霍乱。急用盐一两，热汤调灌入口中，盐气到腹即定。又将石沙炒，令赤色，冷水淬之良久，澄清水一、二合服。
●凡压死、缢死、溺死、魇死及产后晕绝
用半夏一味为末，如豆大吹入鼻中，须臾即活。
●治人九窍、四肢指歧间皆血溅出　此暴惊所致。
乘患人勿知，急以井花水，猛噀其面即止。此法又治衄血如神。

解诸毒  ***************************
●解砒毒　早禾杆烧灰，新汲水淋汁，绢滤过，冷服一碗，毒下利即安。又方用白扁豆末，新汲水调下。华佗又用黑铅四两磨水一碗灌之。
●中诸毒死　只要心间暖不妨，乃热物犯之，用防风擂冷水与服。
●解诸毒药
用甘草、黑豆、淡竹叶等分锉碎，水一碗煎服。
●解巴豆毒
煮黄连汁饮。
●解附子、川乌、天雄、斑蝥毒
煮大小黑豆汁饮。
●解食河豚毒　仓卒无药。
急以清油多灌之，吐出毒物即愈。
●紫金锭　治凡中蛊毒、狐狸、鼠荞、恶菌、河豚毒、死牛、马、牛肉毒、诸毒、饮食毒、草木鸟兽毒。
一切俱用薄荷汤或凉水磨服。
●治刺毛虫疼
用蚯蚓泥干搽湿者。又治胡蜂叮。
●解毒丸　解世间不测一切毒。
山豆根　山茨菇　绿豆粉（各三两）　板蓝根（即大叶静）　土马棕　黄药草　续随子　五倍子　紫河车草　木通　盆硝　藿香　薄荷　贯众　石膏　殭蚕　乾葛　雄黄　百草煎（各二两）　茜草根　大黄　辰砂（各一两）　麝香（五钱）　甘草
上为细末，蒸饼为丸，弹子大。以螺青三两，一半和药，一半为衣。每服半丸用生姜汁和蜜水化下。
一觉腹中不快，即以生豆试之，入口不醒如甜乃中毒也。急以升麻浓煎汤，连饮一二碗以手探之吐即愈矣。若多饮盐水吐之亦好。
●解一切毒　紧急无药。
取香油饮之无伤。
●祝由科　禁蝎并蝎螫咒法。
咒（曰）：玉女傅仙摄敕斩□蜥灭。
上如有蝎螫之人来求治者。于蝎螫处，望而取气一口，默唸七遍，怒著作法吹蝎处，其痛即止。用法之人忌五厌肉。

扁鹊、华佗察声色，定死生要诀  ***************************
病人五脏已夺，神明不守声嘶者死。
病人循衣缝谵语者不可治。
病人阴阳俱绝，掣衣撮空妄言者死。
病人妄语错乱及不能言者不治，热病者可治。
病人阴阳俱绝，失音不能言者，三日半死。
病人两目皆有黄色起者，其病方愈。
病人面黄目青者，至期而死。
病人面黄目赤不死，赤如衃血者死。
病人面黄目白者不死，白如枯骨者死。
病人面黄目黑者不死，黑如苔者死。
病人面黑目青者不死。
病人面目俱黄者不死。
病人面青目白者死。
病人面黑目白者不死。
病人面赤目青者六日死。
病人面黄目青者九日必死，是谓乱经饮酒，当风邪入胃经，胆气妄泄目则为青，虽天救亦不可生。
病人面赤目白者十日死，忧恚思心气内索，面色反好，急棺椁。
病人面白目黑者死，此谓荣华已去，血脉空索。
病人面黑目白，八日死，肾气绝。
病人面青目白者，五日死。
病人耳目鼻口有黑色起，入于口者必死。
病人目无精光著土色不受饮食者，四日死。
病人目无精光及牙齿黑色者不治。
病人耳目及颧颊赤者，死在五日中。
病人黑色出于额上、发际、鼻、脊两颧上者，亦死在五日中。
病人黑色出天中下至上颧上者死。
病人及健人黑色，若白色起人目及鼻口者，死在三日中。
病人及健人面忽如马肝色，望之如青，近之如黑者死。
病人面黑，直视恶风者死。
病人面黑唇青、面青唇黑者俱死。
病人面黑，两胁下满，不能自转反者死。
病人目不回直视者一日死。
病人头目久痛，卒视无所见者死。
病人阴结、阳绝、目睛脱恍惚者死。
病人阴阳竭绝目　眶陷者死。
病人眉丝倾者七日死。
病人口如鱼口，不能复闭，而气出多不反者死。
病人卧遗尿不觉者死。及尸臭者不可治。

诸病灸法  ***************************
阴症、伤寒、小腹痛、十指青、六脉俱无，此必死症。灸法，离脐之上、下、左、右各一寸，各灸五壮，又以线量一病人一脚底长，即以所量线，从两脚后跟起，上量至小腿线尽处，以指按入爪肉，陷中是穴，用墨点记，各灸三壮，即气绝者，犹能回生。
又伤寒阴毒，四肢厥冷，脉微欲绝，囊缩遗尿，腹痛腹满，肠鸣。灸气海、石门、关元三穴五七壮（当脐中为神阙，下一寸为阴交，一寸五分为气海，二寸石门，三寸为关元）。
哮：灸膻中一穴七壮（在西乳中间），乳根二穴五壮（乳根下一寸六分），腧府二穴二七壮（在璇玑旁一寸五分，结喉下四寸是璇玑穴，每边各开一寸五分为腧府）。
盐醋哮：两手小指头端各灸七壮。一云合灸之。
喘：灸璇玑一穴二七壮，气海一穴七壮。
饮食不化，脾胃痛：灸中脘一穴七壮（在脐上四寸），气海七壮。
心疼：灸上脘一穴七壮（在脐上五寸），大陵二穴七壮（在掌后两筋陷）。
腹痛：灸中脘一穴七壮，足三里二穴七壮（三里在膝下三寸，两筋间）。
呕吐不食：灸中脘七壮、气海七壮、天枢二穴七壮（天枢在脐旁各开二寸）。
霍乱吐泻：灸中脘七壮、气海七壮。
吐泻日久垂死者：灸天枢二穴七壮，气海一穴七壮。
泄泻里急后重：灸下脘一穴七壮（在脐上二寸），天枢二穴七壮。
痞块不散，心中闷痛：灸大陵二穴、中脘一穴、三阴交一二穴各七壮（三阴交在踝上三寸）。
腹中寒痛，泄泻不止：灸中脘一穴、天枢二穴、关元一穴、三阴交二穴各七壮。
请劳症已深，难治者：于癸亥日三更初，令病人平卧，以筋于两旁腰眼点两穴各灸七壮。
中风，六脉微迟，手足厥冷、痰涎壅盛，声如抛锯，服药不效者：于气海、丹田二穴多灸之。
腰痛：灸对脐一穴七壮之愈。或灸肾腧二穴各七壮（对脐各开一寸五分）。
喉及眼目疼痛：灸合谷二穴各七壮（在虎口两指岐骨间）。
水肿：灸水分穴七壮（脐上一寸），气海七壮，脐中心两旁各开一寸五分七壮。
鸡爪风，手足指挛缩疼痛：灸左右膝骨两旁小窝共四穴，各三壮。
诸弱症：灸膏盲腧穴各七壮（以指端、颈后脊骨一节至五节上，以墨点之，依脊骨向下量四寸至七节又点记之。却两边斜量向上各五寸，以为左右两穴）。
妇人气血不足，子宫虚冷，不能成孕：灸子宫三穴各七壮（揣心坎中高骨以墨记之，用草心一条从墨记至脐中折断，折作七分，以四分量脐上灸之补血；三分量脐下灸之补气。仍以脐下三分折半，正子宫穴灸之温暖精气受孕之所有神效）
风气弱症灸法：令患人正身去衣，两手伸开用粗麻线一条，以两中指捻线头挺直，使一人拿住勿动比数停当，然后将此线对折齐不可长短，束在项中，挂下背心线止处是穴，以墨点记，唸咒灸之。
咒曰：八法神法不可轻，流传万古显神功；包含天地阴阳理，治病灵功四海闻；火向天天开，向地地裂；向山山崩，向海海□；向人病除，向鬼鬼灭；火行正气，火除邪气，火除四时不正之气；神火到处百病消；散血气通灵。吾奉九天玄女，急急如律令。摄□须斋戒至诚，灸之神验，如不至诚无效。
鬼邪迷：将患者两手大拇指相併，以绵线缚住，当甲肉相接处骑缝置艾四处，皆著火灸之。若一处不著火，虽灸弗效，此名鬼哭穴。亦治五痫呆痴及伤寒发狂。
尸厥不醒：灸百会穴七七壮，脐下气海、丹田二穴各三百壮，自温而苏为止。
梦魇鬼击：人中穴灸七壮，并灸两脚大拇指端，离爪甲侧韭叶许各七壮，此名足鬼眼。五痫痴呆及伤寒发狂，灸之皆效。
中风：灸丹田、气海法在前。又有于脐中一穴名神厥穴，先用细盐填入，上加艾炷灸至百壮即苏。多灸更妙。若灸至三五百壮，不惟愈疾亦且永年。若灸少，则时下虽或暂疗，复恐复发难救。其中风而口眼歪斜者，如歪向右是左边脉中风而缓也，宜灸左喎陷中二七壮；喎向左是右边脉中风而缓也，宜灸右喎陷中二七壮，艾炷只如麦粒大。若中而口开、手撒、眼合、遗尿、吐沫、直视，喉声如鼾，肉脱筋痛，发直头摇，面赤如粧，汗珠如缀者，必死，勿灸，此又是验过一法。
撮口脐风：以小艾炷隔蒜灸脐中，候口中有艾气即可得生。又法，脐风若成，必有青筋一道，上行至肚而生两岔，宜灸筋头三壮截住，若见两岔即灸两岔筋头各三壮，十活八九。否则上行攻心而死矣。
慢惊风：急于两脚面陷中动处，乃太冲脉也，灸五壮或七壮。又灸百会穴五七壮，亦有得生者。其穴直取，以前后发际折中横取，以两耳尖折中在头之中心端正旋毛处是。如有双旋及旋毛不正者，不可为准，艾炷仅如麦粒大。灸后，仍以醒脾散等药调补收功。
鼻衄不止，多至升斗，连口并出者，名脑衄。诸药不效。急灸上星一穴七七壮即止，永不发。或灸囟会一穴效。亦如之上星穴在鼻直上，入发际一寸，囟会在上星后一寸，各陷中可容豆者是。又有于项后发际两筋间宛中穴灸三壮立止。盖血自此入脑注鼻中，故灸此立应。其取前后发际穴，前在两眉中直上三寸，后在大椎直上三寸是穴。若寻常鼻衄，不必艾灸，只于手之中指下节以线紧扎，左衄扎左指，右衄扎右指，两孔俱衄则两手并扎，自止。
鼻塞不闻香臭，名曰鼻渊。灸囱会穴二七壮至七七壮止。如未应，灸至四日渐退，七日顿愈。或灸上星穴亦效。
齿痛：随所患左右肩尖，微近后骨中缝少举臂取之，当骨解陷中，灸五壮永不发。间有灸之而项或大痛者，良久自定，不必疑。
咳逆发呃：灸穴在乳下一指许，约六分，正与乳相直骨间陷中，妇人即屈乳头度之，乳头齐处是穴。或云即乳房下起肉处陷中，用艾炷如小豆大灸三壮或七壮，男灸左，女灸右，只一处灸，火到咳呃即定。如灸不定者，不可治矣。
瘰疬灸法：以手仰置肩上，微举肘，取肘骨尖上是穴，即肘髎也。随所患处左即灸左，右即灸右，艾炷如箸头大三壮即愈。如复作再灸，不过三次永绝根。亦有两肘尖并肩尖即肘髎与肩髃穴四处并灸者，此治瘰之秘法也。或有用隔蒜灸法，先从后发核上灸起至初发母核而止，多灸自效。又有用虾蟆一个去肠，置疬上，用艾照疬大小为炷，隔虾蟆皮灸七壮或十四壮，热气透内方住。亦从后发核起至初发核止。如虾蟆皮焦移不焦处于疬上灸之。有身面生瘿瘤者，当瘤灸三壮即消，亦有止灸一壮，以水滴之而自去者。瘰疬灸后，用牙皂七个，殭蚕七条，瓜篓一个（连皮子切碎），五味子一岁一粒，水二锺煎熟，加生大黄末五钱，虚人三钱，入药汁内搅匀服。只一剂，百试百效。后服六味地黄丸，以滋肾水，生肝血为善。
积聚成痞：于十三椎下当中点墨为记，墨之两旁各开三寸半，以指揣摸自有动处即点穴灸之，大约穴与脐乎，多灸左边或左右俱灸。或患左灸右，患右灸左者亦效。
又一灸痞法：用破日令患人晨起，弗饮食来就灸，一入门槛内即覆睡地上，将患人男左、女右手以草茎量其掌后横纹，至中指根为则，后将此草从尾骶骨尖直上贴骨比量草尽处是穴，墨笔点记。乃取七枝艾叶，七人揉熟，于患人睡处头前地上摆大壮如工字样，又于七壮之上，每壮取其艾尖为一小壮，以灸病人穴上，余艾即一齐灸地，灸毕至日将没时，方许吃粥。忌食生冷七日。是日但换门槛，可灸数人，艾灰及患人身上灰土俱扫送十字路口弃之，往来俱不可回顾。此法不拘老幼俱可治，惟灸疮不发者难愈。
妇人横逆难产危在顷刻者：急于本妇右脚小指头尖灸三壮，艾炷如小麦粒大，下火即产，如神。
腰重而痛，不可转侧，冷脾筋挛，不可屈伸者：只灸曲踿两纹头，左右四处各三壮，每灸一脚二火齐下，艾火到内初觉疼痛，用二人于两边，一齐吹火至□午时，著艾至戍亥时，脏腑自动一两行或转动如雷声，其疾立愈。此神仙灸法，妙不可言。
痎疟积块：只于第十一椎下两旁相去各一寸五分灸七壮即止，此乃脾腧二穴也。不但止疟，有泄痢，体重痰癖积聚，炎之悉效。
霍乱吐泻，四肢厥冷，脉沉欲绝者，又干霍乱，俗名搅肠沙者死在须臾；急用细白盐填满脐中，以艾灸脐上七壮，患者立苏。
噎膈翻胃：灸法以男左女右，手拿棍一条直伸其手柱杖在地，手与肩平，其肩上自有一窝，名肩并穴，灸三壮，十愈八九。
阴症腹痛，面色青惨，或口禁失音，四肢厥冷或大吐大泻，脉微欲绝，痛极频危者：于脐下一寸五分，气海穴二寸，丹田穴三寸，关元穴各灸二七壮即愈。如玉茎缩入，死在须臾者，将茎捉定，用艾炷如绿豆大于龟头、马口灸三壮，其茎即出。若脐下忽大痛，人中黑色者多死，灸如上法可生。倘灸而不汗、不温、不省者亦死。
肠风便血：量脐心与脊骨相平，于脊骨上灸七壮即止。如再发再灸七壮，永不发。然须按脊骨高突之处痠疼者是穴，方可于上灸之。至于吐血、衄血，百治不止者，灸即除根，一切血症皆可灸。
梦遗精滑：于十四椎下两旁相去各一寸五分与脐平处，以指按之痠疼者是，名肾腧穴，灸以患者年纪为壮数立效。
久泻脱肛：灸百会穴数十壮即愈。又有洞泄寒中一症，灸水分穴一百馀壮愈。
血气偏坠：令患者合口用净草一茎横量其口，以齐两角为一则，折断再照此加以二则，共是三则，屈成三角。以一角安脐中心，两角安脐两旁。当两角处是穴，左患灸右，右患灸左，左右俱患两角俱灸，艾炷如麦粒大，灸十四壮或三七壮即安。又法，于关元穴两旁相去各三寸青脉上灸七壮即愈。
脐痛泻溏或男妇泄利日久，水肿臌胀，肠中雷鸣与小儿奶利不绝者：俱灸济乳中神厥一穴，三七壮即愈。又一人，年逾半百，左手无力，亦灸此穴百壮，而力顿生。
肛门外痔：先以槐柳枝煎汤洗过后，用壮盛男子篦下头垢捻成小饼，约厚一分置痔上痛处，用艾火乾姜上灸三壮，黄水即出而散。若有二三个者，过三五日照依前法，逐一灸之，俱验。有人患痔如胡瓜贯于肠头，其热如火，用槐柳枝煎汤洗过，于患上一灸三五壮，觉一道热气入肠中，因大转泻血秽并出而安。
便毒：用薄篾一条，随其所患左右手量中指，自手掌尽处横纹量起通三节，至指尖肉尽处为则截断，却将此蔑于手腕横纹量起，引篾向臂当中蔑尽处是穴。用艾炷如麦粒大灸三壮，肿散痛止即安。如少年患此与下疳者，后多变为杨梅疮，若于初起一疮且痛且痒处灸三五壮，去其疮母，即不再发，屡验。
痘疔：隔蒜灸之。若毒盛不知痛者，不用隔蒜，就当著肉灸之。务要痛者灸至不痛，不痛者灸至痛。若灸后疮头红肿发焮，仍挑出毒血，继以艾火尤好。如或挑破而不痛，不出血或吮出血而吐于水中色黑者不治。痘痈初起未成脓时，即于毒上隔蒜灸之亦可消散。
破伤风：用胡桃壳半边挖空，将野外干人粪填满，仍以榆白皮一片刺十馀孔掩壳之口，合在伤处，以大艾炷于壳上灸二七壮，偏身汗出，其人大困即愈。其风犬咬伤亦照此法灸之，或著肉灸五七壮亦可。一方，用白芷、蝉蜕等分为末，黄酒调下，外以槐白皮置伤处灸之。孙真人曰：春末夏初狗多发狂，被其咬者无出于灸，其法先就咬处牙痕上灸之，一日灸三壮，灸至一百一十日乃止。宜常食韭菜，永不再发。
疮久成漏：用大附子以温水泡透，切作二三分厚片，至漏孔上，以艾灸之，隔二三日再灸，不三五次，自然肌肉长满。亦有用麦面、硫磺、大蒜三物捣烂，捻作三分厚饼子置患处，灸三七壮，每三壮一易饼子，四五日后再灸一次，无弗效者。又有用蛴螬虫剪去两头置疮口。以艾灸七壮，一壮一枚，不过七枚即愈。如无此虫，以净土水和饼，或江西淡豆豉为末，唾和作饼置疮上灸之皆可。干则再和。
冻疮每冬必发：用野外净土晒乾，以大蒜同捣如泥捻作饼子如钱厚，置疮口灸之，干则另换，不问壮数，直至疮觉痛痒，然后口合浆水吐疮上，用鸡翎作刷子于疮上洗刷，庶肌肉不致损伤，洗毕软帛拭乾，以木香、槟榔各二钱，黄连四钱为细末掺之。或以蜡油调敷疮口，生肌甚速。
肩冷生风，中风人臂骨脱臼，不与肩相连接，多有医治不痊者：要知才觉肩上冷疼，必先灸肩髃、环跳二穴。肩髃属手阳明大肠经，在肩端两骨肩陷中，举臂取之，有陷处是穴，灸七壮。若风盛者，灸二七壮。环跳穴属足少阳胆经，在髀枢碾子骨后宛宛中，侧卧踡上足伸下足取之，灸五十壮。
蛇咬伤：用独蒜切片置咬处以艾灸之，二艾换一蒜片至五十馀壮，痛自定，而毒自消矣。
癫痫：俟其发时，将患者两手大拇指并以绵线缚住，当两指骑缝去爪甲角如韭叶许是，名手鬼眼穴，灸七壮。又一穴在两足大拇指亦与取手穴同是，名足鬼眼穴，灸之大效。
男子鱼嗣者：用艾一团，以盐填满脐眼，却于盐上随盐大小做艾丸灸之，如痛即换盐，灸至艾尽力度，一日灸不完则二日、三日灸之最效。
妇人如欲不生子者、于济下二寸石门穴（一名丹田穴）灸二七壮至百壮止，终身不孕。
痈疽发背：用湿纸搭在肿处，看有一点先乾者，即是疮头。用大独蒜切作一分厚片，置疽顶，以艾于蒜上灸之，每三壮一换其蒜。亦有背上初发赤肿，中间有黄如小粟米一粒或一片者，尤宜隔蒜灸之。书云：外形如粟内可容壳，外壮如钱，里可著拳，慎勿视为微小致成莫大之患。设或疮头开大，则以独蒜十馀个，淡豆豉半合，乳香二钱，同捣成膏，照患处大小拍作薄饼置毒上铺艾灸之。务要痛者灸至不痛，不痛者灸至知痛乃止。大率毒发一二日者十灸十愈，三四日者六七愈，五六日者三四愈，过七日则虽灸不能散矣。
疗疮：灸如前法，甚则以蒜膏涂四围，只露肿顶著肉灸之，以爆为度，如不爆者难愈，更宜多灸百壮，无弗愈者。有肿红丝疔，若生于两足多有红丝至膝。生于两手多有红丝至心，生于唇面多有红丝入喉，宜细视之。若到过膝、过心、过喉则毒势已盛，便为难治，急用外挑破丝脉或针疮头并四畔，多出恶血，令泄其毒，方可望生。间有无他病症，忽然暴死者，急以灯照其遍身，如有小疮即是疔毒，宜速灸之。若灸后而有焮痛至一宿者，乃是火气下彻，其肿内热气被火导之，随火而出也。如灸随多毕竟不痛、不起发、不作脓者，是谓为阳症，不治。又有疔患于足或足指间，重而溃者至于脱节，是名脱疽。亦有患于手及手指间，若色黑不痛不溃者，不治。色赤作痛自溃者，亦隔蒜灸之，内服托里之剂，庶少收功。巢元方云：脱疽其壮赤黑者死，不赤黑不死。又云：发于尻尾，名曰脱疽，若不急治便通洞一身，十日死。于此见疔疽之生于下部者，药难导达，危急殊甚。孙真人云：在内则割，在指则截，宁伤遗体异可延生。若舍此而用攻毒之剂，先坏胃气，毒恶乘虚黑黯延上，虽有圣手疗，无及矣。故必以隔蒜灸法为第一。
●取穴法
凡取穴分寸当用同身寸法，以患者男左女右手屈其中指。用稻杆心一条，量指中间一节，两头横纹尖处即是，同身一寸截断为则寸，著多者照此加之，或横或直寸法皆同。惟头部，横寸以眼内眦角至外眦角为一寸耳。


卷六  ——————————————————————————————————————————————————————————————————————————————————————————

诊视脏腑生克要说  ***************************
大凡诊视，坐定调息己之气，呼吸平和，然后先以中指于彼人掌后高骨之旁揣定关位。次以食指按寸口之位，又以无名指按尺下之位，凡一指必三般。诊先轻以取浮，次稍重以取中，又最重以取沉。寸主关以上至头目，关主脐以上至腹胁。尺主脐下腰足。二便、小肠、胆、胃、大肠、膀胱三焦以上六脉皆轻手得之表也，腑也。心、肝、脾、肺、肾、命门以上，六脉皆重手得之里也。心属手少阴，小肠属手太阳，肝属足厥阴，胆属足少阳，肾属足少阴，膀胱属足太阳，肺属手太阴，大肠属手阳明，脾属足太阴，胃属足阳明，三焦属手少阳，命门属火性，水配三焦为表，里气与肾通三焦者。上焦在心下，下膈心肺赖之，以主荣卫；中焦在胃，中脘脾赖之以腐水穀；下焦在脐下一寸，肝肾赖之以流决津液。无形状乃脏腑中，有馀不尽之脏腑也。左手关前一分为人迎肝胆之位，脉紧盛伤于寒。右手关前一分为气口脾胃之位，脉紧盛伤于食。心与小肠君火也；肝与胆风木也；肾与膀胱寒水也；肺与大肠燥金也）脾与胃湿土也；命门与三焦相火也，五脏者，藏精气而不污，满而不能食；六腑者传化物而不藏，食而不能满。以对待之位言之，则左寸火克右寸金；左关木克右关土；左尺水克右尺火；左则右柔为夫妇之别。以循环之序言之，右寸金生左尺水，水又生左关木，木又生左寸火。大复通右尺相火，相火生有关土。土又生右寸金，而金复生水。此五行更相生养有子母之亲。子能令母实，母能令子虚。治法云：虚则补其母，实则泻其子。如水生木是水为母，木为子。木又生火，则子受窃气矣。故水怒而剋火，此母为子力争也。火又生土，是火为母土为子，土见火被水克，则母被鬼伤矣。故怒而剋水，此子为母力救也。假如肝木有馀，皆缘肺金不足不能制木，故木无所畏，反薄激而于肺，金乘脾土是谓薄，其所不胜而其所胜也。又肝木气少不能以制脾土，土无畏妄行乃凌其肾水，是谓所胜妄行，而所生者，受病也。肝木之气有馀则肺金之气自薄，是谓所不胜薄之也。相生、相剋、相胜辗转无穷，举一以例其馀也。

七表脉  ***************************
七表者何？浮、芤、滑、实、弦、紧、洪也。歌曰：浮脉不足举有馀，芤脉中虚两畔居；滑体如珠中有力，实形逼逼与长俱；弦如始按弓弦状，紧若牵绳转索初；洪举按之皆极大，此名七表不同途。其见于病曰：浮为中风芤失血，滑吐实郁分明别；弦为拘急紧为疼，洪大从来偏主热。

八里脉  ***************************
八里者何？微、沉、缓、涩、迟、伏、濡、弱也。歌曰：微来如有又如无，沉举都无按有途；迟缓息间三度至；濡来散止细仍虚；伏须切骨沉相类，弱脉沉微指下图；涩脉如刀轻刮竹，分明八里见如途。其见于病曰：迟寒缓衰微为虚，涩因血少沉气滞；伏为积聚濡不足，弱则筋痿少精气。

九道脉  ***************************
九道者何？长、短、虚、促、结、代、牢、动、细也。歌曰：迢迢长脉似持竿，短脉本部不及间；虚则举寻皆不足，促脉来数至无宽。结脉缓时来一止，代来宁止不能还；牢实寻无按却有，动寻似有举漫漫；细脉虽有但如线，脉分九道见多般。其见于病者：长为阳毒三焦热，短气壅郁未得昌；促阳气□时兼滞，虚为血少热生惊；带主气耗细气少，牢气满急常主疼；结主积气闷兼痛，动是虚劳血痢崩。

诊后八式歌  ***************************
左心小肠胆肝肾、右肺大肠脾胃命。女人反此背看之，尺脉第三同断病。心与小肠居左寸，肝胆同归左关定。肾居尺脉亦如然，用意调和审安静。肺与大肠居右寸，脾胃脉从关里认。命门还与肾脉同，用心仔细须寻趁。若诊他脉复手取，要自看时仰手认。三部须教指下明，九候瞭然心里印。大肠共肺为传送，心与小肠为受盛。脾胃相通五穀消，膀胱肾和为津庆。三焦无状空有名，寄在胸中膈相应。肝胆同为津液腑，能通眼目为清净。智者能调五脏和，自然察认诸家病。掌后高骨厚为关，骨下关脉形宛然。以次推排名尺泽，三部还须仔细看。关前为阳名寸口，关后为阴直下取。阳弦头痛定无疑，阴弦腹痛何方走。阳数即吐兼头痛，阴微即泻脐中吼。阳贯应知面赤风，阴微盗汗劳兼有。阳实大滑应舌强，阴属脾热并口臭。阳微浮热定心寒，阴滑食滞脾家咎。关前关后辨阴阳，察病根源应不朽。一息四至号平和，更加一至大无疴。三迟二败冷危困，六数七极热生多。八脱九死十归墓，十一十二绝魂瘥。三至为迟一二败，两息一至死非怪。迟冷数热古今传，难经越度分明载。热即生风冷生气，用心指下叮咛记。春弦夏洪秋似毛，冬石依经分节气。阿阿缓若春杨柳，此是脾家居四季。在意专心察细微，灵机晓解通玄记。浮芤滑实弦紧洪，七表还应是本宗。微沉缓漓迟并伏，濡弱相兼八里同。血荣气卫定息数，一万三千五百通。

脉赋  ***************************
欲测疾兮死生，须详脉兮有灵。左辨心肝之理，右察脾肺之情。此为寸关所主，肾即二尺分并。三部五脏易识，七诊九候难明。昼夜循环荣卫须有定数，男女长幼大小各有殊形。复有节气不同，须知春夏秋冬。建寅卯月兮木旺，肝脉弦长以相从。当其已午心火而洪，脾属四季迟缓为宗。申酉是金为肺微，浮短涩宜逢月临。亥子是乃肾家之旺得其沉细，各为平脉之客即平脉之不衰。反见鬼兮命危，子扶母兮瘥速。母抑子兮退迟，得妻不同一治。生死仍须各推，假令春得肺脉为鬼，得心肺乃是肝儿，肾为其母，脾则为妻，春得脾而莫疗，冬见心而不治，夏得肺而难瘥，秋得肝亦何疑，此乃论四时休旺之理，明五行生剋之义。举一隅而为例，则三隅而可知，按平弦而若紧，欲识涩而似微，浮芤其状相反，沉伏殊途同归，洪与实而形同彷彿、儒与弱而性带依稀，先辨此情后论其理，更复通于药性，然后可以为医，即已明其三部须知，疾之所有寸脉，急而头痛，弦为心下之咎，紧是肚痛之微，缓即皮顽之候，微微冷入胸中，数数热居胃口，滑主壅多，涩而气少，胸连胁满只为洪，而莫非□，引背痛缘是沉而不谬，更过关中浮缓不食，紧牢气满，喘急难痊，弱以数兮胃热，弦以滑兮胃寒，微即心下胀满，沉兮隔上吞酸，涩即宜为虚视。沉乃须作实看，下重缘濡女萎散疗之。在急水攻因伏牵牛汤泻则令安尔。乃尺中脉滑定知女经不调，男子遇此之候必主小腹难消，伏脉谷兮不化，微即肚痛无憀，弱缘胃热上壅，迟是寒于下焦，胃冷呕逆。涩候腹胀，阴疝弦牢紧则痛居其腹，沉乃居在其腰，濡数浮芤皆主小便赤涩，细详如此之候何处能逃。若问女子何因？尺中不绝胎脉方真。太阴洪而女孕，太阳大是男娠，或遇俱洪而当双产，此法推之其验若神。日数断之各依其部，假令中冲若动，此乃将及九旬。患者要知欲死，须详脉之动止，弹石劈劈而又急，解索散散而无聚，雀啄顿木又住，屋漏将绝而复起，虾游苒苒而进退，难寻鱼□澄澄而迟疑，掉尾蜣乎，遇此之候定不能起，纵有丸丹天命而已，复有困重沉沉声音劣劣，寸关虽无，尺犹不绝，往来息均，踝中不歇，如此之流，何优殒灭，经文具载，树无叶而有根，人因如斯垂死乃当更治。

诊脉切要歌  ***************************
脉为元气自先天，动静之间更有玄。三部九候如纲纪，七表八里还相间。寸关尺定三寸里，规矩摧冲四时举。何如九道怪脉多，学者茫茫失宗旨。浮沉迟数为良诀，内外之形要分别。外阳伏数里沉迟，如此观之当自决。大率两寸管上焦，当关胸口至于腰。从足抵脐凭二尺，三部详分理莫逊。浮而有力则为风，无力为虚伐本宗。数而有力当为热，无力疮痍痛痒同。沉而有力则为积，无力应当为气逆。迟而有力痛难禁，迟而无力为寒疾。诊得心浮神不宁，语言错乱梦多惊。肝家见此成瘫疾，肠澼拘挛身更疼。脾浮疟痢气喘急，泄泻无度不进食。肺浮喘咳大便风，面肿生疮吐血脓。肾脉浮虚滞血多，齿牙疼痛背腰跎。疮生足膝无多力，犹主风搏气不和。沉脉主气见于心，崩漏淋淋血浸精。咯血又兼留气结，夜多不寐日惺惺。怒气伤肝肝脉沉，胁疼气痛眼睛昏。移来脾部成中满，吐泻身黄及不仁。肺沉喘咳肺痈生，呕吐兼痰兴失声。肾脉著沉腰背痛，阴颓经闭腹膨胀。心脉来迟小便频，悸怔呕吐及心疼。肝迟七疝兼诸积，木气之伤痛在膺。冷气伤脾脾脉迟，肠中雷响泻无时。肺迟气痞寒痰盛，饮食难消气渐衰。滑精不禁小便多，腿膝痠疼梦涉河。及自觉来多有汗，都因迟脉肾家疴。心家脉数发狂言，口舌生疮小便难。头晕目眩风热盛，祗因数脉见于肝。脾数中消好嗜眠，胃翻口臭及龈宣。肺经脉数上焦热，咳唾痰腥大便难。水竭阴消相火生，癃癃遗溺两相侵。只因肾脉多夹数，女子逢之或胎娠。五脏明时六腑同，何须物外觅神功。若还自把心融会，妙理都归掌握中。更看形容把脉求，肥人沉细瘦长浮。婴儿脉疾老人涩，矮促长流又不详。男子关前脉必充，女人尺脉定浮洪。弦钩毛石分时序，四季平和胃气冲。万机四脉既包含，生死何尝另有玄。浮散沉无迟一点，数来无数病难痊。歇罢残阳闪暮鸦，半庭新月照梅花。依稀一枕羲皇卧，又梦轩辕教炼砂。

五脏虚实脉歌  ***************************
肝旺于春象木荣，弦长之脉是安宁。浮洪为实虚沉滑，微短之时乃是刑。心配南方象火炎，脉浮大散是安恬。弦虚缓实分明别，沉滑为刑理可嫌。脾属中央众取尊，阿阿缓大是其根。洪沉微短皆无畏，若遇弦长命不存。肺属于金旺在秋，脉浮短涩体无忧。虚须缓大沉濡实，洪大而长病少瘳。肾旺于冬配水行，沉濡而滑是安平。弦长是实虚浮短，缓大而浮病少生。

五脏虚实候歌  ***************************
胁疼目赤偏多怒，烦肿头旋耳不聪。此是肝家之实候，泻之方见有神功。筋挛目暗胁仍拘，善恐多悲爪甲枯。太息不能并虚候，劝君加补病方除。背膺脾胁尽疼痠，笑不休时口舌乾。此候有馀须减损，报君莫误作虚看。惊悸忧悲颜色少，舌根多强背腰疼。此为不足宜加补，若泻之时病愈增。腹胀更兼溲不利，足痿身重更饶飢。四肢不举脾为实，泻则诚宜补则非。腹胀肠鸣吐逆多，食常不化病如何。更兼泄痢无时有，补益之时气始和。背肩股胫皆疼痛，喘嗽仍兼上气时。此是肺金之太过，急须著泻不宜迟。呼吸之间仍少气，咳而见血体难任。病声兼有如何疗，针药宜先补太阴。腹胀体肿仍飧泄，汗出憎风面且梨。默不欲言兼少气，有馀须泻莫狐疑。眇中清冷脊中疼，耳内嘈嘈复又聋。厥逆无时小便变，鹿茸巴戟有神功。

五脏积气歌  ***************************
肝之积气为肥气，复处如杯左胁边。㾬疟连年仍发咳，此因季夏肺脾生。伏梁之疾在心头，如臂连脐病可忧。此肾传心心授肺，因而积结在深秋。积在痞家名痞气，盘于胃管使人慵。肌肤羸瘦成黄疸，此病传来自季冬。肺积如杯号息贲，右边胁下是其真。令人喘咳兼寒热，心病传来盖自春。肾之积气号贲豚，上下无时腹内奔，病本传心夏旺，因而留结是其根。

五脏中风歌  ***************************
心中风时惟偃卧，汗流唇赤灸心腧。青黄白黑唇间见，纵遇秦和亦少苏。肝风踞坐不低头，唇目俱青疗可瘳。目若一黄兼一白，神丹虽下愈无由。踞而腹满吐痰涎，身著通黄灸可痊。手足青时脾已坏，不须医疗病难延。肺风偃卧胸中满，短气其人胃闷多。口鼻白时尤可治，色黄欲救奈伊何。踞而腰痛风伤肾，视胁两边未有黄。如此可医宜灸胁，面如土色定知亡。

五脏察色候歌  ***************************
面肿苍黑舌卷青，四肢力乏眼如盲。泪出不止是肝绝，八日应当命必倾。面黧肩息直视看，又兼掌肿没纹斑。狂言乱语身闷热，一日之内到冥间。脐跌肿满面浮黄，泄痢不觉污衣裳，肌肉麄涩兼唇反，一十二日内灾殃。口鼻气出不复面，唇反无纹黑似煤。皮毛焦乾爪枯折，程途三日定知灾。面黑齿痛目如盲，自汗如水腰折频。皮肉濡结发无泽，四日应当命不存。

妊娠歌  ***************************
妊娠之脉如何认，要辨阴阳衰与盛。阴阳俱盛滑而和，两手调匀数相应。其人能食身无苦，容色如常是妊定。脉来左盛是男形，右手偏洪是女孕。孕真常呕头昏闷，此是停痰恶阻症。急宜正胃与消痰，因血安胎全两命。若还腰腹俱胀痛，日夜咽乾潮热盛。多眠恶食倦昏沉，此属经疑却非妊。大都孕脉数如此，在意消详审安静。
●又
肝为血兮肺为气，血为荣兮气为卫。阴阳配偶不参差，两脏通和皆类例。血衰气旺定无妊，血旺气衰应有体。尺微关滑尺带数，流利往来并雀啄。小儿之脉已见形，数月怀躭犹未觉。左疾为男右为女，流利相通速来去。两手关脉大相应，已歌亦在前通语。左手带纵两个男，右手带横一双女。左手脉逆生三男，右手脉顺产三女。寸关尺部皆相应，一男一女分形证。有时子死母身存，或即母亡存子命。往来三部通流利，滑数相参皆替替，阳盛阴虚脉得明，遍满胸膛皆逆气。左手太阳浮大男，右手太阴沉大女。诸阳为男诸阴女。指下分明长记取，三部沉正等无疑，尺内不止真胎妇。夫乘妻兮纵气雾，妻乘夫兮横气助。子乘母兮逆气参，母乘子兮顺气护。小儿日足胎成聚，身热脉乱无所苦。汗出不复气逆时，精神结备其中住，滑疾不散胎三月，但疾不散五月母。弦紧牢强滑者安，沉细而微归泉路。

妊娠候歌  ***************************
血下如同月水来，漏极胞干主杀胎。亦损妊母须忧虑，争遣神丹救得回，心腹急痛面目青，冷汗气绝命必倾。血下不止胎冲上，心腹冷门定伤身。堕胎倒仆举重轻，致胎死在腹中居。已损未出血不止，冲心闷痛母魂孤。

产难生死候歌  ***************************
欲产之妇脉离经，沉细而滑也同名。夜半觉痛应分诞，来朝日午定知生。身重体寒热又频，舌下之脉黑复青。反舌上冷子当死，腹中须遣母归冥。面赤舌青细寻看，母活子死定应难。唇口俱青沫又出，母子俱死总高判。面青舌青沫出频，母死子活定知真。不信若能看应验，寻知贤哲不虚陈。

新产生死候歌  ***************************
新产之脉缓滑吉，实大弦急死来侵。若得重沉小者吉，忽若牢坚命不停。寸口涩疾不调死，沉细附骨不绝生。审看此候分明记，长鬚念此向心经。

诸杂病生死脉歌  ***************************
腹胀浮大是出厄，虚小命殂须努力。下痢微小却为生，脉大浮洪无瘥日。恍惚之病定颠狂，其脉实牢保安吉。寸关尺部沉细时，如此未闻人救得。消渴脉数大者活，虚小病深厄难脱。水气浮大得诞生，沉细应当是死别。霍乱之候脉微迟，气少不语大难医。三部浮洪必救得，古今课定更无疑。鼻衄吐血沉细宜，忽然浮大即倾危。病人脉健不用治，健人脉病号行尸。心腹痛脉沉细宜，浮大弦长命必殂。头痛短涩应须死，浮滑风痰必易除。中风口噤退浮吉，急实大数三魂孤。鱼口气粗难得瘥，面赤如桩不久居。中风发直口吐沫，喷药闷乱起复苏。咽喉拽锯水鸡响，摇头上窜气长嘘。病人头面青黑暗，汗透毛端恰似珠。眼小目瞪不须治，诈汗如油不可苏。内实腹胀痛满盈，心下牢强干呕频。手足烦热脉沉细，大小便涩死多真。外实内热吐相连，下清注谷转难安。忽然诊得脉洪大，莫废神功定不痊。内外俱虚身冷寒，汗出如珠微呕烦。忽然手足脉厥逆，体不安宁必死判。上气喘急候何宁，手足温暖净济生。反得寒涩脉厥逆，必知归死命须倾。咳而尿血羸瘦形，其疾脉大命难任。唾血之脉沉弱吉，忽若实太死来侵。上气浮肿肩息频，浮滑之脉即相成。忽然微细应难救，神功用尽也无生。中恶腹胀紧细生，若得浮大命逡巡。金疮血盛虚细活，急实大数必危身。凡脉尺寸紧数形，又似钗直吐转增。此患蛊毒急须救，速求神药命难停。中毒洪大命应生，细微之脉必危倾。吐血但出不能止，命应难返没痊平。大凡要看生死门，太冲脉在即有凭。若动应神魂魄在，止便乾休命不停。

察色观病生死候歌  ***************************
欲愈之病目皆黄，眼胞忽陷定知亡。耳目口鼻黑色起，入口十死七难当。面黄目青酒乱频，邪风在胃丧其身。面黑目自命门败，困极八日死来侵。面色忽然望之青，进之如黑卒难当。面赤目白忧息气，待过十日定存亡。黄黑白色起入目，更兼口鼻有灾殃。面青目黄中时死，余候须看两日强。目无精光齿断黑，面白目黑亦灾殃。口如鱼口不能合，气出不返命飞扬。肩息直视及唇焦，面肿苍黑也难逃。妄言错乱及不语，唇臭无知寿不高。人中尽满兼背青，三日须知命必倾。口张直气命难停，足跌趾肿膝如斗。十日须知难保守，项筋舒直定知□。掌内无纹也不久，唇青体冷及遗尿。皆而饮食四日期，手足爪甲皆青黑。能过八日定难医，脊痛腰重反复难。此是骨绝五日看。体重溺赤时不止，肉绝六日便高判。手足甲青呼骂多，筋绝九日定难过。发直如麻半日死，寻衣语死十知麽。

外因  ***************************
紧则伤寒定不移，濡因伤暑向心推。涩缘伤燥须观肺，细缓伤湿更看脾。浮则伤风肝即应，弱而伤热察心知。外因但把人迎审，细别六淫皆可医。

内因  ***************************
喜则伤心脉必虚，思伤脾脉结中居。因忧伤肺脉必涩，怒气伤肝脉定濡。恐伤于肾脉沉是，缘惊伤胆动相胥。脉紧固悲伤心络，七情气口内因之。

不内外因  ***************************
劳神役虑爱伤心，虚涩之中仔细寻。劳役阴阳每伤肾，须因脉紧看来因。房帷任意伤心络，微涩脉中细忖度。疲剧筋力要伤肝，仔细思量脉弦弱。飢则缓弦脾受伤，若还滑实饱无疑。叫呼伤气须损肺，燥弱脉中岂能避。能通不内不外因，生死吉凶都在是。

辨童男童女  ***************************
欲识童男与童女，决在寸关并尺里。自然紧数甚分明，都缘未散精华气。童女童男何次别，需看太真无损缺。大约童子尺脉沉，童女尺中洪拍拍。

伤寒脉  ***************************
大浮数滑动阳脉，阴病见阳生可得。沉涩弦微弱属阴，阳病见阴终死厄。轻手脉浮为在表，表实而浮兼有力。但浮无力表中虚，自汗恶风常析析。重手脉沉为在里，里实脉沉表亦实。重手无力大而虚，此是表虚宜审的。风则虚浮寒实坚，水停水蓄必沉潜。动则为痛数则热，反饮应须脉急弦。太过之脉为可怪，不及之脉亦如然，止气脉散为形损，耳聋浮涩命难全。谵言身热宜洪大，沉细而微寿不延。腹大泄利当微细，紧大而滑定归泉。吐衄喜得沉细者，浮大而牢叹逝川。阴阳俱虚热不止，乍疏乍数命归天。瞥瞥有如□止肥，此脉定知阳气微。荣荣来似蛛丝细，却是体中阴气衰。脉如泻潦之绝者，疾人亡血更何疑。阳结蔼蔼如车盖，阴结循竿亦象之。阳盛则促来一止，阴盛则结缓而迟。右手气口当主气，主血人迎左其位。气口紧盛食必伤，人迎紧盛风邪炽。数为在腑迟为脏，浮为在表沉在里。浮紧兼涩寒阳荣，脉浮而缓风伤卫。脉净人病内虚故，人安脉病行尸是。脉微大忌令人吐，欲下犹防虚与细。沉微气弱汗为难，三者要须常审记。阳加于阴有汗证，左手沉微却应未。跌阳胃脉定死生，太溪肾脉为根蒂。脉来六至与七至，邪气渐深须用意。浮大昼加并属阳，沉细夜加分阴位。九至以上来短促，状若涌泉无入气。如屋漏如雀啄来，如弹石去如解索。虾游鱼翔脉证乖，转豆偃刀形候恶。下上至关阳气绝，上不至关阴气铄。代脉来时不可医，必定倾危难救药。更加玄绝渐无根，命断天真当死也。病人三部脉调匀，大小浮沉迟数类。此是阴阳气已和，勿药自然应可喜。

六经传变歌  ***************************
伤寒一日二日间，发热头疼及恶寒。腰痛脉浮真可见，此脉从头连腰还。无汗麻黄汤发散，有汗伤风桂枝单。大青龙汤表里实，此属太阳膀胱间。伤寒二日三日内，目痛身热加一倍。鼻子不睡脉来长，此脉往来缓者是。无汗恶寒用葛根，有汗桂皮汤一剂。便实恶寒大柴胡，此属阳明胃经内。三日四日病转深，耳聋胸胁痛如针。寒热呕逆口乾苦，此脉循胁络耳真。强盛之脉真可见，小柴胡汤宜酌斟。似疟妇人血结类，此属少阳胆经寻。病传四日及五日，腹痛咽乾自温的。自利而渴脉微沉，脉布脾胃络咽嗌。四逆理中治脏寒，腹痛脉浮桂枝入。胸满痰多瓜吐之，此属太阳脾经脉。伤寒五日六日来，多眠口燥舌乾诀。此脉络肺系舌本，指下脉沉贯肾来。舌乾须用小承气，不渴不干四逆差。汗出亡阳猪肤属，此属少阴肾经排。伤寒六日七日到，烦满囊缩脉微缓。筋急唇青四肢疼，脉循阴气络肝道。脉若不浮小建中，浮缓如疟各半妙。囊缩汗毒承气加，此属厥阴肝经类。

伤寒六经正病  ***************************
太阳头痛，身热脊强。阳明目痛，鼻乾不眠。少阳耳聋，胁痛寒热。呕而口为之苦。太阳腹满自利、尺寸沉而津不到咽。少阴则舌乾口燥。厥阳则烦满囊拳，一日二日可发表而解，三日四日宜和解而痊，五六日便实方可议下，七八日不愈又复再传。日传二经病名两感，经传六日应无一痊。太阳无汗，麻黄为最。太阳有汗，桂枝可先。小柴胡为少阳之要领，大柴胡行阳明之秘。坚至三阴则难拘定法，或可温而或可下。宜数变以曲全生意，或可方而或可圆。

伤寒表里证  ***************************
伤寒表证是如何，无汗恶寒身热多。头项俱疼脉浮取，择方施剂汗之和。伤寒里证腹心膨，不恶寒而恶热蒸。其脉数沉兼自汗，汗多便秘下之生。

阳症阴症  ***************************
阳症身热头疼痛，体痛咽乾难卧动，或有谵语及循衣，脉息弦洪宜审用；阴症身凉二便清，病初自汗少头痛，也无烦躁也无渴，脉息沉微自可明。

阳症似阴阴症似阳  ***************************
阳证身凉冷四肢，小便赤少大便稀。心烦口燥脉沉数，白虎汤中竹叶奇。阴症如阳面色红，小便清滑大便通。浑身微热沉迟脉，真武汤兼用理中。

阳厥阴厥  ***************************
阳厥时时指甲温，心烦便秘口乾论。脉来沉细中还疾，承气柴胡最可吞。阴厥身凉热不回，二便通滑不烦时。脉来沉浮知端的，三建汤兼四逆宜。

血黄湿黄  ***************************
发黄恰似烟薰色，小便自利大便黑。唇焦漱水血家黄，桃仁承气汤堪择。发黄浑似桔皮明，小便不利大便行。湿热相蒸名曰疸，茵陈汤共五苓平。

刚痉柔痉  ***************************
元来痉病属膀胱，口噤如痫身反张。此是伤风感寒湿，故分两证有柔刚。无汗为刚须易识，惟有葛根汤第一。有汗为柔见的端，桂枝葛根汤救急。二痉皆宜续命汤，刚痉去桂用麻黄。柔痉去麻当用桂，只依此法最为良。

胎前产后伤寒  ***************************
伤寒头痛连百节，气急冲心溺如血。上生斑点赤黑时，壮热不止致胎灭。呕吐不止心烦热，腰背俱强胎痛裂。六七日来热腹中，小便不通大便结。产后因得热病临，脉细四肢暖者生。脉大忽然肢过冷，须知其死莫能停。

伤寒五脏受病歌  ***************************
心病舌强笑面赤，躁烦掌热口乾讝。脐上动气洪紧数，反得沉兮命不全。肝家面青目痛闭，筋急怒容脐左气。脉当弦急又兼长，浮涩短兮各不治。脾家不食面皮黄，体重肢疼喜卧床。动气当脐脉缓大，弦长而紧是凶殃。肺家面白带忧愁，吐衄寒温喘嗽求。脐右气兮沉细涩，大而牢者死根由。肾家面黑爪甲青，耳闭足寒泄腹疼。脐下气兮脉沉滑，缓而大者死之形。

伤寒至捷法  ***************************
发热恶寒身体痛，脉浮无汗怎生医。十神汤与香苏散，有汗伤风用桂枝。四五日来口舌乾。发热身痛卧不安。先服人参败毒散，小柴胡汤在后番。七八日来热在内，口渴心烦腹胀汇。小便赤少大便难，大柴胡汤好通利。发热口乾大便泄，小便赤少心烦结。小柴胡汤兼五芩，加上黄连真一绝。汗下之后病不解，依然热渴如见怪。解毒汤兼小柴胡，诸般热病皆无碍。

伤寒证治总略  ***************************
发热憎寒体痛时，脉浮无汗怎生医。十神五积香苏散，有汗伤风用枝枝。汗后依前病不除，三朝四日莫踌蹰。或用参苏或败毒，加些良剂病当舒。病传人里腹胀满，口乾热盛小柴胡。病若仍前热泄多，只用柴苓汤一碗。六日七日病转热，前后不通好未啜。或有乱语及循衣，大柴承气可通别。下后仍前病不休，黄连解毒免人忧。病后虚烦热已静，白虎竹叶石膏搜。阳厥还须用大柴，不然承气也通挨。阴厥四逆并真武，三建加之自忖裁。胸膈停痰气闷时，可将瓜蒂吐之宜。怔忡水停微有喘，青龙十枣最堪题。阳毒发斑是如何，栀子大黄黑奴科。咽喉肿痛还曾治，甘桔汤中也要过。膈痰冷气如何治，理中丸子君须记。去血还须抵当汤，噫气不绝旋覆辈。小便不通五苓宜，猪苓八正皆曰奇。大便不通蜜导法，硝黄服后熨其脐。热吐五苓半夏加，冷吐四逆茱萸佳。狐惑声嗄人不晓，大黄牡蛎众皆夸。发黄栀子柏皮同，退疸茵陈极有功。治慝桃仁犀角类，大黄甘遂解结胸。昏沉多睡萎蕤汤，烦躁无眠酸枣方。少阳自利白通美，脚气续命越脾当。柔痉桂枝加乾葛，刚痉麻黄葛根活。阴症似阳四逆宜，阳证如阴白虎夺。食复劳伤怎生医，枳实栀子内中追，阳易阴易如何治。烧裩鼠粪汤要知，吐蛔乌梅与理中。风湿黄芩术附通，腹中急痛如何治。桂枝加于大黄中，吐血解毒与三黄。筋惕肉瞤真武汤，肺实喘嗽青龙美。衄血不止茅花强，往来寒热成瘟疟。小柴胡汤还可托，咳逆皆因胃有寒。乳下艾灸羌附兼。热深咳逆成阳逆，大小柴胡自去攀。此自医家人门诀，还宜自己用心参。

伤寒有四证相类  ***************************
食积寒痰并脚气，更兼亦有患劳烦。要识四般相类症，不与伤寒一类看。

小儿五脏论  ***************************
〔心脏〕
心主惊。实则叫哭、发热、饮水而搐，虚则困卧、惊悸不安，又热则唾、口中气温及上窜咬牙，而合面卧有就冷之意，皆心热也。若仰面卧者乃心气实，气不得上下流通也。心病冬见火胜水也，当补肾。治心，轻者病自愈。下窜不语者肾虚怯也。张洁古云：心主热，若肺乘心为微邪，肝乘心为虚邪，脾乘心为实邪，肾乘心为贼邪。凡心脏得病必先调其肝肾，肝气通则心气和，肝气滞则心气乏，此心病先求其肝清其源也。五脏受病必传其所胜，肾之邪必传于心，故先治其肾逐其邪也。若肝肾俱和，然后察其心家虚实治之。窃谓仰面卧者，因其心胸实热，故喜仰面而向，虚也。合面卧者因其心胸虚热，故喜合卧而就，实也。实则调治心肝，虚则调治脾肺，二者别之尽其状矣。其咬牙等症多有雷同，不必拘泥。若邪气已去而病仍作，当调补元气。或反甚急，温补元气。其心气冬见亥子时病，病甚或上窜不语者，乃肾水虚而心火甚也，用补肾。
〔肝脏〕
肝主风。实则目直大叫、项急烦闷；虚则咬牙呵欠。气热则外生风，气温则内生风，须散之。若能食、饮水不止，微下之，肝热则目直，不搐手寻衣领及乱捻物状。热则饮水喘闷，肝病秋见肺怯不能胜也，当补脾治肝。肝有风则目连眨，得心热则搐，当肝心兼治。甚则身反张目直，不搐，心不受热也，当补肾治肝。唇白者不治。又张洁古云：肝主风，自病则风搐拘急。若心乘肝为实邪，肺乘肝为贼邪，肾乘肝为虚邪，凡肝得病必先察其肺。肾者肝之母，肺者肝之贼，今肝之得病，若非肾水不能相生，必是肺金鬼邪来克，故其来在肺，先治其肺攻其鬼也。其来在肾，先补其肾滋其源也。然审其本脏之虚实而寒温之。窃谓前症若肝实热而外生风者宜散；若既散之而前症仍作或益甚者，此邪气已去，而脾气亏损也，宜补；若肝经虚热或因克伐而内生风者，宜补；若风邪入脏能食饮冷、大便秘结者，此邪气内实也，宜下；既下而食少饮汤或腹作胀者。此脾气内虚也，宜补；气血素弱或因病后或服攻伐之剂，而手寻衣领、咬牙呵欠、目淡青者，乃肝经虚甚也，急用补肾生肝；硬气短气长出气，乃肺经虚甚也，急用补脾肺；若申酉时叫哭直视、呵欠顿闷、项急惊悸、手足摇动、发热饮水，此风火相搏而胜肺金也。宜治肝火，生肝血补脾土生肺金；若唇白者为肝绝，不治。
〔脾脏〕
脾主困。实则困睡身热、饮水或不饮水；虚则吐泻生风。脾胃虚寒则面光白、目无精光、口鼻气冷、肌体瘦弱、吐水腹痛、不思乳食。伤风手足冷者脾脏怯也，先用补脾后用发散。脾病见四季，皆仿此。顺者易治，逆者难治。脾怯当面赤黄。若兼五脏，若相反，随症治之。张洁古云：脾主湿，自病则泄泻多睡、体重昏倦。若肝乘脾为贼邪，心乘脾为虚邪，肺乘脾为实邪，肾乘脾为微邪。凡脾之得病，必先察其肝心二脏，盖肝是脾之鬼，心是脾之母，肝气盛而鬼邪有馀，心气亏而生气不足，当用抑肝养心。若诊其脉，肝心俱和，则脾家自病，察其虚实而治之。窃谓前症实者，病气实而形气虚也。若面色㿠白、吐泻腹痛、口鼻气冷属寒水侮土；若面青唇黯、吐泻、手足并冷，此脾土虚寒；若面色痿黄、手足不冷，此脾土虚弱；若伤风手足并冷、吐痰咳嗽、吐泻腹胀，此脾肺气虚，用实脾气散外邪；若发于寅卯二时，用补脾土平肝木。然面黄者，脾之本色也。面赤者火生土为顺，面青者本剋土为逆，当平其所胜以补元气为善。
〔肺脏〕
肺主喘。实则闷乱、喘促或饮水；虚则硬气、出气、短气。若肺盛复感风寒则胸满气急、喘嗽，肺实热则手掐眉目鼻面，肺虚热则唇色深红，肺怯则唇色白。苦闷乱气粗喘促、硬气者难治。肺病久唇白者，此脾肺子母皆虚也。若白如猪脂者吉，白如枯骨者死。如肺病春见，肺胜肝也，宜补肝肾治肺。目淡青必发惊，更有赤者当搐，为肝怯也。张洁古云：肺主燥。自病则喘嗽，燥则润之。若心乘肺为贼邪，肝乘肺为微邪，肾乘肺为实邪，脾乘肺为虚邪。凡肺之得邪必先观心脾二脏之虚实。若心火铄金当抑心滋肺；若脾气虚冷不能相生，而肺气不足则风邪易感，宜补脾肺；若肾实中痞，热气上蒸于肺，宜泻脾气；若心脾脉平和，而肺自病，当察虚实治之。夫肺气盛者，肺中之邪气盛也，其脉右寸必浮而有力，宜泻之。若肺虚而有热者，不可执肺热之，故不用人参，仍参其症治之。
〔肾脏〕
肾主虚，无实症。惟痘疮实则黑陷，更当分别症之虚实。虚则补其母，实则泻其子。夫肾虚者，由股气不盛则神短[口匽]开，目多白睛，面色㿠白，此皆难养，纵长不过四旬。或有因病而致，目无精光畏明。肾病见夏，水胜火也，轻者病自退，重者当惊发搐。张洁古云：肾主寒，自病则足胫寒而逆。肾无实，疮疹黑陷乃实，是水制火也。若心乘肾为微邪，肺乘肾为虚邪，肝乘肾为实邪，脾乘肾为贼邪。本脏虚弱，正令不行鬼贼克害，当补本脏之正气。大抵五脏各至本位，即气盛不可更补，到所克位不可更泻。然五行之中，惟肾水一脏，母盛而反受邪。何？则肺属金，射于皮毛，所主者气，肾属水，主于骨髓，所藏者精。气之轻浮，能上而不能下；精之沉重，能下而不能上，今肺气得热而上蒸则不能下生于肾而受邪矣。急服凉药解之，此肾病必先求肺或脾经之湿刑剋于肾，宜去脾湿。若脾肺脉平和而肾自病，则察其本脏而治之。窃谓下窜等症足不喜履者，盖腰以下皆肾所主，乃心气下行于肾部也，当壮肾水以制心火。若因脾肺虚而不能生肾水者，宜滋化源。其疮疹黑陷乃肾虚而邪气实也。

看脉纹诀  ***************************
小儿三岁以下男左女右看虎口三关，从第二指第一节名风关，若脉见初交病；第二节名气关，脉见病重，第三节名命关，脉见病深则危矣。又当辨其纹色紫红热、伤寒青、惊风白、疳疾黄色隐隐或淡红隐隐，为常候也。至见黑色则危矣。其他纹色在风关为轻、气关渐重、命关尤重也。
辨虎口手诀曰：男以左手观之，女以右手观之。盖取左属阳，男以阳为主；右属阴，女以阴为主。然男女俱具此。阴阳两手亦当参看，左手之纹病应心肝，右手之纹病应脾肺，于此消息又得变通之意。惊风初得纹出虎口或在初关，多是红色。传至中关，色赤而紫。病又传过，其色紫青，病势深重。其色青黑而纹乱者病深重，若纯黑危恶不治。大抵红者风热，轻赤者风热盛，紫者惊热，青者惊积，青赤相半惊积风热俱有。主急惊，青而淡紫伸缩来去，主慢惊，紫丝青丝或黑丝隐隐相杂；主慢脾，似出，不治。大率纹势弯曲入里者，病虽重而症顺，犹可用力，若纹势弓反出外靠于指甲者，断不可回，其有三关纹如流珠流米三五点相连或形于面，或形于身，危恶尤甚。
《水镜诀》曰：四足惊三关必青，水惊三关必赤，人惊三关必黑。紫色泻利，黄色雷惊。如三关脉通度是急惊之症，必死。或青或红有纹如线一直者是乳食伤脾及发热惊。左右一样者是惊与积齐发。有三条或散是肺生风痰，有青是伤寒及嗽。如红火是泻，有黑相兼主下痢，红多白痢，黑多赤痢，有紫相兼加渴了虚。虎口脉纹乱乃气不和也。
《入门候歌》曰：五指梢头冷，惊来不可安；若逢中指热，必定是伤寒；中指独自冷，麻痘正相传；女右男分左，分明仔细看；初起寅关浅，纹侵过卯深；生枝终不治，辰位实难禁。
《审味诀》曰：肝酸心苦及脾甘，肺碍于辛肾和咸，所好即知其脏病，更将色脉与相参。

察形色诀  ***************************
额端红色主热燥，若逢青色有肝风；印堂如有青纹见，必系人惊火则红；山根之色青隐隐，须识惊遭是雨重；若还斯处见赤色，还知泻燥定相攻；年上微黄为正色，若平更陷夭难禁；忽因痢疾黑危候，霍乱吐泻黄色深；鼻准徽黄赤白平，深黄燥黑死难生；人中短缩吐因痢，唇反黑候蛔必倾；正口常红号日平，燥干脾热积黄生；白主失血黑绕口，青黑惊风尽死形；承浆青色食时惊，黄多吐遂痢红形；烦躁夜啼青色吉，久病眉红死症真；白睛青色有肝风，若是黄时有积攻；或见黑睛黄色现，伤寒病症此其纵；风气二池黄吐逆，躁烦啼叫色鲜红；更有两颐胚样赤，肺家客热此非空；太阳青色惊方始，红色赤淋萌孽起；要知死症是何如，青色从兹生入耳；两脸黄为痰实咽，青色客忤红风热；伤寒赤色红主淋，二色请详分两颊；吐虫青色滞顺黄，一色颐间两自详；风门黑疝青惊水，纹青金匮主惊狂。

小儿脉诀  ***************************
小儿三岁以下，用一指按高骨，乃分三关。定其息数，呼吸八至为平，脉九至不安，十至危困。浮主风，沉迟主虚冷。实主有热，紧主癫，洪主热盛，沉缓主虚泻，微紧有积有虫，迟涩主胃脘不和，沉主乳食难化，沉细主乳食停滞，紧弦主腹中热痛，牢实主大便秘，沉而数者骨中有热，弦长是肝膈有风，紧数乃惊风为患，四肢掣颤，浮洪乃胃口有热，沉紧主腹痛有寒，虚濡者有气，又主慢惊，芤主大便利血。四岁以下用一指转寻三部，以关为准；七、八岁移指少许，九岁次第以三关部位寻取，十一、十二岁亦同。十四、十五岁依大方脉部位诊视。
《全幼心鉴》云：小儿半岁之际有病，当于额前、眉端、发际之间以名、中、食三指曲按之。儿头在左举右手，在右举左手，食指为上，中指为中，名指为下。三指俱热主感风邪、鼻塞气粗、发热咳嗽；若三指俱冷主外感风寒、内伤饮食、发热吐泻；若食、中二指热主上热下冷；名、中二指热主夹惊之疾；食指热主胸膈食滞。又当参辨脉形主之。
《察声音诀》曰：声轻者气轻弱也，重浊者痛也风也，高喊者热将狂，急者神惊也，声塞者痰也，声战者寒也，声噎者气不顺也，喘者气促也。喷嚏者知其风，呵欠者知其倦，又主风阴阳相杂也；哭声不响者死。

小儿外症十五候  ***************************
眼上赤、脉下贯、瞳人、囟门肿起兼及作坑，鼻乾黑躁、肚大青筋、目多直视、靓不转睛、指甲黑色、忽作鸠声、虚舌出口、啮齿咬人、鱼口气急、啼不作声、蛔虫既出，必是死形。

小儿变蒸  ***************************
三十二日一变，生癸肾脏气，属足少阴经；六十四日二变一蒸，生壬膀胱腑气，属足太阳经；九十六日三变，生丁心脏气，属手少阴经；一百二十八日四变二蒸，生丙丁小肠腑气，属手太阳经，能坐；一百六十日五变，生乙肝脏气，属足厥阴经，能匍匐；一百九十二日六变三蒸，生甲胆腑气，属足少阳经；二百二十四日七变，生辛肺脏气，属手太阴经；二百五十六日八变四蒸生庚大肠腑气，属手阳明经；二百八十八日九变，生己脾脏气，属足太阴经；三百二十日十变五蒸，生戊胃腑气，属足阳明经，学行。心胞络脏属手厥阴经，三焦为腑属手少阳经，此一脏一腑俱无形状故不变不蒸也。又有三大蒸，六十四日为一大蒸，计三百八十四日；又六十四日为二大蒸，计四百四十八日；又六十四日为三大蒸，计五百一十二日至五百七十六日。变蒸俱毕，儿乃成人矣。变者生五脏也，蒸者养六腑也。变蒸之时先看儿唇上有白泡如珠是其症也，即宜少与乳食，不可妄投药饵，切不可艾火灸。
鄞人儿生下即灸顶门，其害非浅。盖儿初生乃一块血，岂能当艾火烧灸，火气入内反为不美。如生下无他症平稳，切不可乱灸。又鄞人儿生下多患奶牙，每用针挑破，进风辄毙，殊为可伤，此皆缘孕母多食胡椒故也。鄞人平最尝胡椒，故儿有此症。若孕时能戒食胡椒，仍常服黄芩、白术清凉之剂，即可无此症矣。


卷七  ——————————————————————————————————————————————————————————————————————————————————————————

药性目录  ***************************
〔草部〕
人参沙参　天门冬麦门冬　地黄　术（白术、苍术）　黄耆　甘草（梢节）　菊花　菖蒲　远志　黄精　山药　五味子　肉苁蓉　锁雨　菟丝子　牛膝　威蕤　苡仁　石斛　巴戟大　破故纸　芎藭　当归　芍药（白芍、赤芍）　益母草　车前子（叶、根）　蒲黄　续断　骨碎补　蒺藜地肤子　决明子　丹参　玄参　茜根　茅根　艾　地榆　大小蓟　红花　牡丹皮　郁金　姜黄　延胡索　香附　旱莲草　刘寄奴　柴胡　前胡　黄连　胡黄连　黄芩　草龙胆　防己　葛根（叶、花）　瓜蒌仁（根）　苦参　青黛　茵陈蒿　知母
贝母　地骨皮　紫菀　百部　款冬花　马兜铃　桔梗　苎根　芦根　羌活　独活　升麻　细辛　防风　乾姜　生姜　麻黄　白芷　藁本　天麻　苍耳　秦艽　狗脊　白鲜　水萍　木贼　豨莶　附子　乌头　天雄　荜拨　半夏　天南星　何首乌　威灵仙　仙茅　白附子　高良姜　萆薢　葫芦　白头翁　阿魏　木香　茴香　肉豆蔻　白豆蔻　草豆蔻　砂仁
荜澄茄　泽泻　旋覆花（开叶）　木通（通草）　瞿麦　百合
紫草　灯心草　酸菜　石韦　海藻　泽兰　昆布　甘遂　大戟　泽漆　芫花　商陆　牵牛子　蓖麻子　海金沙　白葛
常山　淫羊藿　续随子　鹤蝨　紫河车　马鞭草　蛇床子
王不留行　牛蒡子（根叶）　青蒿　藜芦　射干　山豆根　白蔹　白及　羊蹄根（子）　百草灰　金星草　蒲公英　穀精草　夏枯草　山慈姑　千里光　金银花　贯众
〔木部〕
桂（肉桂　桂枝　桂心　柳桂）　槐实（枝花）　柏实（叶）　松脂（节花）　茯苓　茯神　琥珀　柳　枸杞　酸枣　栀子　黄柏　竹叶（淡竹、竹沥、竹茹、苦竹）　楮实　山茱萸　五加皮　杜仲　女贞实　桑根白皮（叶枝、皮椹、皮中汁）　桑寄生　益智子　乾漆　蔓荆实　牡荆实（荆沥）　辛夷　蕤核　钩藤　秦皮　密蒙花　丁香　苏合香　沉香　藿香　龙脑香　安息香　乳香　没药　槟榔　枳壳　枳实　厚朴　茗茶　乌药　巴豆　皂荚（皂角刺）　大腹皮　猪苓　郁李仁　吴茱萸　蜀椒（目）　胡椒　梧实（皮根）　诃黎勒　麒麟竭　紫葳　松烟墨　天竺黄　苏方木　棕桐　枫香脂（大枫子）　芜荑　雷丸　五倍子　樗白皮　没石子　木鳖　金樱子
〔菜部〕
黄蜀葵（子）　莱菔根（子）　白芥子　瓜蒂　马齿苋（并子）　茄根（茄蒂）　胡荽　蓼（马蓼　水蓼）　葱白　韭子蒜　荆芥　紫苏子　香薷　薄荷　丝瓜
〔果部〕
莲肉（蒂藕节）　鸡头实　覆盆子　山楂　陈皮（青橘叶、核、青皮）　大枣　柿　梅实　桃仁（花叶）　杏仁　龙眼　荔枝核（肉）　木瓜实　安石榴　梨　胡桃　枇杷叶　沙糖　草果
〔谷部〕
胡麻　白油麻（油）　麻子　生大豆（大豆黄卷、豆豉）　赤豆　白扁豆（花）绿豆　粟壳　粟米　陈廪米　糯米　大麦（麦芽）　小麦（浮麦）　神麴　酒（糟）醋　饴糖
〔石部〕
丹砂　云母　阳起石　胆矾　空青　禹馀粮　赤石脂　砚石　绿矾　芒硝　朴硝　玄胡　食盐（戎盐）　无名异　滑石　石膏　寒水石　雄黄　雌黄　石硫黄　水银（轻粉）　蜜陀僧　金银　珊瑚　硇砂　鹏砂　磁石　砒霜　铁（铁锈、秤锤、铁花粉）　铛墨　赤铜屑　铜青　自然铜　古文钱铅丹粉锡　伏龙肝　石灰　石蟹　代赭　青礞石　花乳石腊雪秋露
〔兽部〕
龙骨　象牙　牛黄　牛角腮（髓、肉、胆、乳）　阿胶　鹿茸（角、角胶、髓、肉、肾）　熊胆　麝香　犀角　羚角青羊肝胆（肉）　虎骨（睛）　壮狗阴茎（头骨、血肉）　兔头骨（肝、肉、脑）　豚卵（悬蹄、四足、胆、肉、心、肾、肚）　腽肭脐
〔禽部〕
丹雄鸡（冠、血、肠、䏶胵、卵、白、黑雌鸡、黄雌鸡、蛋）
白鸭　雀卵（肉、白丁香）　夜明砂
〔虫鱼部〕
石蜜　蜜蜡　露蜂房　白蜡　桑螵蛸（桑虫）　蝉脱　木虻　斑蝥　蜻蛉　蜣螂　蜘蛛　蝟皮　牡鼠（两头尖）　五灵脂
白殭蚕（原蚕蛾、蚕砂、蚕退）　蝎　蜈蚣　蛤蚧　虾蟆（蟾酥）蜗牛　白颈蚯蚓　田中螺　牡蛎　石决明　海蛤（蚶壳）　珍珠　龟甲　鳖甲　蟹　水蛭　蚺蛇胆　蛇（蛇脱、白花蛇、乌蛇）　□鲤甲　鱼（鲫鱼　鲤鱼　鲤鱼胆　青鱼胆　石首鱼）乌贼骨
〔人部〕
乱发　人乳汁　人粪（粪清）　人溺　□裆（月水汁）人中白　天灵盖　人牙　人胞


卷八  ——————————————————————————————————————————————————————————————————————————————————————————

药性草部  ***************************
●人参（君。味甘气温，微寒无毒。反藜芦）
安神定魄、止惊悸、生津、通血脉。治五劳七伤、虚损、肺脾阳气不足、虚喘乏力，肺寒宜用之。肺受火邪喘嗽者禁用。
●沙参（臣。味苦甘，气微寒，无毒。反藜芦）
补中、益肺气、止惊烦。治常欲眠、养肝气、疗头痛。气热肺热宜用之。肺寒禁用。
●天门冬（君。味苦甘，气平大寒，无毒。凡用去皮心）
治肺气咳　逆喘急，消痰通肾气，止渴疗肺痿，生痈吐脓，血热侵肺，吐衄妄行，泻肺火，利小便。冷而能补。
●麦门冬（君。味甘微苦，气平微寒，无毒。凡用去心）
治口乾渴，心肺热，虚劳客热，通脉保神，补心气。治血妄行，泻肺中伏火，疗肺痿吐脓。
●地黄（君。味苦，气寒，无毒。忌铁器、菔菜）
●熟地
微温，大补血衰，滋肾阴，益气力，主血虚劳热，产后脐腹痛；生地大寒，凉血生血，补肾水真阴不足，主妇人崩中不止，及产后血上薄心，胎动下血、瘀血、衄血、吐血。胃寒者斟酌用。痰膈不利者，姜汁炒用。
●术（君。味苦甘辛，气温，无毒）
白术除湿益燥、生津补脾、进食除胃热、消虚痰止下泄、利小便消肿满及霍乱呕逆。在气主气，在血主血、有汗则发、无汗则止；苍术气味辛烈，主大风在身面，风眩头痛，除恶气辟山瘴，消癖块，疗心腹胀痛、健胃宽中，发汗，除上焦湿，功最大。盐水炒，佐黄柏力健、行下焦腰足湿热。
●黄耆（味甘，气微温，无毒。补虚，蜜炙。用治疮，生用）
主痈疽久败疮、内托排脓、止痛风、癞、痔、痿、脾胃虚弱、羸瘦、补中生血、补肺气、实皮毛、泻阴火、疗虚劳自汗。无汗则发、有汗则止。又治消渴、泄痢、肠风、妇人血崩、带下，经症，产前后一切病，补肾三焦命门元气。治伤寒、尺脉不至。性畏防风，然防风制黄耆，黄耆得防风其功愈大，盖相畏而相使者。
●甘草（君。昧甘，气平，生寒热温、无毒。反大戟、芫花、甘遂、海藻）
长肌肉、解百药毒及诸毒。治咳嗽、止渴、通经脉、利血气、健胃和中、养血补血、善和诸药。生用泻火，节消疮疽肿毒，又治肺痿吐脓血。惟中满禁用。下焦药少用梢，除胸中积热，去茎中痛。
●菊花（君。味甘、气平寒、无毒。家种味甘，色黄白者佳。味苦野菊，伤胃不用）
主风，头眩肿痛，恶风湿痹，身上四肢诸风，胸中烦热，明目养血，去目中膜翳，根治疗肿。
●菖蒲　（君。味辛苦、气温，无毒。生石涧一寸九节者良）
主四肢湿痹不得屈伸，开心通窍，正气除烦，明耳目，出音声，疗头风鬼气，疮疥杀虫，止小便。
●远志（君。味苦，气温，无毒。杀天雄、附子毒。凡用去心）
补不足，利九窍，定心志，止惊悸、梦邪，益精壮阳。
●黄精（君。味甘、气平，无毒）
益脾胃、润心肺、除风湿、补劳伤。
●山药（臣。味甘、气温平，无毒）
长肌肉，止腰痛，强阳，补心、肺不足、疗烦热、泄精健忘。
●五味子（君。味酸、气温，无毒）
主咳逆上气、补不足、强阴益精、止渴生津，在上滋肺，在下补肾。气耗散者用此收之。
●肉苁蓉（臣。味甘酸咸，气微温，无毒。凡用必酒浸去浮甲并中心白膜）
强阳益精、暖腰膝，续筋髓、补命门相火。治男子绝阳不与，泄精尿血、遗沥；女子绝阴不产、血崩带下、阴痛。
●锁阳（味甘咸。凡使酥油涂炙）
补阳气、益精。治大便躁结。
●菟丝子（君。味辛甘，气平温，无毒）
疗男、妇虚寒、腰痛膝冷，补精髓，强阳坚筋骨。治茎中寒精自出，泄精尿血。
●牛膝（君。味苦，酸，气平，无毒。去芦酒洗用）
主寒湿痿痹、四肢拘挛、逐血气、堕胎。疗男子阳消、老人失溺、壮阳益精、填髓、除腰脊痛、通月水。疗血结血晕、产后心腹痛、活血生血、引诸药下行腰膝。
●萎蕤（君。味甘，气平，无毒）
主中风暴热、四肢拘挛、头疼目痛、皆烂泪出、湿注脚膝、腰痛、去面黑鼾。
●薏苡仁（味甘、气微寒，无毒。根治蛔攻心腹痛）。
主筋急拘挛，风湿痹。利肠消水肿、下气除筋骨邪气不仁。
●石斛（君。味甘、气平，无毒。酒洗蒸用）
壮筋骨、疗脚膝软弱、强阳益精，长肌肉。治胃中虚热，皮肤邪热。
●巴戟天（使。味辛甘、气微温，无毒）
强阳、坚筋骨、疗头面游风、大风血癞及阴中引痛、夜梦鬼交、泄精。
●破故纸（味苦辛、气大温，无毒。酒炒用）
主四肢疼痛、骨髓伤败、阳衰肾冷、精流、腰膝痛，囊湿小便利及妇人血气。
●穹藭（臣。味辛、气温，无毒）
主寒痹、筋挛缓急、妇人血闭。治少阳头痛、血虚头痛之圣药。散肝经风，头面风。治一切血、去宿生新及痔痿脑痈、发背瘿疬、排脓消瘀，长肉。上行头目，下行血海，通肝经，血中之气药。疗一切心腹气痛，胸胁痛、疝痛闭郁、行气燥湿。
●当归（臣。味甘辛、气温，无毒）
主瘟疟，虚劳寒热，妇人漏下绝子、诸恶疮疡金疮、齿痛头痛、补不足，气血昏乱，服之即定能令各有所归，故名当归。头止血、身和血、尾破血、全用和血。
●芍药（臣。味苦酸、气微寒、有小毒。反藜芦）
除血痹，破坚积、寒热疝症、益气、顺血脉、抑肝暖中、扶阳收阴、补血、散恶血、利大小肠、通月水、消痈肿。生用下痢疾、炒用止腹痛、脾经之药。白者补、赤者泻，产后不可用、以其酸寒伐生发之性也。
●益母草（味辛甘、气微温，无毒）
主胎前产后诸疾，行血养血，及难产胎死腹中。专治妇女一切血症。
●车前子（君。味甘咸，气寒，无毒）
主小便淋沥、除湿痹、利水道、疗肝中风热冲目赤痛。治妇人产难。叶根主鼻衄、热痢。
●蒲黄（君。味甘、气平、无毒。生用破血消肿、炒黑用止血）
止血、消瘀血。治一切吐衄、崩唾、肠风、血痢、尿血、扑血、血症带下、月候不均、心腹痛、产后血症、疮疖、风肿。
●续断（君。味苦辛，气微温，无毒。酒浸用）
调血脉，疗金疮痈肿、止痛生肌、续筋骨、治妇人乳难、产前后一切症。及崩中漏血尿血、跎疮、恶血腰痛，缩小便、止泄精、温子宫。
●骨碎补（使。味苦、气温、无毒。去毛用）
破血止血、补伤折骨碎、坚齿、疗骨中毒气、风血疼痛。
●蒺藜子（君。味苦辛，气温微寒，无毒）
治风明目、破恶血、疗喉痹乳难、身体风痒，肺痿，小儿头疮。沙苑蒺藜止遗沥，泄精溺血。
●地肤子（君。味苦、气寒、无毒。又名落蒂）
主膀胱热，利小便、洗目去热暗雀盲，止痛。
●决明子（臣。味咸苦甘、气平微寒、无毒。草决明治疗同）
主青盲目谣，肤赤白膜、眼赤痛泪出、除肝家热，又解蛇毒。
●丹参（臣。味苦、气微寒、无毒。反藜芦）
破宿血、生新血、安生胎、落死胎、止血崩带下、调经。治。骨节疼痛、头痛眼赤、恶疮瘿赘肿毒、排脓止痛生肌及邪气肠鸣腹痛。
●玄参（使。味苦咸、微寒、无毒。反藜芦）
明目。治结热积聚、暴中风狂邪、温疟头风、骨蒸传尸，散项核痈肿、清咽膈，又治空中氤氲之气、无根之火。
●茜根（君。味苦、气寒。炒用。勿犯铁）
主寒湿风痹、衄血吐血、内崩下血、尿血、产后血晕乳结、扑损瘀血死血。治蛊毒。
●茅根（臣。味甘、气寒、无毒）
主瘀血。血闭吐血、利小便、下五淋，解肠胃热、疗妇人崩中、止消渴。
●艾（使。味苦、气微温、无毒）
主灸百病，止下痢赤白、吐血衄血泻血、妇人漏血，安胎、止腹痛，避风寒，暖子宫，杀蛔虫。醋煎治癣。
●地榆（味苦甘酸，气微寒，无毒）
主妇人乳痉痛，带下，月水不止，血崩，产前后诸血疾，肠风血痢，赤白痢，小儿疳热泻痢，疗金疮止痛、除恶肉、蚀脓、诸疾热疮。虚寒人水泻冷痢勿用。
●大小蓟根（味甘苦，气温。又云凉）
大蓟主女子赤白沃，安胎，止吐血衄血下血、疗痈肿恶疮。小蓟专主血疾。
●红花（味辛甘苦，气温，无毒）
主一切血症，多用破血，少用入心养血，疗产后血晕、口噤，腹内恶血不尽绞痛，胎死腹中。
●牡丹皮（味辛苦，气寒，无毒。凡用去骨）
主虚劳。无汗骨蒸、泻阴火、除症坚、瘀血留肠胃不散、衄血吐血、女子经脉不通、血沥腰痛、产后一切冷热血气、疗痈疮，排脓止痛。
●郁金（味辛苦、气寒，无毒）
下气凉心止血、破恶血、血淋、尿血、女人血气心痛、疗金疮、生肌。
●姜黄（味辛苦、气寒。又云温。无毒）
主心腹结积、下气胀、破血通月经。治扑损瘀血、产后败血攻心、消痈肿。
●延胡素（味辛苦，气温，无毒）
破血，理月经不调、产后血晕、暴血冲上。又治心气痛、小腹痛、暴腰痛。
●香附（味甘，气微寒，无毒）
除胸中热，下气开郁、逐凝血，炒黑止血。治崩漏，血中之气药，能引血药至气分而生血，妇人之仙药也。又妇人乳肿痛，捣末醋煮厚敷之。
●旱莲草（味甘酸，气平，无毒）
主金刀扑损血不止，乌鬚发及齿血出疼痛。
●刘寄奴（味苦，气温，无毒）
主破血，产后余疾下血，止痛极效。又治心腹痛、小胀。
●柴胡（君。味苦，气平微寒。无毒）
去肠胃结气、明目、除往来寒热，伤寒寒热，本经头痛。在经主气，在脏主血，疟症必用之。又能引清气行阳道、升提胃气。
●前胡（使。味苦、微寒，无毒）
主心腹结气、头痛、去痰实，下气。疗伤寒寒热，明目，治小儿一切疳气。
●黄连（臣。味苦、气寒，无毒。酒炒上行，姜汁炒辛散）
主目痛赤肿皆伤泪出，肠癖腹痛，下痢赤自，妇人阴肿痛。镇肝益胆，解热毒，泻心火，止惊消渴，调胃厚肠，除脾胃湿热，烦躁恶心，郁热在中焦兀兀欲吐，心下痞满及诸疮肿毒，又主小儿疳气。
●胡黄连（味苦、气平、无毒）
主久痢成疳、温疟、骨蒸劳热。补肝胆明目。理小儿惊痫。治妇人股蒸虚惊。
●黄芩（臣。味苦，气平寒，无毒）
枯飘者名宿芩。主诸热黄疸、火疡，目赤肿疼、解肌热、泄肺火、消膈上热痰，疗天行热疾、疗疮、乳痈、发背。酒炒上行，主上部积血，条实者名子芩，入太阳，除热，补膀胱不足，治下痢脓血，腹痛后重，身热。又安胎。
●草龙胆（君。味苦涩，气大寒，无毒）
主骨间寒热，胃中伏热，时气温热、黄疸、下焦湿热，益肝胆、止惊惕。酒浸上行，治两目赤肿、睛胀、瘀肉高起。又疗小儿惊痫、客忤、疳气。
●防己（君。味辛苦，气平寒，无毒。汉防己主水气，木防已主风气）
主风寒，温疟热气、诸痫、利大小便，疗腰以下湿热脚气，去膀胱热及伤寒寒热，肺气喘嗽、隔间脂满、杀痈肿恶结、诸疥癣虫疮。
●葛根（臣。味甘、气平、无毒。亦主金疮止血。花解酒）
主消渴大热呕吐，疗伤害中风头痛，解肌发表出汗。治脾虚口渴，除胃热，解酒。
●瓜蒌根（味苦、气寒，无毒。反乌头）
主消渴身热烦满，除肠胃中痼热，黄值、唇乾口燥、排脓消肿、生肌长肉，消乳痈发背，痔痿疮疖、扑损瘀血。仁味苦甘，性润。治痰嗽、利胸膈。甘能补肺、润能降气、治痰之要药。又消乳痈肿。
●苦参（味苦，气寒沉，无毒。反藜芦）
主心腹结气、黄疸溺沥，除痈肿、疗肠癖热痢，皮肌烦热，洗虫疥，治大疯眉脱及遍身热疹，阴处疮痒。
●青黛（臣味咸甘，气寒）
解诸药毒，收五脏郁火，小儿惊痫疳热，泻肝杀虫。又敷热疮恶肿、金疮、蛇犬等毒。
（茵陈蒿（使。味苦辛，气乎微寒，无毒）
主风湿寒热、邪气热结、黄疸、通身发黄、小便不利，解伤寒烦热、脑痛，化痰利膈、行滞气。
●知母（君。味苦辛，气寒，无毒）
主口乾消渴、浮肿下水、补不足、泻肾火。治有汗骨蒸、伤寒久疟烦热、消痰止嗽、润心肺。又治溪毒大胜。
●贝母（臣。味辛苦，气平微寒，无毒。反乌头）
主喉痹乳难、咳嗽上气、消痰润肺，散心胸郁结、项下瘤瘿，敷恶疮、敛疮口。治人面疮，胞衣不出。酒调七枚服。
●地骨皮（味苦、气寒）
主热中消渴、风湿周痹、癣、有汗骨蒸，去肌热、凉血、坚筋骨，利大小肠。
●紫菀（臣。味苦辛，气温，无毒。凡用蜜水浸一宿去芦）
主咳逆上气，益肺、疗肺痿、咳唾脓血，消痰止喘及小儿惊痫。
●百部（使、味甘苦，气微温，无毒）
主肺虚咳嗽、润肺。治疳咳、传尸、骨蒸、杀寸白。
●款冬花（君。味辛甘，气温，无毒）
主咳逆上气，喘息涕唾、寒热邪气、润心肺，消痰止嗽。治喉痹、肺痿、肺痈、吐脓血。
●马兜铃（味苦寒，无毒）
主肺热咳嗽，气上逆，痰结喘促。又薰血痔瘻疮。
●桔梗（臣。味辛苦，气微温，有小毒）
主胸胁痛，腹满肠鸣，惊悸，鼻塞咽痛，利胸膈。治肺热嗽逆，消痰。疗小儿惊痫、客忤。载诸药不沉，又能升提气血。
●苎根（使。味甘，气寒）
主小儿赤丹，痈疽、发背、疗疮、乳房毒，箭、蛇咬、妊娠胎动、产前后心烦、天行热病、狂渴，解金石药毒。
●芦根（使。味甘，气寒）
主消渴、客热呕吵，止小便。治时疾烦闷，妊孕心热、胃中烦热。
●独活（一名羌活。君。味苦甘，气平微温）
羌活主贼风，失音不语，多痒血癞，手足不遂，口面剐斜，遍身肢节疼痛、去风湿。得川芎治足太阳少阴头痛。独活治痛风，足少阴伏风，两足寒湿不能动止，又主风毒，齿痛，加细辛治少阴经头痛。
●升麻（味甘苦，气平微寒，无毒）
解百毒、疫瘴、邪气、盅毒、中恶、腹痛、时气头痛、风肿、肺痿肺痈，咳唾脓血，疮家之圣药。及发散本经风邪，若元气不足，阳气下陷，用此升提。又治小儿风痫，时热痘疹。
●细辛（臣。味大辛，气温，无毒。反藜芦）
治少阴头痛，百节拘挛，风湿痹痛。消死肌，温中下气，开胸中滞。除齿痛、口臭、喉痹、齆鼻、风眼泪下。疗血闭、下乳结、利九窍。
●防风（臣。味甘辛，气温、无毒）
主大风头痛，恶风，风邪目盲、风行周身，骨节疼痛、四肢挛急，泻肺实，散头目中滞，除上焦风邪之仙药。
●乾姜（臣。辛、气温大热，无毒）
生用味辛。散寒邪，去风湿痹，治肺寒咳嗽，炮制温脾理中，治里寒泄痢、霍乱胀满、腹中冷痛，中下焦寒湿。肾中无阳，脉气欲绝与补阳药同用，能引血药入气分生血。炒黑治产后血虚、发热、止唾血、痢血。
●生姜（使。味辛甘，气微温，无毒）
主伤寒头痛，鼻塞，咳逆上气入肺，开胃口，散风寒，治痰嗽、止呕吐、去秽气、通神明。
●麻黄（君。味苦甘，气温，无毒）
主中风伤寒，头痛，温疟。发表除寒热，发太阳少阴经寒邪，泄卫实，消赤黑斑。治身上毒风不仁，小儿疮泡倒靥。蜜炒煎服。根节能止汗。
●白芷（君。味辛，气温、无毒）
主头风目泪，长肌肤去面瘢，手阳明头痛，中风寒热，解利药也。又治心腹血痛，女人血闭阴肿、乳痈，发背、瘰疬、肠风、痔痿，一切疮疥。排脓止痛、内託生肌。
●藁本（臣。味辛苦，气温，无毒）
主风头痛，太阳经风药。治寒邪结部及本经头痛，顶巅痛、风寒犯脑，齿痛，能引诸药上至巅顶。又治妇人疝瘕、阴中寒肿。
●天麻（味辛甘，气平，无毒）
主头风、诸风湿痹、痈肿、四肢拘挛、小儿风痫惊气。利腰膝、强筋骨、通血脉。
●苍耳实　（味苦甘，气温，入药炒用。叶昧苦辛，微寒，治疗同）
主风头寒痛，风湿周痹，四肢拘挛，恶肉死肌，瘰疬、疥癣。
●秦艽（味苦辛，气平微温）
主寒湿风痹、肢节痛、利小便，疗风无问久新、通身挛急及五肿疸病。
●狗脊（味苦甘，气平微温，无毒）
主腰背强、缓急、周痹、湿、男子腰膝痛、续筋骨、坚利俛仰。
●白鲜　（臣。味苦酸，气寒，无毒）
主头风，黄疸淋沥，女子阴中肿痛，湿痹死肌不可屈伸，治一切疮热疥癣。
●水萍（味辛酸，气寒，无毒）
主暴热身痒，下水气。歌云：不在山兮不在岸，採我之时七月半，论甚痈风与缓风，些少微风都不美，豆淋酒内下三钱，铁扑头上也出汗。
●木贼（味甘微苦，无毒）
主目疾退翳膜，益肝胆，明目，疗妇人月水不断。
●豨莶（味苦寒，有小毒，夏月採叶暴乾，蜜酒拌，九蒸九晒）
治肝肾风气、四肢麻痹，骨间疼，腰膝无力，行大肠气，补生毛发，兼疗风湿疮，妇人子宫久冷。
●附子（使。味辛甘，气温大热，有大毒）
主风寒咳逆邪气，金疮，破症积血瘕，寒湿拘挛、膝痛不能行步，腰脊风寒阴毒，伤寒迷闷不省，四肢厥逆，心腹冷痛，霍乱转疾下痢，除肾中寒甚。白术为佐，除寒湿之圣药，又堕胎，为百药长。入手少阳三焦命门，性走而不守，浮中沉无所不至，童便煮以杀其毒，可助下行，入盐尤捷。
●乌头（使。味辛甘，气温大热，有大毒。反半夏、贝母、白蔹、白及）
主中风恶风洗洗出汗，除寒湿痹，咳逆上气，破积聚、消胸上冷痰，肩甲脐痛不可俛仰，又堕胎，治风痹、血痹、半身不遂，行经药也。
●天雄（君。味辛甘，气大温，有大毒）
主风寒湿痹，拘挛，关节重痛不能行步，头面风痛，破积聚，疗金疮，强筋骨，调血脉，消风痰，堕胎。
●荜拨（味辛、大温、无毒）
主温中下气，补腰脚，消食。除胃冷、阴疝、肾冷。治冷气心痛，妇人阴冷。
●半夏（使。味辛微苦，气平，生微寒、热温，有毒。反乌头）
主伤寒寒热，心下坚、喉痛，头眩，胸胀、咳逆，肠鸣，止汗，消痰，止呕吐，疗疾疟，健脾胃，去胸中寒痰，太阳痰厥，头痛，堕胎，消痈肿。妊妇姜炒用。渴症禁用。
●天南星（味苦，辛气平，有毒。入药泡用）
除风痰麻痹，破坚积、消痈肿，利胸膈，散金疮扑损瘀血，疗疥癣恶疮，堕胎。为末，腊月入黑牛胆中阴乾，治小儿惊痰尤良。牛胆拌过数冷者，可当牛黄用。
●何首乌（味甘苦涩，气微温，无毒。忌铁器。雄者赤，雌者白。须雌雄并用）
主瘰疬消痈肿，疗头面风及腰膝病。拌黑豆蒸熟，益血气黑髭鬚、长筋骨、补精髓，令人有子。
●威灵仙（昧苦，气温，无毒）
治大风、皮肤风痒痛、大肠风。宣通五脏，去腹内冷滞，心膈痰水，症瘕气块，膀胱宿脓恶水，腰膝冷痛，脚疾不能行履及治折伤。
●仙茅（味辛，气温，有毒。米泔浸去赤汁用。忌铁器及牛乳黑牛肉）
主腰脚风冷挛痹不能行，丈夫虚劳，老人失溺，益阳道，助筋骨。
●白附子（味甘辛，气温，无毒。一云有小毒）
主心痛血痹，行药势治中风、失音诸风冷气，疥癣、风疮，头面痕，阴囊下湿。
●高良姜（使。味辛苦，气大温，无毒）
主胃中冷道冲心，霍乱腹痛及呕逆食转，健脾消食。
●萆薢（味苦甘，气平，无毒）
主腰背痛、风寒湿痹、恶疮、热气伤中、恚怒、阳痿失溺、强骨节、疗老人五缓。
●葫芦巴（味苦，气温）
主五脏虚冷气、肾虚冷、腹胁胀满、面色青黑，膀胱疝气。
●白头翁（味甘苦、气温，一云寒。无毒，一云有毒）
主温疟狂易寒热，症积腹痛、瘿气、项下瘰疬、赤毒血痢、逐血止痛、疗金疮鼻衄、一切风气及百节骨痛。
●阿魏（味辛，气平热，无毒）
杀诸虫去臭气、破症积下恶气。治心腹痛，避温疟、传尸蛊毒。
●木香（君。味辛苦，气温，无毒）
调诸气、散肺滞、行肝气。治中下焦气结、积年冷气痛、痃癖胀痛九种心痛、女人血气刺痛。止霍乱吐泻、呕逆反胃、安胎健脾。火煨实大肠，和黄连治痢。又疗痈肿御雾气。
●茴香（味辛，气平，无毒。人药炒用）
主干湿脚气、膀胱冷疝、肾劳或连阴髀间痛、挛引入小腹不可忍。
●肉豆蔻（君。味苦辛，气温，无毒。面包煨入药）
温中开胃、下气消食。治积冷、心腹胀痛、脾胃虚冷、虚泄赤白痢，小儿伤乳吐逆。泄泻之要药。
●白豆蔻（味辛，气大温，无毒）
主积冷气，止吐逆反胃、消穀下气。胃冷宜服。又散肺中滞气。
●草豆蔻（味辛，气温，无毒）
温中，疗心腹痛，呕吐霍乱。治风寒客邪在胃作痛，散冷气消酒毒。
●砂仁（君。味辛苦，气温，无毒）
主冷泻宿食不消、赤白痢，休息痢。温脾下气，散脾胃滞气，腹中冷痛，妊娠胎痛。安胎之要药。
●荜澄茄（味辛，气温，无毒）
主下气消食、腹间气胀，心腹冷痛，霍乱吐泻，膀胱肾冷。
●使君子（味甘，气温，无毒。凡用去皮壳炒，如单用不可多）
主小儿五疳，小便白浊，杀蛔虫，疗疳泻。
●芦荟（味苦，气寒，无毒）
主胸膈热气，明目镇心，疗小儿疳热，五疳，杀三虫、解巴豆毒。
●京三稜（味苦辛，气平，无毒）
治症瘕结块、妇人血脉不调、心腹痛，落胎、消恶血、破血中之气。损真元，虚者勿用。
●蓬莪术（味苦辛，气温，无毒）
主心腹痛、霍乱冷气、饮食不消，疗妇人血气痛、通月经、消瘀血。治积聚诸气为要药。破气中之血。
●大黄（使。味苦，气大寒，无毒）
主下瘀血、破症积、荡涤肠胃，泻诸实热不通、心腹胀满、下大便燥结，又散一切疮毒痈肿。
●葶苈　（味辛苦，气大寒，无毒。人虚禁用）
破坚逐邪、利水降气、治皮间邪水上出面目浮肿，及肺壅咳嗽、喘促痰饮。
●泽胃（君。味甘咸、气寒，无毒。除湿行水要药）
入膀胱肾经。治淋闭、逐膀胱三焦停水。泻肾邪，去阴间汗，疗乳难。
●旋覆花（使。味咸甘，气温，一云冷利。无毒）
主胸上痰结膈满、除水、利大肠、去五脏寒热、治头风明目、疗伤寒汗下后痞坚、噎气。傅金疮止血。
●木通（臣。昧辛甘，气平，无毒。又一体轻色白者名通草。利阴窍、行小水）
除脾胃寒热、五淋、利小便、导小肠热、治脾疸、出音声、疗耳聋、鼻塞、散痈肿结热、齆鼻息肉、女人血闭、催生堕胎下乳。
●瞿麦（臣。味苦辛，气寒，无毒）
主关格癃结、小便不通、出刺决痈肿排脓、明目去翳、破胎下闭血、逐膀胱邪逆。
●百合（使。味甘，气平，无毒）
敛肺痿劳嗽、除浮肿、利大小便。杀蛊毒、疗乳难，喉、背诸疮肿。治伤寒后百合病。
●紫草（味苦，气寒，无毒）
通水道，疗小儿血热疮痘。
●灯心草
清心安神利水。烧灰存性涂乳上与小儿吮之止夜啼。
●石韦（使。味苦甘，气平微寒，无毒。凡用去毛微炒）
主癃闭不通、止烦下气、补五劳、益精气、疗发背。
●海藻（臣。味苦咸，气寒，无毒。反甘草）
主瘿瘤气颈下核、散结气、下十二水肿、疗疝气下坠、疼痛核肿。
●泽兰（使。味苦甘辛，气微温，无毒）
主乳妇内衄、四肢浮肿、金疮痈肿、养血气、治产前后百病。
●昆布（臣。味咸，气寒，无毒）
主十二水肿、瘿瘤结气、痿疮卵肿。
●甘遂（味苦，气大寒，有毒。反甘草）
主大腹疝瘕腹满、面目浮肿、破症积，利水穀、导胸中水结。
●大戟（使。味苦甘，气寒，有毒，反甘草）
主蛊毒、十二水，腹满急痛、积聚症结、中风、皮肤疼痛、吐逆、去瘀血、通月水、堕胎、疗痈肿。
●泽漆（使。味苦辛，气微寒，无毒。一云微毒）
主皮肤热、大腹水气、四肢面目浮肿、丈夫阳气不足。
●芫花（使。味辛苦，气温，有毒。反甘草）
主咳逆上气、喉鸣喘急、咽肿短气、疝瘕痈肿、消胸中痰、五水在五脏、皮肤及腰痛。
●商陆（使。味辛甘酸，气平，有毒。如人形者有神）
主水肿疝瘕热毒，杀鬼物蛊毒、疗恶疮痈肿、又堕胎。
●牵牛子（味苦，气寒，有毒。黑白二种。气药引之入气，血药引之人血。大泻元气，慎用之）
主下气，疗脚满水肿、除风毒、利大小便、落胎。
●蓖麻子（味甘辛，气平，有毒。叶治脚风肿）
主身体疮痒疥癞。一切肿毒、瘰疬、历风、手指牵曲、鼻塌及水胀浮肿、尸疰恶气。又催生治胞衣不下。
●海金砂
通利小肠。得栀子、牙硝疗伤寒狂热。
●白葛（味苦，气平，无毒）
解蛇蜂、狂犬、菜肉蛊毒、鬼疰、风疰、诸大毒入腹，煮饮即消。
●常山（昧苦辛，气寒，有毒。忌葱、蒜、鸡肉）
主寒热温疟。胸中痰结。能吐疟、疗鬼蛊水胀。
●淫羊藿（味辛，寒，无毒）
治冷风劳气、补腰膝、疗男绝阳不与、女绝阴无子、筋骨挛急、四肢不仁、老人昏耄健忘、利小便。
●续随子（味辛，气温，有毒）
主妇人血结月闭、症瘀血，蛊毒血疰、心腹痛、冷气胀满、利大小肠、除痰饮积聚、下恶滞物。
●鹤蝨（味苦，气平，有小毒）
主蛔蛲虫咬心腹痛。杀虫最要。
●紫河车（一名重楼金线。味苦，气微寒，有小毒）
主惊痫摇头弄舌，热气在腹，癫疾痈蚀。杀三虫蛇毒，解百毒。
●马鞭草（味甘苦，寒，有小毒）
治温疟阴疮、通月水、破症瘕、下恶血。喉肿连颊吐气数者，名马喉痹，捣汁服之。
●蛇床子（君。味苦辛甘，气平，无毒）
暖妇人子脏、令男子阴强。治腰胯疼、四肢顽痹，阴汗湿痒、大风身痒，煎汤浴之。又产后阴下脱，绢袋盛蒸熨之。
●王不留行（味苦甘，气平，无毒）
主金疮，止血逐痛，出刺除痹、疗风疹痈疽、恶疮乳瘻、妇人难产及经脉不匀。
●牛蒡子　（味辛苦，气平。根叶捣封热毒、杖疮、金疮，风毒、痈肿）
明目、疗风毒疮疹、喉痹风热、痰壅咽膈不利、齿痛、头面风肿。
●草蒿（味苦，气寒，无毒）
塞鼻衄、敷金疮。主妇人血气腹内满及冷热久痢，止泻开胃。童便浸制，治劳瘦留热在骨节间良。
●藜芦（使。味辛苦，气寒，有毒。反细辛、芍药、五参）
主头秃、疥瘙、恶疮、杀虫、去死肌、疗喉痹不通。治马刀烂疮、吐上膈风痰、蛊毒。
●射干（使。味苦，气平微温，有毒）
散结气肿毒，行太阴、厥阴积痰，消结核。除腹中邪逆、胸满腹胀。通月闭、化瘀血。
●山豆根（味甘，气寒，无毒）
解诸药毒，止痛消疮肿，杀寸白。合口中解咽喉肿痛。
●白蔹（使。味苦甘，气平微寒，无毒）
散结气除热。治目中赤、女子阴肿痛、汤火刀箭伤、疗疮发背、痈肿诸毒。
●白及（使。味苦辛，气平微寒，无毒）
主痈肿恶疮、败疽死肌、贼风鬼击。除白癣疥虫。
●羊蹄根（味苦，气寒，无毒）
主头秃疥瘙、女子阴蚀、男妇坐板疮。醋磨涂癣。产后儿枕痛。取羊蹄子微炒，水煎服神效。
●连翘（使。味苦，气平微寒，无毒）
主寒热、鼠瘻瘰疬、痈肿恶疮、瘿瘤结热、蛊毒。泻心火、脾胃湿热、通五淋及月经。除小儿心经客热。
●百草灰（五月五日採百草阴乾烧灰，水团重烧，令白醋和为饼）
腋臭，腋下夹之，干即易当抽，一身痛闷，疮出即止，以水及小便洗之，不过三两度。又治金疮，止血生肌。
●金星草　（味苦，气寒。无毒。冬月不调，叶背有黄点两行相对）
解硫黄丹石毒。疗痈疽发背、疮肿结核。根浸油敷头长发。
●蒲公英（味甘，气平，无毒）
主乳痛、疗肿诸疮及恶刺、化热毒、消结核。
●穀精草（味辛，气温，无毒）
主眼疾喉痹、齿痛及诸疮疥。
●夏枯草（味苦辛，气寒，无毒）
主寒热、瘰疬、鼠瘻、头疮、破克、散瘿结气、脚肿湿痒。
●山慈姑（有小毒。叶似韭，花似灯笼色，曰慈姑上有毛衣包裹，四月开花，五月苗枯，记其处，秋冬取之）
主痈肿疮瘻、瘰疬结核。又解毒。勿误用老鸦蒜，无效。
●千里光（味苦甘，寒，无毒）
退热明目。煎膏点杨梅疮、疗鹅掌风。煎汤洗诸疮癣疥。
●金银花（味甘，温，无毒）
解诸热毒。治痈疽发背并五种飞尸，小儿痘疹热毒。
●贯众（味苦，微寒，有毒）
治金疮，破症结，杀诸虫，疗腹中邪热气，解毒除毒风。

药性木部  ***************************
桂（味辛，气温，无毒。有三种，所出各异，为治亦别）
桂枝治头目，表散风邪，能使邪退汗止；肉桂补肾气及下焦寒冷，秋冬下部腹痛非此不除，又通妇女月经。桂心柳桂味俱淡，尤宜治上焦，药及横行手臂。
●槐实（臣。味苦酸咸，气寒，无毒）
主五内邪热、五痔火，疗妇人乳瘕、子脏急痛、产门痒痛、堕胎催生及男妇阴疮湿痒。枝洗疮及阴囊湿痒。煅灰揩齿去虫。花味苦凉，治大肠热、五痔及诸疮毒、心痛眼赤、皮肤风并肠风泻血、赤白痢。
●柏实（君。味甘辛，气平，无毒。用扁叶者名侧柏）
主惊悸，益气血。治恍惚虚损，腰重痛，润肾燥，去头风与阳道。叶味苦涩，气微温，主吐血、衄血、痢血、崩中赤白，尿血，去湿痹。熬油敷头疮生发。
●松脂（使。味苦甘，气温，无毒）
主痈疽恶疮、头疡白秃、疥瘙风气、杀牙虫。贴诸疮生肌上痛。炼之令白如玉，除胃热、咽乾、消渴及风痹死肌，历节风、恶风、癞疾。节气温，主白节久风，脚痹软疼痛，燥血中之湿。花久服轻身疗病。
●茯苓（臣。味甘淡，气平，无毒）
主胸胁逆气忧恚，心下结痛、寒热烦满，咳逆利小便淋结、隔中痰水、肺痿痰壅。调胃气、伐肾邪、降肺火，除湿行水之圣药。白者补，赤白利，又赤者破结气。如小便多及汗多，阴虚者不宜服。
●茯神（君）
主风眩、五劳口乾、安神定惊、疗善忘。治心下急痛坚满。人虚小肠不利加用之。
●琥珀（君。味甘，气平，无毒）
定魂魄、杀精鬼蛊毒、利小便、通五淋，明目摩翳、止心痛，破结症瘀血，产后血晕，止血生肌合金疮。
●柳（气寒）
枝叶及皮根煎膏涂痈肿，疗疮乳妬，枝煎汁治齿痛。
●枸杞（味苦，气微寒，无毒）
主热中消渴，坚筋骨，强阳益精血、明目、疗皮肤、骨节间风及风眼赤痛。
●酸枣（味酸、气平，无毒）
主心虚烦，振怖不得眠，敛虚汗，补中益肝气。胆实多睡热也，生用；胆虚不睡寒也，炒用。
●栀子（味苦，气寒，无毒。子去心胸热，皮去肌表热）
主胃中热气、面赤、酒糟鼻、疮疡、目热赤痛、血痢、小便赤涩、湿热发黄、呕哕及心腹久痛。加姜汁炒，去心中客热、虚烦懊憹不眠、大病汗下后虚热，非此不除。又能屈曲下行、降下焦伏火、善开郁。治腹中之火。
●黄柏（使，味微辛，气寒，无毒）
主五脏肠胃结热、黄疽、肠痔、止泄痢，女子漏下赤白、男子口舌、茎上疮、补肾水膀胱不足、脚膝无力、泻膀胱热、清小便。降相火。治骨蒸劳、阳痿、清肝明目、疗鼻洪、吐血、下血、小肠虚痛。
●竹叶（味苦甘，气平寒，无毒）
凉心除烦热、风痉、喉痹、呕吐、止渴。淡竹叶味辛甘、气寒，主胸中痰热、咳逆上气、吐血、热毒、压丹石毒、止消渴。竹沥味甘、性缓，治卒中风失音、胸中热狂、烦闷壮热、头风、孕妇头旋，消虚痰，又痰在四肢非此不除，止惊悸，温疫迷闷，小儿惊痫，天吊。竹茹味苦，气微寒，主呕哕、噎膈，湿气寒热，吐血、衄血、崩中溢筋。苦竹叶及沥疗口疮、目赤痛。解酒毒，下热壅。醋浸治齿间血出。
●楮实（味甘，气寒，无毒）
主阳痿水肿、益气补虚劳、助腰膝、充肌肤，明目。
●山茱萸（使。味酸涩，气平微温，无毒。凡用去核。能滑精）
补肾气与阳道坚、长阴茎、添精髓、止小便、暖腰膝、疗耳鸣、止女人月水不定，老人尿不节。
●五加皮（味辛苦，气温微寒，无毒）
主疝气腹痛，益精坚筋骨，疗小儿不能行，女子阴痒，男子阳痿囊湿，小便遗沥，腰脊脚痛，四肢挛急。
●杜仲　（味辛甘，气平温，无毒。凡用去粗皮，姜汁炒去丝）
治腰脊痛脚痠、补中益精坚骨、除阴下湿，止小便遗沥。
●女贞实（味苦甘，气平，无毒）
补中养精神，蜜酒拌，九蒸九晒，服之黑鬚发。
●桑根白皮（使。味甘辛，气温，无毒。出土上者杀人）
泻肺气，定喘嗽。治唾血、虚劳客热、消痰止渴、去肺中水气，浮肿腹满、利水道。作线可缝金疮，更以热鸡血涂之。叶除风痛痒，秋月收，阴乾，可洗风热眼。枝条疗风痒、脚气、拘挛。树皮中白汁主小儿口乾、疮鹅口，又涂金刀伤燥痛、傅蛇咬、蜈蚣毒。树皮裹刀伤止血。椹止消渴，黑鬚发。
●桑寄生（臣。味苦甘，气平，无毒）
主腰痛，小儿背强，安胎，坚齿，疗金疮，女子崩中不足，怀妊漏血不止，产后余疾，下乳汁。
●益智子（味辛，气温，无毒。主君相二火）
主遗精虚漏，小便遗沥及夜多小便，益气补不足，调诸气，去脾胃中寒邪。
●乾漆（臣。味辛咸，气温，有毒。入药炒用。生漆去长虫）
消瘀血病结，腰疼，女子疝瘕，经脉不通。治心痛杀虫。
●蔓荆实（味苦辛，气微寒，无毒）
主筋骨寒热，湿痹拘挛，明目坚齿，疗睛痛泪出，治太阳头痛，头风昏闷。
●牡荆实（味苦，气温，无毒）
主除骨间寒热，通利胃气，止咳逆下气。荆沥去心闷烦热，头旋目眩，漾漾欲吐，卒失音，小儿心热惊痫。气实痰盛人宜之。
●辛夷（臣。味辛，气温，无毒。凡用去心及外毛）
主风头痛脑痛；温中解肌，通鼻塞，涕出，治面肿牵引齿痛。
●蕤核（使。味甘。气温）
主心腹结气，目赤肿痛，风痒泪出。
●钩藤（臣。味甘，气微寒，无毒）
主小儿寒热，十二惊痫，客忤，抬风。
●秦皮（味苦，气寒，无毒）
主风寒湿痹，渐渐寒气，肝中久热，两目赤肿，痛风泪不止，青翳白膜，疗小儿痫。
●密蒙花（味甘，气平微寒，无毒）
主青盲，睛翳赤涩多眵泪，消目中赤脉，小儿疳气攻眼。
●丁香（臣。味辛，气温，无毒）
温脾胃止霍乱呕逆，冷气腹痛，治口气齿疳慝，肾气齎豚，壮阳暖腰膝。母丁香为末，纳阴户中治阴冷病。
●苏合香（味甘，气温，无毒）
主避恶邪，杀鬼精物。温疟，蛊毒，痫痉，去三虫。
●沉香（味辛，气温，无毒）
疗水肿。去恶气，补命门，壮元阳，暖腰膝，散滞气，保和卫气，止转筋、吐泻、冷气麻痹、骨节不仁、湿风肤痒、心腹痛、气痢。
●藿香（味甘，气微温）
主霍乱心痛，助脾开胃，温中快气，治吐逆，疗风水肿毒。
●龙脑香（味辛苦，气温，无毒）
主风湿积聚，耳聋明目，通关膈，治大人、小儿风涎闭塞及暴惊热。
●安息香（味辛苦，气平，无毒）
主心腹恶气，鬼疰邪气，蛊毒，烧之避众恶。
●乳香（味辛苦，气温）
主风水肿毒，去恶气疗诸疮，调血气定诸经之痛，治心腹痛，催生。又煎膏止痛长肉。
●没药（味苦辛，气平，无毒）
破血止痛，疗金疮杖疮，诸恶疮痔，目中翳痛，肤赤，妇人产后血气痛，打扑损伤。
●槟榔（君。味辛苦，气温，无毒）
主消穀逐水，除后重，痰癖心痛，杀虫，破滞气，泄胸中至高之气，又治脚气冲心。
●枳壳（使。味苦酸辛，气微寒，无毒）
主胸膈痞塞，散结逐水，消胀满，安胃化痰消食，除寒热结痢，走大肠，泄肺气，损胸中至高之气，又治遍身风疹。
●枳实　（臣。味苦酸，气寒，无毒）
主胸膈痰癖，逐停水，破积消胀满痞痛，去脾经积血，伤寒结胸。又治过气胁痛，消食安胃。
●厚朴（臣。味苦辛，气温，无毒。入药姜汁炒）
主伤寒头痛。寒热惊悸，去三虫，温中消痰，化食厚肠胃，走冷气，疗霍乱，胃中逆冷，呕吐酸水，泄利淋露。破宿血，消死肌，治腹痛胀满。
●茗茶　（味甘苦，气微寒，无毒）
清头目，利小便，去痰热，止渴，下气消食。
●乌药（味辛，气温，无毒）
主中恶心腹痛，蛊毒，宿食，天行疫痹，膀胱肾气攻冲及妇人血气，小儿腹中诸虫，又治猫犬百病。
●巴豆（使。味辛，气温，有大毒。急则生用，缓则炒紫黑用）
●破症结痰癖，荡涤脏腑，通月经，杀虫，去恶肉，排脓消肿，除鬼疰、蛊毒及箭簇入骨不可拔。　皂荚（使。味辛咸，气温，有小毒）
主风痹死肌邪气，通关窍，杀虫，疗腹胀，破坚症，堕胎。治卒中风，昏迷鬼魇，卒死卒头痛，为末吹鼻中。煎膏贴一切肿毒。止痛，皂角刺治疗用之，直达疮所。
●大腹（味辛，气微温，无毒）
主治热气攻心腹，大肠壅毒，痰膈醋心，下一切气，健脾开胃。
●猪苓（臣。味甘苦而淡，气平，无毒）
除湿，利水道，治渴，解伤寒瘟疫，大热发汗，疗肿胀从脚至小腹者。
●郁李仁（臣。味酸苦，气平，无毒）
主大腹水肿，面目。四肢浮肿，肠中结气，通关利水，破血润燥。
●吴茱萸（味辛苦，气温大热，有毒）
主咳逆寒热，除湿血痹，逐风邪，开腠理，治寒邪隔气不得上下，脾胃伤冷，心腹绞痛，霍乱转筋，呕逆胸满，及下焦寒湿，疝痛，脚气冲心。
●蜀椒（使。味辛，气温大热，有毒。凡用微炒出汗，去闭口者。椒目行水道，治水蛊）
主邪气咳逆，温中，逐骨节、皮肤死肌，寒湿痹痛，下气，除六腑寒冷，大风汗不出，心腹冷气痛，齿痛，阴汗。壮阳，缩小便，开腠理，通血脉。
●胡椒（味辛，气大温，无毒。不可多食，大伤脾胃肺气）
主下气，温中去寒痰，止霍乱，心腹冷痛及冷痢，杀一切鱼肉、鳖、蕈毒。
●楝实（味苦，气寒，有小毒）
主大热烦狂，杀三虫，疥疡，利水道，治上下部腹痛、心暴痛。根东行者疗蛔虫。
●诃黎勒（味苦酸，气温性急善降，无毒。去核用）
涩肠，止久痢赤自，霍乱吐泻，肺气久伤，胀满，喘急痰嗽，咽喉不利，又主冷气，心腹胀满，胸膈结气，消痰下食开胃。
●麒麟竭（味甘咸，气平，有小毒。不可多用，能引脓）
止痛破积血，疗金疮生肉，敷一切恶疮久不合者，疗打伤损折血聚。
●紫葳（臣。味酸，气微寒，无毒。即凌霄花）
主妇人产乳余疾，崩中漏下，症瘕血闭，血痛，寒热羸瘦，养胎。
●松脂墨（味辛，无毒）
止血生肌合金疮，主产后血晕，崩中下血，止血痢，又治天丝眼及小儿客忤。
●天竺黄（味甘，气寒，无毒）
镇心明目，去诸风热，疗金疮止血，治小儿惊风，天弔客忤，痰壅失音。
●苏方木（味甘咸酸，气平，无毒）
破血排脓，止痛消痈肿，扑损瘀血，治妇人血气，心腹痛闭，血晕。
●棕榈（味苦涩，气平。入药烧灰）
治鼻洪吐血，崩中带下，肠风。
●枫香脂（味辛苦，气平，无毒。一名白胶香）
主瘾疹风痒，浮肿止痛，外科要药。大枫子主风，疗疥癣杀虫。
●芫荑（使。味辛，气平，无毒）
杀虫化食，治肠风痔瘦，疥癣，散皮肤、骨节中湿毒。
●雷丸　（君。味苦咸，气寒。有小毒）
杀虫逐毒气及胃中热，除小儿百病，皮中热积蛊毒。
●五倍子（味苦酸，气平，无毒）
疗齿宣疳慝，肠虚泄泻，肺脏风毒流皮肤作疮癣脏水，五痔下血，消顽痰，治小儿面鼻疳疮、口疮，洗眼去热肿痒痛，解诸热毒。
●樗白皮（使。味苦涩、气寒，有毒）
主赤白久痢及小儿疳痢，杀口鼻疳虫，蛔虫，肠滑痔疾，泻血不住，女子血崩，月信来多，赤白带下，又缩小便。
●没石子（味苦，温，无毒。出波斯围有窍者良）
主肠虚冷痢，益精血，乌鬚发，治阴疮阴汗，生肌，疗小儿疳䘌。
●木鳖子（味甘，气温，无毒）
主折伤消结肿，恶疮生肌，止腰痛，肛门肿痛，妇人乳痛。
●金樱子（味酸涩，平温，无毒）
养精益肾，止梦遗滑泄，小便遗沥。

药性菜部  ***************************
●冬葵子（味甘，气寒性滑利，无毒。黄蜀葵子亦能催生）
利小便，疗妇人产难、乳难下乳汁，破痈疖未溃者。
●莱菔根（味辛甘，气温平，无毒。俗名萝卜）
下气消穀，去痰止嗽，解面毒。生捣汁服主消渴，治肺痿，止血消血。子治喘嗽，下气消食水。研服吐风痰，醋研涂消肿毒。
●白芥子（味辛，气温，无毒）
主胸膈痰，冷面黄痰，在皮里膜外，非此不能达。
●马齿苋（味酸，气寒，性滑，无毒。入药去茎节）
主目翳，利大小便，止赤白下，杀虫，止渴，破症结，痈疮。和梳垢封疔肿，煎膏涂三十六种风结疮，又涂白秃、湿癣、杖疮，多年恶疮。
●瓜蒂（使。味苦、气寒，有毒。甜瓜也）
主大水身面四肢浮肿，杀蛊毒，治喉风痰塞，黄疸及食诸菜。病在胸腹中皆吐下之，去鼻中息肉。
●茄根（茄性寒，能发疮长痼痰，不可多食。蒂烧灰治肠风）
主冻脚疮，肾脏风及遍身风痒，煎汤渍之。和风药浸酒饮去风湿拘挛。
●胡荽（味辛，气温，微毒）
消穀利大小肠，通小腹气、心窍。久食损精神，发腋臭、脚气。小儿痘疹不出，酒煎喷之自然红润。
●蓼
除大小肠气，霍乱转筋。又捣敷小儿头疮。水蓼解蛇毒，煮汁捋脚消脚气肿痛。
●葱白（味辛。气温，无毒。忌与蜜同食）
主伤寒，寒热中风，面目肿，咳痹不通，安胎，除肝邪，利五脏，通大小肠，霍乱转筋及贲豚气、脚气、心腹痛、迷闷。连根用治伤寒头痛。
●韭（味辛微酸，气温性急，无毒。忌与蜜同食，子人药炒用。韭黄滞气，花动风，俱不宜食）
除胃热，充肝气，下膈间痰，又中风失音，心脾痛，胸膈气滞，中恶腹胀，并汁饮之。小儿初生取汁灌之即吐恶血，令无病，冬用根。子主梦泄精滑，溺白。
●蒜（味辛，气温，有毒。醋浸经年者最良）
主散痈肿，除风邪，健胃化肉食，破冷气，痃癖辟瘴，蛊毒，蛇虫、溪毒、中暑、霍乱转筋、腹痛。煮为羹，下气、温中消穀；生食久食伤肝损目，又伤肺脾引痰。
●荆芥（味辛苦，气温）
主寒热，鼠瘻、瘰疬诸疮，破结聚，下瘀血，除湿痹，通血脉，发汗，治头风眩晕，妇人血风，产后中风血晕。醋调封风毒疔肿。
●紫苏（味辛甘，气温）
下气除寒，解肌发表，治心腹胀满，开胃下食，止脚气，通大小肠，解蟹毒。子主肺气喘，咳逆，润心肺，消痰，调中下气，止霍乱呕吐反胃，利大小便，破症结消五膈。
●香薷（味辛，气微温，无毒）
治伤暑霍乱腹痛，利小便，散水肿，调中温胃。
●丝瓜（一名天罗，有用蒂者，有用了藤苦丝瓜者，烧存性）
解诸毒。和朱砂、蜜同服下小儿胎毒，稀痘，又治疔疮。
●薄荷（使。味辛苦，气凉温，无毒）
主贼风，发汗，利关节，疗头脑风及小儿风涎，惊风壮热，下气消食，治心腹胀满，霍乱、骨蒸劳热。

药性果部  ***************************
●莲肉（味甘，气平，无毒。石莲肉同）
主补中养神益气，消渴止痢，治腰痛泄精。藕节主吐血衄血、滑精不止。叶蒂味苦去恶血留好血。血痢煮服之。莲房破血，胎衣不下酒煮服。藕甘寒，解渴解酒，消瘀血。煮食开胃。
●芡实（味甘，气乎，无毒）
主湿痹，腰脊膝痛，补中益精气，强志。
●覆盆子（臣。味甘，气平微热，无毒）
主男子肾虚，精竭阳痿，又能令发不白，女子食之有子。
●山楂
消食，散结气，健胃益小儿，行积痰、滞血。浓煎入砂糖治妇人儿枕痛。
●陈皮（臣。味辛苦，气温，无毒）
利水穀，除膈间痰热，导滞气，止呕吐、霍乱泄泻。去白理肺气降痰，留白理脾胃消食。核治腰痛、膀胱气痛，肾冷。青皮味苦辛，气寒，主气滞消食，破积结膈气，治小腹痛，泻肝气。醋炒治胁痛。
●大枣（味甘，气平温，无毒）
安中养脾，平胃气，生津液，和百药。
●柿（味甘，气寒、无毒。不可与蟹同食，用乌者焙乾入药）
乾柿厚肠胃，涩中健胃，润喉止痢。生柿解酒渴，蒂止哕。
●梅（味酸，气平，无毒）
乌梅下气除热烦，收肺气去死肌、青黑痣、涩肠消酒毒，去痰，治疟瘴及霍乱燥渴，虚劳骨蒸，休息痢。烧灰敷一切恶疮，出恶肉。白梅研敷刀箭伤，止血，贴乳痈，肿毒，又出肉中刺。
●桃仁（使。味苦甘，气平，无毒）
主瘀血，血闭，血燥，症瘕，杀虫，润大便，通月水。花除水肿，石淋，利大小便。叶除尸虫，疮中虫。
●杏仁（味甘苦，气温，有小毒。两位者杀人）
下气定喘，润心肺，散肺经风寒咳嗽，消心下急满痛，散结润燥，又治产乳及女子阴中蛊蛆。
●荔枝核（味甘平，无毒）
治心痛及小肠疝气。肉能发痘。
●龙眼（味甘平，无毒）
安心志，益智慧，强魂，通神明。
●木瓜（味酸，气温，无毒）
主脚气水肿，湿痹霍乱，吐泻转筋及冷热痢，心腹痛，止渴降痰，腰肾脚膝无力不可缺，又入肝益筋血。
●安石榴（味甘酸，无毒）
涩肠，舒筋，止痢，治筋挛脚痛，漏精、煎汁调乌须药。花百叶者和石灰捣敷金疮止血。
●梨（味甘微酸，气寒）
除客热心烦，肺热咳嗽，消渴解酒，病烦渴。多食令人寒中。金疮、乳妇尤不可食。
●胡桃（味甘，气温，无毒。不可多食，动风生痿，助肾火）
食之令人肥健，黑润鬚发，补下元。取肉烧令黑和松脂研，敷瘰疬。
●枇杷叶（使。味苦，气平，无毒）
治肺热久嗽并渴疾，又疗卒呕哕不止，不欲食。
●沙糖（味甘，气寒，无毒。忌鲫鱼、葵、菜笋）
主心肺大肠热，和中助脾。小儿多食损齿，发疳生虫。
●草果（味辛，温，无毒）
温脾胃消宿食，解酒毒，攻冷气，治疟疾，止呕吐。

药性谷部  ***************************
●胡麻（味甘，气平，无毒）
益气力，长肌肉，填髓脑，坚筋骨，生者疗疮肿，生秃发，金疮止痛。嚼敷小儿头疮及浸淫恶疮，妇人阴疮。
●白油麻（味甘，气平、无毒。即芝麻。脾疾人不可食，生寒。炼熟，每每无异，戒之）
滑肠润肌，行风气，通血脉。生嚼敷小儿头疮。苗捣敷芝麻疔，油性冷滑骨髓肠胃，治蛔心痛，敷疮癣杀虫，治热毒，痈疽，发背，发症。熬膏生肌长肉，止痛消肿。
●麻子（使。味甘平，无毒）
润大肠风热结燥，逐水破积血，催生，治横逆产及下乳长发，疗骨髓风毒。
●生大豆（使。味甘云咸，黑者入药，小者尤佳）
杀乌头诸药毒，除胃中热痹，伤中淋露，逐水胀，下瘀血。大豆黄卷（以生豆为芽）味甘，气平，主湿痹筋挛，膝痛，五脏胃气结积。豆豉味苦，气寒，无毒（无盐者佳），主伤寒头痛，寒热瘴气，恶毒，烦躁满闷，喘息，两脚疼冷，暴痢腹痛血痢，又安胎。
●赤小豆（使。味辛甘酸，气温平，无毒）
主下水，排痈肿脓血，热中消渴，止泄，利小便，疗吐逆。
●白扁豆（味甘。气微温）
和中下气，治霍乱吐痢，杀一切草木及酒毒，河肫毒。
●绿豆（味甘，气寒，无毒）
解诸毒，治消渴烦热，风疹，药石发动热气奔豚。作枕，明目去头风。
●粟壳
止泄痢，涩肠，止嗽。劫病之功虽急，杀人如剑，戒之。
●粟米　（味咸，气微寒，无毒）
养肾气，去胃热，益气。陈者味苦，主胃热消渴，利小便，止痢。
●陈禀米（味咸酸，气温，无毒）
下气除烦渴，开胃止泄。
●糯米（味苦甘，气温，无毒）
主温中令人多热，大便坚。稻杆治黄病通身，煮计服。
●大麦（味成甘，气温，无毒）
主消渴除热，益气调中。麦芽补牌开胃，消食破结，止霍乱，心腹胀满，下气消痰，催生落胎，亦行上焦滞血，治产后秘结鼓胀。不可多食，能消肾。
●小麦（臣。味甘咸，气微寒，无毒，面热麸凉）
除热止燥渴，利小便，养肝气，治暴淋。浮麦止盗汗，治骨蒸肌热，妇人劳热。
●神麴（味甘，气温。此须自治药，肆中无真音，甲寅、戊寅、庚寅三奇，日备三奇神麴最佳）
调中开胃，化水穀消食。主霍乱膈气，痰逆，破症结，治赤白痢，小儿腹坚，下鬼胎。制神麴法；青蒿汁三升、苍耳草汁三升、蓼汁四升，赤小豆三升煮捣烂，杏仁四升去皮尖捣烂，用白面十斤和匀，如做曲法制成，风乾炒用。
●酒（味苦甘辛，气大热，有毒）
杀邪恶毒气，通血脉，避风寒雾气，养脾扶肝，能导引药势至诸经行一身之表，极高之分。味辛者能散，苦者能下，甘者居中而缓，淡者利小水。糟罨扑损瘀血，浸洗冻疮。云酒湿中发热，近于相火。性喜升大伤肺气，助火升痰变为诸病。戒之。
●醋（味酸，气温，无毒。多食损齿，损筋骨）
消痈肿，敛咽疮，散水气，杀邪毒，治产后并伤损金疮，血晕，下气除烦，破症块坚积，疗妇人血气心痛。
●饴糖（味甘，气微温，无毒）
止渴消痰润肺，和脾胃，鱼骨鲤喉及误吞钱环服之。中满者，不宜用，呕吐家忌之。丹溪云：大发湿中之热。

药性石部  ***************************
●丹砂（君。味甘，气微寒，无毒）
养精神，安魂魄，明目，通血脉，止烦躁，凉心热，杀鬼魅邪恶，治疮疡疥瘻。小儿出生，细研蜜调涂口中，能解胎毒，令痘稀。
●云母（君。味甘，气平，无毒）
主身皮死肌，遍身风疹，明目，敷金疮恶疮。
●阳起石（臣。味咸，气微温，无毒）
主阳痿茎头寒，阴下湿痒，臭汗，男子、妇人下部虚冷，肾气乏绝子，脏中血症久寒。
●胆矾（君。味酸苦辛，气寒，有毒）
主明目，目痛，金疮，鼠瘻，恶疮，痫痉，女子阴蚀痛，石淋。
●空青（君，味甘酸，气寒，无毒）
主耳聋明目，疗赤痛去浮翳，止泪出，通血脉，益肝气。腹中浆点眼为要药。壳亦可摩翳。
●禹馀粮（君。味甘，气寒。无毒）
主咳逆，寒热烦，漏下赤白，血闭，症瘕大热。
●赤石脂（味甘酸辛，气温）
养心气，明目益精，疗腹痛，泄癖，下痢赤白，利小便，女子崩中漏下。
●矾石（使。味酸涩，气寒，无毒）
主寒热泄痢，白淫阴蚀，恶疮瘰疬，疥癣目痛。疗齿痛，去臭肉，除风消痰止渴及心肺烦热。生含治急喉痹。
●绿矾（味凉，无毒）
治喉痹虫牙，口疮及恶疮疥癣，疗肠风泻血。火锻醋淬入药，治小儿疳气。
●芒硝（辛能润燥，咸能软坚）。
主五脏积聚，久热胃闭，破留血，除痰实，利大小便，通月水，破五淋。
●朴硝（君。味苦辛咸，气寒，有毒）
主寒热邪气，逐六腑积聚，破留血，停痰痞满，大小便不通，治天行热疾，消肿痛，排脓软坚。
●玄明粉（味辛甘，气寒）
治心热烦躁，并五脏症结，肠胃缩垢，开痰明目，退膈上虚热，大除胃热。
●食盐（臣。味咸，气寒，无毒）
吐胸中痰癖，止心腹卒痛，齿缝出血，引药人肾。多食伤肺喜咳，走血损筋。戒盐明目，主目痛，齿舌血出，去烦热痰满。
●无名异（味甘，气平，无毒）
主金疮，折伤肉损。止痛生肌。
●滑石（臣。味甘，气寒，无毒）
主身热泄癖，女子乳难，癃闭，利小便，荡胃中积聚，寒热燥湿，实大腑，逐凝血。解燥渴，降妄火。
●石膏（臣。味辛甘，气微寒、无毒。胃虚寒人不可服）
主心下逆气，惊喘，口乾舌焦，腹中坚痛。产乳，金疮。散诸热及伤寒时气头痛，壮热，日晡潮热，解肌出汗，制火润肺，泻胃火不食，又治胃热能食，缓脾益气。止渴生津，又揩齿益齿。
●寒水石（味辛甘，气寒，无毒）
主身热时气，腹中积聚邪气，皮如火烧，五脏伏热，止渴。解丹石、巴豆毒。
●雄黄（君。味苦甘辛，气平寒，有毒）
主寒热，鼠瘻、恶疮、疽痔、死肌、疥虫，䘌疮，中恶，蛊毒，腹痛，杀精物鬼邪，百虫诸毒。妊娠佩之转女为男。雌黄主诸疮虫痒，邪气诸毒，下部䘌疮。
●石硫黄（君。一云臣。味酸甘、气温大热，有毒）
主妇人阴蚀，疽痔，恶血及下部䘌疮，止血，杀疥虫，除头秃，疗心腹疡癖冷气，脚冷疼弱，壮阳道，治下元虚冷。
●水银（君。味辛。气寒，性滑至，有毒）
主疥瘻痂疡，白秃，杀虫，堕胎，除热。轻粉味辛，主瘰疬，杀疮疥癣虫及风疮燥痒，鼻上酒渣。
●密陀僧（味咸辛甘，气平，有小毒）
主久痢、五痔、金疮、目疮、面上䵟点。又为末敷腋臭。
●金银（味辛。气平。有毒）
镇精神，安□□，止惊悸，治小儿惊风、痫疾，失志、癫狂。
●珊瑚（味甘，气平，无毒）
镇心止惊，明目去翳。
●硇砂（使。味咸苦辛，气温，有毒。不可多用，腐人肠胃，可作金银焊药）
破积聚结血，烂胎止痛，去恶肉生肌。合他药治目中翳。
●硼砂（味苦辛，气温，无毒。可焊金银）
消痰止嗽，破症结，疗喉痹。
●磁石（味辛咸，寒，无毒）
主周痹风湿，肢节痛，除热烦，耳聋，养肾脏，强骨气，消痈肿，鼠瘻颈核，疗小儿惊痫。
●砒霜（味酸苦，有毒）
主诸疟风，痰在胸膈可作吐。药毒能杀人，不可轻用。
●铁（气微寒）
铁锈涂恶疮、疥癣、蜘蛛虫等咬。秤锤止产后血症，腹痛及喉痹。并烧令红投酒中热饮之，又主妇人产难横逆及胎衣不下。铁花粉主安心神，坚骨髓。
●铛墨
主蛊毒，中恶，血晕，吐血，酒研服。亦涂金疮，生肌止血。
●赤铜屑（味苦，气平，微毒）
治腋臭，醋和炒如麦饭，袋盛。先刺腋下脉去血封之。又能焊人骨。
●铜青（气平，微毒）
治妇人血气心痛，合金疮，止血，明日去浮赤息肉。
●自然铜（味辛，气平，无毒）
疗扑损折伤，散血止痛，续筋骨，破积聚。
●古文钱
治眼暴赤痛，消翳瘴，疗折伤及妇人横逆产，心腹痛，月膈，五淋。
●铅丹（君。一云臣。味辛，气微寒）
主吐逆胃反，惊痫癫疟，除热下气。煎膏止痛生肌。
●粉锡（使。味辛甘，气寒，无毒）
杂虫去鳖症，疗恶疮，堕胎。炒黑治小儿疳气久痢。
●伏龙肝（味辛，气温）
主妇人崩中吐血，止咳逆，消痈肿毒气，妊娠时疫热病。用水和涂脐胎不堕，又疗中风不语，心烦手足不遂或腹中痛满。
●石灰（味辛，气温，有毒。石烧音佳，勿用壳灰）
主疡疽、疥瘙、热气、恶疮、癞疾、死肌，杀痔虫，去黑子息肉。炒黄洗产后脱肛，玉门不闭。五月五日採百草叶合石灰捣为团，风乾治金疮，生肌止血。腊月纳牛胆中更胜。
●石蟹（味咸，气寒，无毒）
主青盲目淫，浮翳，漆疮，解一切药毒、蛊毒、痈肿。
●代赭（臣。一云使。味苦甘，气寒，无毒）
主女子赤沃漏带下，产难堕胎，血痹血瘀，小儿惊痫，疳疾，止泻痢脱肛，尿血遗溺，金疮长肉。
●青礞石
主脏腑症块、化痰积及小儿风痰壅滞。
●花乳石
敷金疮止血，不作脓，又疗产妇血晕，恶血。
●腊雪（味甘、气寒、无毒）
解一切毒。治天行时气瘟疾，酒后暴热黄疸。
●秋露（味甘、气平、无毒）
止渴润肌。柏叶上者明目。

药性兽部  ***************************
●龙骨（君。味甘、气平微寒、无毒）
治梦寐泄精，小便滑泄，止盗汗，因气涩肠，又主痢脓血，尿血，鼻血，女子漏下，小儿热气惊痫及脐疮不瘥，烧灰效之。
●象牙（气平，无毒。用□□梳佳）
诸铁杂物入肉，刮□□□敷之。喉中刺，水调饮。
●牛黄腮（味苦，气温性涩，无毒）
下瘀血疼痛，女人带下，血崩不止。髓味甘，补中填骨髓。胆味苦，气大寒，除心腹热渴，口焦燥，益目精。肉味甘，主消渴止哕泄，安中益气，养脾胃，消水肿。乳微寒，补诸虚，止渴。
●阿胶（君。味甘辛，气平微温，无毒。山东东阿县阿井水煎黑驴皮为之）
主心腹内崩，劳极，洒洒如疟，腰腹痛，四肢痠疼，止痢养肝，益肺定喘，肺虚咳唾脓血，非此不补。又治女子下血并血虚，安胎。
●鹿茸（君。味甘酸，人云苦辛，气温，无毒）
活血散淋，治痈肿骨疽，疗虚劳羸瘦，四肢腰脊痠疼、脚膝无力，小便利，男子泄精、女人崩中赤白带下。角味咸气温，主恶疮痈肿、留血在阴中小腹急痛，腰脊痛，折伤恶血、尿血，妇人梦与鬼交，取末和酒服即出鬼精。鹿角胶味甘，气平温，无毒。主伤中劳绝，腰痛羸瘦，补中益气，妇人血闭无子，疗吐血下血，崩中漏下赤白。髓味甘，气温，和地黄汁煎作膏填骨髓，蜜煮壮阳令有子。肉气温，补中益气。补肾壮阳。
●熊胆（臣。味苦，气寒）
去翳目，主时热变黄疸及恶疮久痔，小儿惊痫五疳。
●麝香（味辛，气温、无毒）
避恶气杀鬼精物，温疟，蛊毒，痫痉，妇人难产，堕胎，又疗蛇毒。
●犀角（君。味苦酸咸，气寒，无毒。凡用以纸裹置怀中良久，捣则易碎）
疗伤寒瘟疫，头痛烦闷，大热发狂，中风失音、小儿风热惊痫，痘疹血热，又治发背、痈疽、疮肿，破血化脓，解心热止烦乱，镇肝明目。
●羚羊角（臣。味咸苦，气寒，无毒）
明目，益气起阳，安心神，疗小儿惊痫，产后恶血烦闷，治食噎。
●青羊肝胆
主青盲明目，胆点眼中主赤障白膜，风泪，解蛊毒。羊肉味苦甘，气热。主暖中及大风汗出，虚劳寒冷，补中益气。时疾初愈人不可食，能发病。
●虎骨　（臣。味辛，气微温，无毒。胫骨尤佳，酥炙用）
主邪恶气，杀鬼疰，恶疮，鼠瘻，去风，治筋骨臂胫挛急屈伸不得，走疰疼痛，补腰膝。睛主癫疾，辟恶及小儿惊痫。
●壮狗阴茎（味咸、气平、无毒）
主伤中阳痿不起，令强热大生子，除女子带下十二疾。头骨烧存性，主金疮止血及疽毒溃烂。白狗血主癫疾鬼击。肉味咸酸，性温补，绝伤壮阳道，黄色者上，白黑次之。阴虚发热人不宜食，不可炙食，不可与蒜同食。
●兔头骨（味甘，气平，无毒）
主产难併产后胎衣余血不下。肉补中益气，妊娠忌食。血脑人稀痘药，脑髓涂冻疮，肝明目。
●豚卵（味甘，气温，无毒）
主惊痫癫疾，除寒热贲豚，五癃，邪气，挛缩。悬蹄主五痔，伏热在肠，肠痈内蚀。四足主伤，挞诸败疮，下乳汁。胆味苦咸，主伤寒热渴，大便不通，滴穀道中。又敷小儿头疮。肉味甘咸，多食令人暴肥引风。心主惊邪忧恚。肾理肾通利膀胱。肚补中益气，止渴。
●腽内脐（君。味咸，气大热，无毒。酒浸一日，微火炙令香入药，腊月至盂内浸之，不冻者真）
暖腰膝助阳道，治脐眼积冷，精衰脾胃劳极。

药性禽部  ***************************
●丹雄鸡（味甘，气微温，无毒。一云有小毒）
主女子崩中漏下赤白沃，补虚温中，止血。冠血主乳难，疗白癜风，诸疮发，小儿痘。又自缢死，心下温者刺血滴口中，男雌女雄。百虫入耳滴之即出。肠主遗溺。小使数不禁，肫胵裹黄皮微寒，主泄痢遗溺，除热止烦并尿血，崩中带下。黑雌鸡主安胎补虚及产后虚羸，治痈疽，排脓补新血，黄雌鸡味甘酸主伤中消渴，小便不禁，肠澼泄痢，续绝伤，补精助阳。鸡子主阴热，火疮，痫痉。卵白微寒，疗目热赤痛，除心下伏热，小儿下泄。诸鸡肉俱补虚。但有风人不宜食，又患骨热者不可食，能助湿中之火。
●白鸭
补虚除热和脏腑，利水道、主病水浮肿。
●雀卵（味酸、气温、无毒）
主男子阳痿不起，强之令热多精有子。肉大温壮阳，暖腰膝，冬月者良。妊娠忌食。雄雀粪名曰丁香，目热痛，生胬肉，赤白膜，和头胎男乳汁点之，涂痈疖立溃。
●夜明砂
主明目，治小儿无辜症，微炒末任意拌饭与食。

药性虫鱼部  ***************************
●石蜜（君。味甘，气平微温，无毒）
主心腹邪气，诸惊痫痉、解毒、和百药，养脾胃，止肠澼、除口疮。
●蜜蜡（使。味甘，气微温，无毒）
主下痢脓血，补中续绝伤、金疮。
●露蜂房（味苦咸，气平、无毒）
主惊痫、瘛瘲、癫疾、蛊毒、肠痔、乳痈，又疗蜂毒。
●白蜡（冬青树上细虫食液而生者）
生肌止血定痛，续筋骨、补虚、全禀收敛坚凝之气，外科要药。
●桑螵蛸（臣。味咸甘，气平、无毒。桑上螳螂子也）
主女子血闭腰痛，利小便，疗男子肾衰、阳痿、梦遗白浊。桑虫大能发痘，随出随没者用之。
●蝉蜕
治目昏翳，头风目眩，风气客皮瘙痒不已，又疗小儿豆疹不快，天吊惊痫，瘛瘲，夜啼心悸。
●木虻（味苦，气平微寒，有毒。去翅足炒用。又□虻能飞，如蜜蜂）
主逐瘀血血闭，破症瘕痞积。
●斑蝥（使。味辛，气寒，有毒。去翼足炒用。生则吐泻人）
主鬼疰，蛊毒，鼠瘻，疥癣，瘰疬，恶疮，疽蚀，死肌，石癃，通水道积血。伤人肌，堕胎。
●蜻蛉（气微寒，无毒）
强阳止精，暖水脏，用青色大眼者去翅足炒。
●蜣螂（使。味咸，气寒，有毒。去足火炙用）
主小儿惊痫，瘛瘲，疳虫，大人癫疾。又研细贴疔疮、恶疮鼠瘻、箭镞入骨，微熬巴豆并研涂伤处。尘沙入眼，取一枚，手持其背于眼上影尘沙即出。
●蜘蛛（气微寒，有毒。取身小尻大深色腹内有苍黄脓者，去头足研用）
蛇、蜂、蜈蚣咬，主置痛处令吸之，又涂蝎螯。取钢丝缠赘蛔自落。发背、疮杵以醋和，先挑四畔令血出根露，敷之，干即易。鼠疫肿核病已有疮口出脓水，烧二七枚敷之。
●蝟皮（臣。味苦甘，气平，无毒）
主五痔，阴蚀下血，赤白五色血汁不止，阴肿痛，疝积，又开胃气。
●牡鼠（味甘，气微温，无毒）
捣敷跌折、续筋骨。油煎令消入蜡敷汤火疮，医针入折针在肉，箭镞在隐处不出，捣肝及脑涂之。粪名两头尖，主小儿痫疾，大腹时行劳复。
●五灵脂（味甘，气温、无毒）
疗心腹冷气，小儿五疳辟疫，治肠风利气脉通，女子血闭，产后血痛亦能止血，妇人心痛，血气刺痛甚效。
●白殭蚕（味咸辛，气平，无毒）
主小儿惊痫，夜啼，去三虫，灭黑黯，男子阴疡，女子崩中赤白，治中风失音，去皮肤风动，如虫并一切风疾、喉痹、散痰、结封疗肿，敷金疮。原蚕蛾味咸，气温，有小毒，主益精强阳，交接不倦。又止泄精、尿血。蚕沙气温，主风痹、瘾疹、痈缓。蚕退主血风病，吐血、鼻洪、肠风下血，小儿走马疳。
●蝎（味甘辛，有毒。洗炙用）
主诸风、瘾疹、中风、半身不遂、口眼剐斜，手足抽掣、耳聋，小儿惊风。
●蜈蚣（味辛，气温，有毒。去头足炙用）
主鬼疰、蛊毒、蛇虫、鱼毒，去三虫，疗小腹寒热积聚，堕胎，去恶血。
●蛤蚧（味咸，气平，有小毒）
主传尸，杀鬼物邪气，疗咳嗽出血，下淋沥，通水道。
●虾蟆（臣。味辛甘，气寒，有毒。五月五日取者佳。煮食发湿，不宜）
破症坚、疗痈肿、阴疮。治小儿疳气，杀疳虫，鼠瘻、恶疮，虫食下部治狂犬咬狂发欲死。蟾酥疗痈疽疔肿、齿缝血出、小儿疳瘦，敛风痰，治脑疳，乳调滴鼻中。
●龟（味甘，寒，无毒）
治小儿热疮，补虚损。尤宜产妇。
●蜗牛（味咸，气寒，无毒）
主贼风，蜗僻轶筋及脱肛、惊痫挛缩，又敷痔疮。
●白颈蚯蚓（味咸，气寒，有小毒）
主蛇瘕，去三虫伏尸，疗伤寒伏热狂谬，大腹黄疸，利小便。粪封狂犬伤及丹瘤诸热毒。
●田中螺（气大寒）
主目热赤痛、止消渴、醒酒。肉敷热疮，壳煅治反胃。
●牡蛎（君。味咸，气平微寒，无毒）
疗瘰疬痈肿，喉痹鼠瘻，女子带下赤白，心胁气结痛，软积痞，涩大小肠，疗鬼交，泄精，止盗汗。
●石决明（味咸，气平寒，无毒）
主目障翳痛、青盲、泻肝，又除肺经风热。
●海蛤（臣。味苦咸，寒平，无毒）
主咳逆，定喘除烦。治浮肿，消水气。去瘿瘤。蚶壳烧醋淬埋令坏，治一切血气、冷气、症癖。
●珍珠（君。气寒，无毒）
镇心，去目中肤翳障膜，除小儿惊热。绵包塞耳治聋。
●龟甲（味咸干，气平，无毒。酥或酒炙用）
主漏下赤白，损症瘕，痎疟，五痔，阴蚀湿痒，瘫痪，四肢重弱，小儿囟不合，头疮，女子阴疮，腰背痠疼，骨中寒热，伤寒劳复，去瘀血，续筋骨，治劳倦，补阴血不足。
●鳖甲（使。味咸，气平，无毒。九胁者佳，醋浸炙用）
主心腹症坚寒热，去痞积，阴蚀，并痔恶肉，消疮肿，疗温疟劳瘦骨热，小儿胁下坚，妇人漏下五色，羸瘦，堕胎。肉甘温，主伤中，益气补不足。忌与觅同食。
●蟹（味咸，气寒，有毒。即螃蟹）
疗漆疮，其黄能化漆为水，壳中黄，脚中髓熬为末纳金疮中，能续断筋，爪堕胎，破宿血及产后血闭。
●水蛭（使。味咸苦，气平微寒，有毒。即马蝗，凡用去腹中子炒熟）
主逐恶血，瘀血月闭，破血瘕，利水道，堕胎，治折伤痈肿。取生者置肿处令吸毒血皮皱自瘥。
●蚺蛇胆（味甘苦，气寒，有小毒）
主心腹䘌痛，下部䘌疮，目肿，小儿五疳。
蛇　脱味甘咸，气平，无毒。主小儿一百二十种惊痫瘛瘲，癫疾寒热，肠痔蛊毒，蛇痫辟恶，明目去翳膜，疗诸恶疮；白花蛇味甘咸，气温，有毒。主中风，湿痹不仁，筋脉拘急，口面歪斜，半身不遂，骨节疼痛，大风疥癞，暴风瘙痒。去头尾酒炙用；乌蛇味甘，气平，无毒。主风瘙，瘾疹疥癣，皮肤不仁，顽痹诸风。去头尾酒炙用。
●鲮鲤甲（使。气微寒、有毒。一名穿山甲）
治痔漏，恶疮疥癣，蚁瘻瘴疟，吹乳。
●鱼
鲫鱼味甘，气温。主胃弱不下食，补虚疗肠痹及赤白久痢，入白矾烧灰治肠风、血痢，盐入其腹烧之治齿痛。丹溪云：诸鱼皆属火，惟鲫鱼属土，故有调胃实肠之功；鲤鱼疗水肿脚满，又安胎，治怀妊身肿。天行病后不可食。胆主目热赤痛，青盲，明目，涂小儿热肿；青鱼胆主目暗，汁滴目中，并涂恶疮；石首鱼味甘，无毒。开胃益气，干之名为鲞，炙食之消瓜积成水，又治腹胀食不消。
●乌贼鱼骨（使。味咸，气微温，无毒）
主女子漏下赤白，阴蚀肿痛，又止疮多脓汁不燥，杀虫，治心痛，消目中浮翳，丈夫阴头痈。

药性人部  ***************************
●乱发（气微温，胎发用补阴最佳，童子发次之，壮健男妇发亦可）
主咳逆五淋，通大小便，补阴，疗小儿惊痫，燕口疮，碗豆疟，鼻衄，血闷血晕，金疮，破伤风，血痢，并烧灰存性用。煎膏长肉消瘀血。
●人乳汁（味甘，气寒，无毒）
补五脏，令人肥白悦泽，点眼疗赤痛，止泪明目。
●人粪（气寒）
疗时行大热狂走，解诸毒，破疔肿开。以新者封之一日，根烂或烧灰，醋和敷。又烧存性。蜜水调服。治痘黑陷。粪清，腊月截竹筒浸厕中令透，取汁治天行热狂，解诸毒并恶疮毒。
●人溺（气寒，童男者尤良）
疗虚劳头痛，热劳咳嗽，肺痿，除火最速，主卒血攻心，扑损瘀血、吐血、鼻洪、难产及胞衣不下，产后饮之能下败血、恶物。气血虚寒不可用。打扑夹疮及蛇犬等咬，热淋患处。
□裆（□之裆阴处割取方圆六七寸许名□裆，烧存性用）治阴阳易。此症乃男患时病新瘥，妇人与之交则男病阴易；女患时病新瘥男子与之交则女病阳易。小腹绞痛，手足挛，头重目中生花者是。男用女□，女用男□。月水汁解毒箭入肉中欲死者。
●人中白（尿桶中积垢火上烧灰用）
止吐衄，理肺痿，治紧唇及劳热传尸。
●天灵盖（味成平，无毒）
主传尸，久病虚劳，热蒸在骨，又犬咬毒入心啼如犬声。烧灰水服。又发危痘。
●人胞（一名紫河车，头生男子者佳）
主血气羸疲劳损，白䵟皮黑，腹内诸病，渐瘦悴者，五味和煮食之。
●人牙
痘灰白黑陷者，火煅一二釐加麝香服。乳痈烧灰酥调敷。

药性升降淳沉补泻法  ***************************
●手足三阳表里引经药
太阳（足、膀胱、手、小肠）上羌活下黄柏。少阴（足、肾知母；手、心黄连）
少阳（足、胆、手、三焦）上柴胡下青皮。厥阴（足、肝青皮；手、胞络柴胡）
阳明（足、肾、手、肺）上升麻、白芷，下石膏。太阴（足、脾白芷；手、肺桔梗）

用药大略  ***************************
头角痛用川芎，血虚亦用。顶巅痛用藁本。遍身肢节痛用羌活，风湿亦用。腹中痛用炒芍药、厚朴。脐下病茴香、玄胡索。心下痛用吴茱萸。胃脘痛用草豆蔻。胁下痛用柴胡、青皮，日晡潮热往来用柴胡。茎中痛用生甘草梢。气刺痛用枳壳。胸中寒痞用去自陈皮。腹中窄用苍术。破血用桃仁，活血用当归，补血用川芎，调血用丹参。补元气用人参，凋诸气用木香，破滞气用枳壳、青皮。肌表热用黄芩，去痰热亦用。去痰用半夏，去风痰用南星。诸虚热用黄耆，盗汗亦用。脾胃湿用白术，去痰亦用。下焦湿肿用汉防己、草龙胆，中焦湿热用黄连，下焦湿热用条芩。烦渴用白茯苓、葛根。嗽用五味子，咳有声无痰用生姜、杏仁、防风，咳有声有痰用半夏、枳壳、防风，喘用阿胶、天门冬、麦门冬。诸泄泻用白芍、白术，诸水泻用白术、白茯苓、泽泻，诸痢疾用当归、白芍。上部见血用防风，中部见血用黄连，下部见血用地榆。眼暴发用当归、黄连、防风，眼久昏用熟地、当归、细辛。解利伤风用防风为君，白术、甘草为佐。解利伤寒用甘草为君，防风、白术为佐。诸风用防风、天麻。诸疮伤用黄柏、知母为君，连翘、黄芩为佐。小便不利用黄柏、知母为君，茯苓、泽泻为佐。疟疾用柴胡为君，随所发时所属经部分以引经药导之
万邦孚曰：用药不知性而徒信成方是以病试药也，其不至误杀人也者几希。故予于本草中摘其常用药品备录其温、凉、寒、热之性，与治症之要附梓《千家抄方》末，俾治病者按药性以定方，而不至泥成方以误病，是亦活人济世之一道也。
