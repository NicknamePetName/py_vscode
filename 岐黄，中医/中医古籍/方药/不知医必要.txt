
序  ***************************
医书伙矣，上自《灵枢》《素问》，启发元微。后则张仲景、刘河间、朱丹溪、李东垣诸名贤，以及近世玉路张氏、西昌喻氏、云间黄州二李氏、景岳张氏，类皆各有心传，创立至论。业是者，自当博览详辨，精思审问，以求折衷，临证又复变通，法古而不泥古。夫然后得以知医名，否则皆不得谓之知医也。乃今世之所谓知医者。大都墨守一家，或固执成方，存以方试病之幸心，鲜因病立方之灼见，而不知医者。亦遂敬而听之。其贻误为不少矣。（煦）甚慨焉，顷阅梁子材先生所辑《不知医必要》一书，悉心披阅，见其条分缕晰，简易详明，俾不知医者，得以遇病检阅，心目瞭然，按证施方，有所把握，不致为庸庸者所误。此中造福，功德岂有量哉。因捐资亟付手民，寿之枣梨，以传于世。（煦）不知医，亦勉志鄙见于简端云尔。
光绪七年孟春月旭阶氏岑春煦谨序

序  ***************************
子翁先生，仆之莫逆友也。当仆莅贵任时，见其人有澹台子羽风，非公不至，心焉钦慕之而未敢以琐屑致请也。及遇有疾延诊，视其方无多药数，而一投辄效，若海上仙，未尝不叹翁医理之精，真于此道三折肱也。既而文郎以少年举于乡，并捷南宫，荣膺中书职，而翁亦选授灵川儒学，遂数年不相见，惟以双鲤时通往来，而闻翁所至之处，全活多人，弥信功之不下良相焉。己卯秋，仆适卸布山篆，侨居省垣，翁以所著《不知医必要》编问序于仆。披阅之下，见其中论症显明，选方详慎，知翁诚能博览诸名医之作，而得其窍要，又参以数十年阅历，举凡时疾杂症之纷纭蕃变，无不并蓄兼收，瞭如指掌，始汇为一编也。记有之，医不三世，不服其药。如翁之少而习，长而安，老而不倦，与三世医无以异，殆所谓括古今之奥旨，成一家之微言者乎。仆本不知医，常因疾求医，非特时医不知翁之简要，即良医亦鲜如翁之审慎也。信之于素，更征之实，翁之集为是编，无非因疾用药之一言蔽之也。是为序。
光绪五年季秋山左愚弟焦肇骏撰

自序  ***************************
古来医书，自《灵素》而下，代有著作。然类皆卷帙浩繁，义理精奥，吾人各有所事，既不能舍己业而习之。一旦有病，不得不託之于医。夫医所以济人也，识有不到，即未免杀人。尝见世之市医，往往抄用歌诀，执而鲜通。幸而病愈，不知何药之投，若未愈，则不惮以人试药，始而轻，继而重，卒至于危而不可救。以父母妻子之性命，误于庸庸者之手而不自知。予甚嘅焉。丙午秋，领乡荐后，家居数载。暇时辄取前人所著方论，择其辨症显明，药皆常见者，删繁就简，并参以己见，汇集成编。因遭兵乱，半已散亡。今任苜蓿閒官，谨将所存者检出，失者补之，略者增之，以便人抄录。倘不知医者，诚能家备一书，临症翻阅，庶不至为庸医所误，未尝无小补云。
光绪六年仲秋七十老人子材梁廉夫书于灵川学署

要言  ***************************
脉理最微，虽聪悟通人，加之细心参考，尚不能尽悉其奥妙。医者动云诊脉知症，此乃谬妄之谈，欺人以取利耳。不知医者，且不必言脉。
临症最要者惟问，问其饮食好凉好热，初病因何而起，曾服何方，服某方合，服某方不合，逐一问明，已得其大概。
凡人平日体质寒者，所得之病多寒。体质热者，所得之病多热。试看嗜酒之人，阳脏则酒气上升而为热，阴脏则水气下降而为寒，可知热因热化，寒因寒化矣。
实热症，必渴欲饮水，目有眵，唇红，口气臭，舌燥，微有黄苔，甚则起芒刺，或黑而焦，小便短赤，大便乾结，尿管痛涩，形色声音壮厉。不必各样俱全，但见多有可据者，便知其为热。
虚寒症，必喜饮热汤，唇不红，口气不热，舌白无苔，带润，大便溏，小便清长，形色声音微弱。不论何病，看其大小便，最为确据，如大便稀溏，小便清长，断无热症。至于微黄之色，亦不可即以为热。凡人中气不足，或劳心劳力，与阴虚者，小便往往带黄，宜细辨之。
阳症似阴，阴症似阳。或渴欲饮水，多亦不厌者，此火有馀也。或饮水只饮些须，不久又饮者，此真阴不足，欲得外水以润之也。虽狂躁谵语，要看其举动有力无力，声音或壮或弱，并问其大便稀结，小便清赤如何，细心辨之，始无所误。
陡然发热，多是感受风寒，即速先服散剂，切不可隐忍，以致邪传入里误事。如未愈，然后审症用药，既免风寒相兼，则见病治病，乃易于调理。
手足之厥，当分阴阳。阴厥者，其指甲带青色，手掌心亦带冷，固宜用四逆、姜、附等药以回阳。若阳厥，则指甲带红色，手掌心必微热，所谓热深厥亦深也。须用凉药，此亦不可不知。
得某病，即翻某病所论，反复细阅，阅毕，又将各方逐一看之。先择平剂煎服，若未愈，热症则服微凉，寒症则服微热，由渐而进，不得初起即用大寒大热之药，以致有误。
病有缓急。倘系缓症，无论男女老幼，俱从缓治，不可望速，遽用峻剂，以免有误。小儿脏腑柔嫩，易于变症，用药尤不得猛浪，如应用乾姜，只先用煨姜一二片，应用黄连、栀子，祗先用连翘、石斛之类，慎之志之。
大黄、朴硝、附子、乾姜，一大寒，一大热，误用则易杀人。然有时既有是症，必用是药，始能挽回者。临症者要有胆有识，事乃有济。
有病最忌家人误听旁言，说某人服某药愈，暗地与食。殊不知人有老少强弱，病有新久虚实之不同，药物杂投，往往至于害事。
医道无穷尽，愈学愈见其难，愈阅历愈知其险。乃市医往往大言，不论何症，动云包医，冀侥倖以取利。若遇此辈，不妨明言，有赏有罚，以缄其口，免至病家为其所惑。
坊间所刊医方，或将方刊入善书，自是一片婆心，但其人本不知医，因偶然愈病，遂执为定论，不可尽信。如中风脱症，口开手撒，用皂角、明矾，服之必死；痢症概用黄连，寒痢服之，亦必死。其馀误者尚多，不能枚举。
川芎系血中气药，亦补散方内所常用。乃此药能脱人真气，用之不过钱余、二钱，至三钱而止。乃医方妇科内，竟有用至五钱、七钱之多，阴受其害者，虽死不知也。慎之。
黄耆虽补气，气滞者忌之。白术、甘草虽补脾，中满者忌之。半夏虽能降逆，口乾与阴虚者忌之。当归虽补血，其性带滑，便溏者忌之。牛膝虽益精强阴，以其能通经堕胎，孕妇忌之。素有梦遗之症者，亦忌之。疮科催脓，痘科行浆，忌白术之燥脾，茯苓之渗湿，余药非常用者，所忌不尽述。
凡人在家，则有父母妻子，出外或宦游经商，孰能无一时之病。至有病而托性命于庸医之手，念之殊足寒心。备是书则不至为其所害。
居家宜做木拖箱一只，约可载药三二十味，内开通火路，春夏则用火焙之。倘遇急症，取携甚易，可便己，亦可救人。

望色  ***************************
凡病皆现于舌，能辨其色，症自显。然舌尖主心，舌中主脾胃，舌边主肝胆，舌根主肾。试举伤于风寒者言之，如其津液如常，口不燥渴，虽或发热，尚属表症。若舌苔粗白而滑，邪已入里，此时不辨滋味矣，药宜兼用半夏、藿香。迨粗白而转黄色，邪已化火，宜加黄芩。热甚则变黑，胃火甚也，宜加石膏。如黑而燥裂，则仍用石膏，知母，麦冬，花粉之类以润之。厚苔渐退，而舌底红色者，火灼水亏也，用生地、麦冬、沙参、石斛以养之。此表邪传里者然也。黑苔之不同有二：如黑而焦裂，起芒刺者，为火极似炭之热症。黑而有水，软润而滑者，为水来剋火之寒症。又蓝为黑之变色属寒，紫为红之变色属热，此皆伤风寒症之辨法。舌中苔厚而黑燥，起芒刺，惟时疫发癍与伤寒之症乃有之。宜用生地，天麦冬，并重用石膏方可。若看杂症之法，其脾胃虚寒者，则舌无苔而润，甚者连唇口面色俱痿白。此或泄泻，或受湿，乃脾无火力，宜用四君，加木香、乾姜、大枣以振之。虚甚欲脱者，加附子、肉桂。脾热者，舌中苔黄而薄，宜用黄芩。心热者，舌尖必赤，甚者起芒刺，宜用黄连、麦冬，竹捲心。肝胆热者，舌边赤，或起芒刺，宜用柴胡、黑山栀。其舌中苔厚而黄者，胃微热也，宜用石斛、花粉、知母、麦冬之类。如满舌红紫色而无苔者，此名绛舌，属肾虚。更有病后绛舌，发亮而光，或舌底嗌乾而不欲饮冷，此皆肾水亏极，宜大剂六味地黄汤、左归饮，或加肉桂以救其津液。至舌肿胀与重舌、木舌，均属热甚之症。

闻声  ***************************
古人何以闻声而知病，盖诊脉时而呻吟者，痛也。言迟而蹇涩者，风痰也。声如从瓮中出者，中气有湿也。言将终乃复言者，气弱不相续也。衣被不敛，言语不避亲疏者，神明之乱也。出言懒怯，先轻后重者，内伤中气也。出言壮厉，先重后轻者，外感邪盛也。攒眉呻吟，苦头痛也。呻吟不能行起，腰足痛也。叫喊以手按心，中脘痛也。摇头而呻，以手扪腮，唇齿痛也。诊脉时呼气者，郁结也。纽而呻者，腹痛也，形羸声哑，咽中有肺花疮，痨瘵之难治也。猝然暴哑者，风痰伏火，或暴怒叫喊所致也。声嘶血败者，久病不治也。坐而气促，痰火为哮也。久而气促者，病危也。中年人声浊者，痰火也。诊脉时独言独语，首尾不应者，思虑伤神也。气促喘急，不足以息者，虚甚也。平人无寒热，短气不足以息者，是痰与火也。新病闻呃，非火逆，即寒呃也。久病闻呃，胃气欲绝也。若伤寒坏症，声哑为狐惑，上下唇有疮，虫食其脏与肛也。大抵诸病，总要声音清亮，不异平时者为吉。

问症  ***************************
凡看病必须问其起于何日，日少为新病多实，日久为旧病多虚。问其曾食何物，恐或伤肉食，或伤米面之食，当分而治之。问其有怒劳房欲否，怒则伤肝，劳则内伤元气，房事则伤肾。问初起是何病，发热，头痛，恶寒，则属外感。心腹疼痛，及泻痢等症，则属内伤。问后变何病，痢变泻变疟为轻，泻变痢则重也。闻口渴思饮否，不渴则内无热也。口渴欲饮，则是有热也。问喜冷喜热，喜饮热为寒，喜饮冷为热也。问口中何味，如苦则热，咸则寒，虚则淡，酸则伤食。甘则热，或成疳也。问思食否，伤食则不思食。惟杂症思食，为有胃气则生。绝食，为无胃气则死也。问五味中爱食何味，如爱甘则脾弱，爱酸则肝虚也。问其胸中胀不胀，胀则不宜补，不胀则不宜泻也。问腹内有无痛处，无痛则病不在内，主虚。有痛恐或食积，痰积，气滞之类，可按者为虚，拒按者为实也。问足冷暖如何，足暖阳病，足冷阴病。倘乍冷乍温，大便结则属阳，大便如常则为虚症。问其平日劳逸，喜怒忧思，及素食何物，劳则气散，逸则气滞，喜则伤心，怒则伤肝，忧伤肺，恐伤肾，思虑伤脾胃，食厚味则生痰，醇酒则发热也。问其有寒热否，欲以辨其表里，或外感，或内伤，或阴虚，或阳虚也。问其有汗无汗，头身之痛不痛，欲察其表里。表症固有可征，里症亦必有内应之可验也。种种问法，实为活人之捷径。

观形  ***************************
凡看病之法，验其口鼻之气，可以知内伤外感，观其身体动静，可以定在表在里。盖口鼻者，气之门户也。外感为邪气有馀，邪有馀则口鼻之气粗，疾出疾入。内伤为正气虚弱，气虚弱则口鼻之气微，徐出徐入。此决内外之大概也。若夫身体动静，亦有表里之分。如发热静而默默者，此邪在表也。动而躁及谵语者，此邪在里也。而里症之中，复有阴阳之别。其向里而睡者阴也。向外而睡者阳也。仰睡者多热，覆睡者多寒也。伸脚者为热，蜷脚者为寒也。又须看其受衣被与否，如衣被全盖，手足不露，身必恶寒。既恶寒，非外感，即寒邪直中也。揭去衣被，扬手露脚，身必恶热。既恶热，则邪已入腑矣。此以身体动静，定其寒热也。然更有阳极似阴，其人衣被全覆，昏昏而睡者。阴极似阳，假渴烦躁，欲坐卧泥水中者。此乃真热假寒，真寒假热之症，尤不可以不辨。


卷一  ——————————————————————————————————————————————————————————————————————————————————————————

伤风  ***************************
此症由外感风邪，初起觉微凉畏风，旋即发热，或鼻塞声重，或头痛身痛，或邪连阳明而口渴，或邪侵少阳而寒热往来。速即照方服药一剂，未愈再服一剂。避风寒，忌口，慎起居。邪无有不退。若隐忍迟滞，且食油腻，以致留邪不去。庸医治之，每多受害。凡平日无病，陡然发热，热无停止者，即是伤风。微汗则热退，无汗则复热者，仍是外感之邪，犹未解。芩连知柏等寒凉，并神麴，山楂，麦芽，各消导之药，一则使邪凝不散，一则能引邪入里。初伤风时，切不可服。邪未传里，则舌无苔，有热仍当发散。如已传里，则舌苔粗白，渴欲饮水，宜服葛根汤。舌苔白而转黄，则加黄芩，至黄而转黑，或起芒刺，烦躁大渴，宜服人参白虎汤。大便秘结，小腹胀满，则服小承气汤。风寒俱从背俞而入，无论春夏秋冬，俱宜著背心以护之。若严寒时节，所缝绵衣，此处绵须加厚，庶免伤风伤寒之患。养生者其慎之，而年老及虚弱人，更不可忽。

伤风列方  ***************************
●苏叶汤　散　治伤风发热。
苏叶　防风　川芎（各一钱五分）　陈皮（一钱）　甘草（六分）
加生姜二片煎。如嫌甘草微凉，则用蜜炙，以下同。
●羌活汤　散　治风邪发热，兼肩背痛，或腰及手足痛者，亦宜。
羌活　防风　川芎　秦艽（各一钱五分）　甘草（六分）
加生姜二片煎。
●葛根汤　散微凉　治风邪发热兼渴。
柴胡（一钱五分）　葛根（二钱）　党参（生，去芦）　防风　荆芥（各一钱五分）　甘草（六分）　生姜（二片）
●二陈羌活汤　散　治风邪发热，兼鼻塞声重，或流清涕。
防风　羌活　茯苓　半夏（制，各一钱五分）　陈皮　川芎（各一钱）　苍术（米泔水浸，七分）　甘草（六分）
加生姜三片煎。
●冲和汤　散　治感冒风湿，头目不清，鼻塞声重，倦怠欠伸出泪。
苍术（米泔水浸）　荆芥（各一钱五分）　炙草（七分）
加生姜二片煎。
●二陈杏仁汤　散　治风邪发热，兼咳嗽。
防风　荆芥　茯苓　半夏（制，各一钱五分）　陈皮　桔梗（各一钱）　杏仁（二钱，杵）　甘草（六分）
加生姜二片煎。
●参归荆防汤　散兼补　治风邪发热，平素身体虚弱者。
党参（炒，二钱）　陈皮（一钱）　防风　归身　荆芥（各一钱五分）　炙草（六分）　红枣（二枚）　生姜（二片）
如头痛，加川芎一钱五分。大便溏，则去当归。
●加味小柴胡汤　凉散　治寒热往来，无汗者。
柴胡（二钱）　羌活　党参（生）　半夏　防风（各一钱五分）　黄芩（一钱）　甘草（六分）
加生姜三片煎。如脏寒者，去黄芩。
●甘桔汤　散微凉　治风邪入肺，郁而为热，以致喉干，或喉痛者。
桔梗　甘草（各一钱五分）　荆芥穗（一钱）
加生姜二片煎。

伤寒  ***************************
此症乃因外感寒邪，四时皆有，惟冬季为正伤寒。盖人因不慎起居，以致阴邪乘虚而入。初病时发热，恶寒，头项痛，腰脊强，身疼，无汗，须速服发散之剂。未愈，则再服。务期身有微汗，则邪从外入者，亦使之从外而出，庶免有害。若犹豫隐忍，邪即传经，或巡经传，隔经传，且有合病，并病，两感，病变多端，甚难措手。兹略选数方，得某病，当服某汤，用活法治之，庶或有济。又云伤寒大症，必得良医诊视，方无所误。若无良医，服发散药后，每日惟饮淡姜汤，俟其渐愈，此亦不药当中医之法。至于大小承气等汤，必察其胸腹果满胀，肠胃果燥结，乃可服而下之。如似胀非胀，似满非满，仍不宜服，恐误下或致不救。

伤寒列方  ***************************
●人参败毒加减汤　散　治伤寒初起，发热恶寒，头痛腰脊强，身疼无汗者。
党参（去芦）　羌活　独活　川芎（各一钱五分）　苏叶（一钱五分）　防风　藿香（各一钱）　炙草（六分）
加生姜三片，葱白三寸煎。
●葛根升麻汤　散微凉　治邪传胃经，身热目痛，鼻乾唇焦不渴。
葛根（二钱）　升麻　秦艽　荆芥　白芷　赤芍　苏叶（各一钱）　甘草（六分）
加生姜二片煎。凡面浮肿而痛者，风也。亦宜此方。
●小柴胡汤　凉　治邪传胆经，耳聋口苦，咽乾目眩，胸满胁痛，头有汗，寒热往来而呕。
柴胡（二钱）　白芍（酒炒）　半夏（制）　黄芩（各一钱五分）　党参（去芦）　甘草（各一钱）　生姜（二片）　红枣（二枚）
●大柴胡汤　大寒峻剂　治邪入脾经，腹满而吐，食不下，嗌乾，手足自温，或自利。口不渴。
柴胡（一钱五分）　半夏（制，一钱）　黄芩　白芍（各二钱）　枳实（一钱）　大黄（一钱）
●五苓散　微热　治邪止传脾腑，口渴溺赤。
白术（净，一钱五分）　茯苓（三钱）　猪苓　泽泻（各一钱）　肉桂（去皮，另炖，三分）
如不宜热者，去肉桂。
●白虎汤　大寒　治邪止传阳明胃腑，谵语，狂乱，燥渴，便闭，自汗，不得眠。
生石膏（五钱）　知母（二钱）　甘草（二钱）　粳米（一撮）
●小承气汤　大寒峻剂　治邪传肾经，舌乾，口燥，利清水，或欲吐不吐，目不明。病至此已危。
大黄（二钱）　枳实（一钱）　厚朴（一钱）
●大承气汤　大寒峻剂　治邪传入肝经，小腹满，舌卷囊缩，厥逆，或气上撞，心飢而不欲食。病至此已危极。
大黄（三钱）　枳实（一钱）　厚朴（一钱）　芒硝（二钱）
●附子理中汤　大热峻剂　治病初起，寒邪直中三阴，腹冷痛，吐清沫，利清穀，蜷卧，肢冷，囊缩，吐蛔，舌黑而润。
党参（去芦，米炒）　茯苓（各一钱五分）　白术（净炒）　制附子（各二钱）　乾姜（炒黄）　炙草（各一钱）　大枣（二枚）
●当归羌活汤　散兼补　治虚弱。及老人伤寒初起，发热恶寒头痛，身痛，无汗。
党参（米炒，去芦，二钱）　羌活　独活　当归（各一钱五分）　川芎　藿香（各一钱）　炙草（七分）　紫苏（一钱）
加红枣二枚，生姜二片，葱白三寸煎。
●结胸外治法　伤寒下早则成结胸，亦有不下而亦结胸者。其症心胸胀痛，手不可近。若服陷胸汤，未免太峻，不如用罨熨之方，较稳。痰积各病亦宜。
葱头（连须，一斤）　生萝卜（五个，若无则用子四两，研碎）　老生姜（五两）
三味共捣烂，略揸去水。烧酒炒热，用布分作二包，于心胸或胁下痛处，顺熨而又罨之。干则用揸去之水，并酒再炒，轮流熨罨，自能豁然开散，汗出而愈。但不可太热，恐伤皮肤，大便结则兼熨脐腹。
●麻黄桂枝汤列方　西北地方多寒，人之肌腠密，必服此二方始愈。
●麻黄汤　温散　治伤寒初起，发热，恶热，无汗者。
麻黄（去根节，二钱）　桂枝（一钱）　杏仁（八粒，去皮尖，炒杵）　炙草（六分）
加生姜三片。大枣一枚煎。
●桂枝汤　散寒　治伤寒初起，发热，恶寒，有汗者。
桂枝　赤芍（各一钱五分）　炙草（一钱）
加生姜五片，大枣三枚，煎服后，啜热粥一盅，盖被睡。

咳嗽  ***************************
咳嗽之症，惟有外感内伤，二者而已。盖外感者，阳邪也。邪自外而入，故治辛温。内伤者，阴病也。阴受伤于内，故治宜甘平。外感之嗽，自上而下，其来速，病在肺。内伤之嗽，自下而上，其来徐，病在肾。又有劳伤之嗽，因汗出，风邪入肺，又复内摇其精，以致精血亏损，则邪不散，痰亦不出，此即劳伤干嗽之类也。最难医治，故人不可不慎。

外感咳嗽（附：湿痰嗽，心胸烦热嗽）  ***************************
●苏子汤　和　治外感咳嗽。
陈皮　茯苓　前胡　半夏（制，各一钱五分）　苏子（七分）　杏仁（杵，二钱）　甘草（六分）
加生姜三片煎。如头痛鼻塞，加川芎一钱五分。痰不易出，加当归二钱。年老人尤宜。惟大便滑者，忌用。痰结而黄，平人加黄芩一钱五分。虚寒人，则加姜汁炒贝母。
●六安煎加减　温散　治外感咳嗽，冬月寒气盛，邪不易散者。
陈皮　茯苓　杏仁（杵）　前胡（各一钱五分）　细辛（五分）　半夏（制，二钱）　炙草（七分）　生姜（三片）
●五均汤　温散　治外感风寒，鼻塞声重，语音不出，咳嗽喘急，胸满，咽痛者。
麻黄（去根节，七分）　荆芥（一钱）　桔梗（一钱五分）　杏仁（杵，二钱）　甘草（六分）
加生姜三片煎。麻黄，须先煎去沫，甘草不用炙。
●白术加减汤　和　治五脏受湿，咳嗽痰多，气喘身重。
陈皮（一钱五分）　白术（净二钱）　半夏（制，一钱）　苍术（米泔水浸，一钱）　茯苓（一钱五分）　杏仁（杵，一钱）　炙草（一钱）　生姜（三片）
●前胡汤　微凉　治心胸烦热，咳嗽不利，涕唾稠黏。
前胡　麦冬（去心）　贝母（杵，各一钱五分）　桑白皮（蜜炙，一钱五分）　杏仁（杵，一钱）　炙草（六分）　生姜（三片）

久嗽列方  ***************************
●杏仁丸　兼补　治久嗽，及老人咳嗽喘急，不能睡卧。
核桃（去壳留衣，一两五钱）　杏仁（去皮尖，炒，一两五钱）
炼老蜜为丸，每只约重三钱，临睡姜汤嚼下。
●六君加味汤　补　治外感咳嗽，久服散药未愈者。
党参（去芦，饭蒸）　白术（净炒）　杏仁（杵）　半夏（制）　茯苓（各一钱五分）　陈皮（一钱）　炙草（七分）
加生姜二片。红枣二枚煎。
●止嗽六君汤　温补　治老人痰嗽，年久不愈者。
党参（去芦，饭蒸）　陈皮　核桃（去壳留衣，杵）　款冬花（蜜炙）　半夏（制）　茯苓（各一钱五分）　白术（净炒二钱）　炙甘草（一钱）
加泡姜七分，北味六分煎。

内伤咳嗽列方  ***************************
此症多因酒色劳伤，初起时微嗽，日甚一日，则或为夜热潮热，或为形容瘦减，或两颧常赤，气短喉干，最为难治。有宜暂服凉药者，有宜补水者，有宜补火者，有宜补土以生金者，当因病施治。
●泻白散　凉　治内伤肺热咳嗽。
桑白皮（蜜炙）　川地骨（各四钱）　甘草（二钱）
共研细末，每服一二钱，白汤下。此散服一二料已愈，六七分即止，当思培补，不可过剂。
●鳖甲丸　微凉　治虚痨咳嗽，耳鸣眼花。
五味子（二两）　鳖甲（炙）　川地骨（各一两三钱）
炼蜜为丸，如绿豆大。每服四钱，盐汤下。
●百花膏　和　治虚痨咳嗽不已。
款冬花（蜜炙）　百合（蒸透，焙乾）
等分，研末，蜜和丸，约每只重三钱，临卧，姜汤下。
●燕窝汤　补　治虚痨咳嗽，润肺清金。
沙参（二钱）　燕窝（三钱）　百合（五钱）
共炖烂食。
●救肺汤　凉补　治虚痨，咳嗽肺燥。
党参（去芦）　杏仁（去皮尖，杵）　贝母（杵）　枇杷叶（去净毛，蜜炙，各一钱五分）　麦冬（去心）　生地（各一钱）　阿胶（蛤粉炒珠，二钱）　细甘草（六分）
●加味地黄丸　补　治虚痨咳嗽。
熟地（一两）　淮山（七钱）　茯苓（六钱）　萸肉（四钱）　丹皮（二钱）　北味（四钱）　麦冬（去心，三钱）　蛤蚧（去头足，炙，五钱）　泽泻（盐水炒，二钱）
蜜和丸，如绿豆大，每服四钱，白汤下。
●黄耆散　补　治虚痨久嗽，唾血之症。
正黄耆（饭蒸）　真阿胶（蛤粉炒珠）　糯米（炒，各八钱）
等分，为末，每早晚，米饮下二钱。
●加味六君汤　补　治虚痨咳嗽日久，以致粥饭食少者。
党参（去芦饭蒸，二钱）　白术（净）　半夏（制）　款冬花（蜜炙）　茯苓（各一钱五分）　陈皮（一钱）　北味（六分）　炙甘草（七分）
加生姜二片。大枣二枚煎。
●宁肺散　劫剂　治咳嗽久，肺气不通，咯唾脓血，自汗长年不愈者，服之立止。
乌梅肉（七分）　粟壳（去筋膜，蜜炙，二钱）
共研细末，乌梅汤下。

乾咳嗽列方  ***************************
●贝母丸　微凉　治乾咳嗽。
川贝母（一两五钱）
研末，蜜丸，如龙眼大，淡姜汤嚼下。
●凤髓膏　兼补　治乾咳嗽，大能润肺。
淮山（炒）　杏仁（去皮尖研）　胡桃仁（研，各四两）
共煎浓，摅去渣，加牛髓，白蜜，各八两，熬将成膏，入磁瓶内，以纸封口，重汤炖一日，取起，冷定，用白汤化服一二匙，早午晚均宜。牛髓，即牛骨筒内结成者。
●琼玉膏　凉补　治虚痨，肺枯乾咳嗽，或好酒者，久嗽尤效。
大生地（四两）　蜜糖（四两）
共煎浓汁，用绢摅过，待用。云茯苓一两二钱，党参六钱，研极细末，与药汁和匀，入磁瓶内，纸封瓶口，置砂锅水煮一日，取起，埋落地，去透火气，每早晚白汤调下半酒杯，或温酒下亦可。

喘促  ***************************
二症相似，而实不同，宜细辨之。切不可混治。喘者，实邪也。病在上焦。或风寒外感，或痰涎内盛，或火炽伤金，或水气乘肺。其人胸胀气粗，声高，息涌，膨膨然若不能容，惟以呼出为快也。此其病在肺，宜清宜破。促者，虚症也。病在下焦。或精泄之后，或药误之后，或大汗大泻之后，或妇人月期生产之后，气道噎塞，声低息短，皇皇然气若不续，提之不升，吸之不下，劳动则益甚，但得引长一息为快也。此其病在肝肾。真阴亏损，精不化气，则上下不交，非培补本根不可。倘用实症等药，则危在顷刻矣。慎之。

喘症列方  ***************************
●苏子杏仁汤　和　治上气喘急，不得卧。
苏子（六分）　陈皮　半夏（制）　桑白皮（蜜炙，各一钱五分）　桔梗（一钱）　杏仁（杵二钱）　炙草（五分）
加生姜二片煎。加萝卜子一钱，更验。
●萝卜子丸　和　治气壅痰盛，喘急，喘嗽亦宜。
杏仁（去皮尖）　萝卜子（炒）
等分，为细末，粥和丸，如绿豆大，每服三钱，白汤下。如食积成痰而喘者，加山楂，神麴（炒），栝蒌仁（研），制半夏，各一钱五分。
●十缗汤　微峻　治痰喘不得卧，人扶而坐，一服即安。
半夏（制，二钱）　皂角（炙，八分）　炙甘草（一钱）
加生姜三片煎。孕妇忌服皂角。
●小青龙汤　热散峻剂　治初感寒邪，心下有水气，发热咳嗽喘急。老人及虚弱者，勿服。
麻黄（去根节，七分）　桂枝（一钱）　半夏（制，二钱）　白芍（酒炒，一钱五分）　北味（六分）　细辛　乾姜（炒）　炙草（各五分）
●人参定喘汤　温散　治肺气上喘，喉中有声，坐卧不安，胸膈紧痛，及肺感寒邪，咳嗽声重。
党参（去芦，米炒）　阿胶（蛤粉炒珠）　半夏（制）　桑白皮（蜜炙，各一钱五分）　麻黄（去根节，七分）　北味（五分）　炙草（六分）
加生姜三片煎。麻黄先煎去沫。
●四磨饮　破气　治气逆，胸膈胀满，喘急。
沉香　乌药　枳实　槟榔
用酒磨白汤冲服。党参煎汤，冲服更妥。
●杏仁丸　兼补　治喘嗽。
胡桃仁（去壳留衣）　杏仁（去皮尖，各七钱）
研膏，炼老蜜为丸，如弹子大，每服一丸，细嚼姜汤下。又方以胡桃肉三枚，生姜三片，临卧嚼服，饮汤三四口，再嚼再饮而睡，止嗽无痰。

促症列方  ***************************
●枸杞汤　补　治促症。肾主纳气，肾虚则不能吸气归根而短，故用枸杞以补之。只用一味者，任专则效速，较八味地黄丸尤胜。
大枸杞（四钱）
加生姜一片，大枣二枚煎。
●独参汤　补　治气虚，气脱，促症，反胃，呕吐，各垂危病，亦宜。
高丽参（米拌炒，去芦，一两五钱）
浓煎乘热服，日再进，兼以参煮粥食，尤佳。又方，高丽参二钱，胡桃仁五枚，加姜一片，大枣二枚，煎服。
●贞元饮　补　治气短似喘，呼吸促急，气道噎塞，势剧垂危。此乃元海无根，亏损，肝肾子午不交，气脱症也。妇人血海常亏者，最多此病。
熟地（七钱）　当归（三钱）　炙草（二钱）
水煎温服。如兼呕恶，或恶寒者，加煨姜三片。气虚极，加高丽参四钱。肝肾阴虚，手足厥冷，加肉桂六分。

哮喘  ***************************
此症原有夙根，胸中多痰，结于喉间，与气相击，随其呼吸，呀呷有声。偶触风寒即发，遇劳亦发。治之者，既发时以攻邪气为主，发后以扶正气为主。

哮喘症列方  ***************************
●麻黄苏子汤　温散　治哮喘既发。
陈皮（一钱）　半夏（制）　竹黄（各一钱五分）　麻黄（先煎去沫，七分）　苏子（六分）　沉香（研末，冲药，四分）　细辛（五分）　炙草（六分）
加生姜二片煎。
●苏陈九宝汤　温散　治老人小儿素有喘急之症，发则连绵不已，咳嗽哮吼，夜不得卧。
麻黄（去根节，先煎，六分）　苏叶　陈皮　大腹皮（酒洗，各一钱）　桂枝（七分）　薄荷（五分）　杏仁（杵）　桑白皮（蜜炙，各一钱）　炙草（五分）　乌梅（一只）　生姜（三片）
●六君贝母丸　兼补　治哮喘既发后补方。如虚弱之人，无论已发未发，均宜照服。
党参（去芦，米炒）　贝母（姜汁炒）　半夏（制，各一两五钱）　茯苓（一两二钱）　陈皮（一两）　白术（净炒，二两）　炙草（五钱）
用竹沥水一茶杯，老生姜汁半茶杯，与各药和匀，晒乾后，再和竹沥、姜汁，二次晒乾，研细末，炼蜜为丸，如绿豆大，每服三钱，白汤下。

中风  ***************************
忽然昏倒，势甚危急，宜分清闭症，脱症，用药切不可混治。

闭症列方  ***************************
此症忽然昏倒，牙关紧急，两手握固，危在顷刻，皆由真气耗散，脾肾已伤，故肝邪得以侮之。一见此症，速煎姜汤，用竹箸抉开口灌之。如抉不开，以通关散吹入鼻孔，有嚏可救，无嚏难治。以开关散擦牙，其口可开。
●通关散　治中风闭症，将散少许吹入鼻内。此散药铺有卖。
生半夏　生南星　薄荷　细辛　皂角
等分，共研细末。
●开关散　治闭症牙关紧闭，擦之可开。
生南星（一钱）　冰片（三分）　乌梅（去核，四只）
共研细末。
●生姜汤　温散　治闭症，初服须抉开口灌。
老生姜（五钱）
水煎。
●四君加味汤　兼补　治闭症脾虚者。
党参（去芦，饭蒸，三钱）　天麻　茯苓　钩藤（各一钱五分）　白术（二钱）　炙草（一钱）
加生姜汁半酒杯冲药服。有痰，加竹沥水半酒杯。如仓猝无竹沥水，即加天竹黄一钱五分。
●加减六味地黄汤　兼补　治闭症肾水虚者。
熟地（五钱）　淮山（二钱）　萸肉　天麻　茯苓　钩藤（各一钱五分）
加味，同上。
●加味六君子汤　兼补　治闭症，口眼歪斜，偏左者。
党参（去芦，饭蒸，二钱）　白术（净）　半夏（制）　茯苓（各一钱五分）　陈皮（一钱）　炙草（七分）
加竹沥水，姜汁，各半酒杯，冲药服，以去经络之痰。或加殭蚕，天麻，羚羊角，以熄风活络。或加附子以固阴，肉桂以通阳，黄耆以胜风。当审病而用之。
●加味四物汤　兼补　治闭症，口眼歪斜偏右者。
熟地（四钱）　当归（二钱）　白芍（酒炒）　川芎（各一钱五分）
加味，同上。
●八珍汤　补　治闭症醒后，宜培补者。
党参（去芦，米炒，二钱）　白术（净二钱）　熟地（三钱）　川芎（一钱）　当归　白芍（酒炒）　茯苓（各一钱五分）　炙草（一钱）
加生姜二片，枣二枚煎。

脱症  ***************************
此症倏然仆倒，昏不知人，口开手撒，眼合遗尿，皆由素不能慎，或七情内伤，或酒色过度，或年力衰迈，气血将离，再有所损，以致阴阳相失，精气不交，昏仆不醒。此乃阳气暴脱之候也。最危最急，与闭症迥不相同，切勿混治。一见此症，速即服大剂附子理中汤，十中或可救一二，迟则气脱。倘灌苏合牛黄等散风去痰之药，必死。姜汤亦不可服，慎之。若吐沫直视，摇头上撺，面赤如脂，汗出如珠，筋骨疼痛，即为脱绝不治之症。

脱症列方  ***************************
●附子理中汤　补大热　治中风脱症。
高丽参（去芦，炒，四钱）　川乾姜（炒，一钱）　白术（净炒，二钱）　附子（制，二钱）　炙甘草（一钱）
水煎。如无丽参，则选好党参亦可。
●人参鹿茸丸　热补　治脱症愈后培补者。
熟地（六钱）　枸杞（隔纸炒，三钱）　肉桂（去皮，一钱）　鹿茸（去毛，酥炙，二钱）　附子（制，二钱）　白术（饭蒸，六钱）　淮山（姜汁炒，三钱）　丽参（饭蒸，切炒，二钱）　北味（盐水浸炒，二钱）　麦冬（去心，绍酒润，晒乾，二钱）
共研末，炼蜜为丸，如绿豆大，朱砂为衣，每服三钱，米汤下。忌生萝卜，生蒜，及芸薹，诸血亦不可食。

风中经络  ***************************
此症忽然倒仆，人事不省，但风从外入，中人肢体，或顽麻不仁，或瘫痪不用，或语言蹇涩，或痰涎壅滞，或半身不遂，手足不随。若觉疼痛，多属风邪。如只麻木不痛，皆由血气之亏。治之者宜辨。痹症各方，多可通用。凡为风邪所侵而痛，无论手足腰脊等处，初起速即用羌活二三两，研末酒炒，布包敷之，次日即愈。免至留邪为患，此秘方也。加姜汁一酒杯炒。

风中经络列方  ***************************
●秦艽汤　散兼补　治风中经络而痛。
羌活（一钱五分）　当归（二钱）　川芎（一钱）　熟地（三钱）　秦艽　白芍（酒炒）　独活（各一钱五分）
如有热，加防己一钱，黄芩一钱五分。有寒，加制附子一钱，肉桂四分。小续命汤，亦治此症。方在痹症内。
●当归羌活汤　散兼补　治风中经络，口眼喎斜，手足拘急。
党参（去芦，炒，二钱）　当归　秦艽　独活　钩藤（各一钱五分）　白芍（酒炒）　羌活（各一钱）　炙草（七分）
加生姜二片煎。
●养血汤　散兼补　治风中经络，血少偏枯，筋脉拘挛，疼痛。
当归（二钱）　熟地（三钱）　白术（酒炒，一钱五分）　藁本（一钱）　防风（一钱五分）　川芎　白芷（各一钱）　细辛（四分）
●易老天麻汤　热散微补　治肢节麻木，手足不随等症。
熟地（五钱）　当归（二钱）　牛膝（酒炒）　萆薢　天麻（酒炒）　羌活（各一钱五分）　附子（制，一钱）　生姜（二片）
●黄耆五物汤　热补　治半身不遂，或瘫痪不用，其人心清语謇，舌软无力者。若神气不清，则是痰病。须服二陈加姜汁，竹沥。虚弱人，则服六君，加姜汁、竹沥。
炙耆（四钱）　当归　白芍（酒炒）　桂枝（各一钱五分）
加生姜二片，大枣二枚煎。
●神效黄耆汤　补　治浑身或头面手足麻木不仁，目紧缩小，及羞明畏日，视物不明。
黄耆（酒炒，二钱）　党参（去芦，炒）　白芍（酒炒，各一钱）　蔓荆子（杵，一钱）　陈皮（五分）　炙草（一钱）
水煎临睡热服。凡麻木不仁，虽有热症，不得用黄柏，惟加黄耆。
●黄耆乌蛇酒　热补去风　治半身不遂，肌肉消瘦，为偏枯症。忌用散药，宜服此酒。
正北耆（蜜炙，一两）　当归（七钱）　桂枝（五钱）　乌蛇肉（炙，一两五钱）　白芍药（酒炒，四钱）
烧酒浸，早晚随量饮。

暑症  ***************************
前人分为阴暑阳暑，未免乱人听闻，而不知畏热贪凉，凉袭于外，则有发热，恶寒，头痛等病。此由静得之，谓之伤风，伤寒。服防风、羌活，诸散药自愈。若夏日炎炎，长途跋涉，人触之则生暑病。此由动得之，谓之伤暑。其症口渴，心烦，头痛，溺赤，身热，汗出不止，胁下有汗，热有停止，四肢困倦，与外感风寒不同，宜辨。

暑症列方  ***************************
●六一散　凉　治暑天热伤元气，或身热，或小便短赤，或烦渴欲饮者。此方荡涤邪热，从小便而出。加朱砂三钱，名益元散。使心神不安，藉以镇之，亦佳。二散药铺均有卖。
滑石（一两）　甘草（一钱）
共研细末，每服三钱，白汤调下。如无汗，则加香薷一钱。渴欲饮水，加乾葛二钱。足冷，则加苍术一钱。俱是水煎开散服，乃虚弱人平稳之方。
●香薷饮　散　治伤暑热而无汗者。若有汗则非宜。
香薷（一钱五分）　扁豆（杵，二钱五分）　厚朴（一钱）　炙草（六分）
如两足转筋，加川木瓜一钱五分，茯苓一钱五分。心烦口渴，加黄连五分。但黄连，系苦寒之药，平日胃寒者，不可服。香薷乃夏月解表之药，如冬月之麻黄。气虚人亦不可多服，均当因其人之体质而用之。
●归葛饮　凉补　治阳明温暑时症，大热大渴，津液枯涸，阴虚不能作汗等症。
当归（二钱）　乾葛（三钱）
水煎，候微温服。不可过热。如大便溏者，勿服当归。
●人参白虎汤　大寒　治伤暑身热，大渴大汗。兼治赤斑狂躁，渴欲饮水者。
生石膏（五钱）　知母（去毛，二钱）　党参（去芦，二钱）　甘草（一钱）
加粳米一撮煎。如两足冷者，是暑而挟湿，加苍术一钱五分。此方乃系为壮健人而设，若体质虚寒者，勿服。
●生脉散　凉补　治热伤元气，肢体倦怠，气短口渴。此是预服以却暑者，或暑病愈后，以此收功，非暑病正方也。
生党参（去芦，八钱）　麦冬（去心，三钱）　北味（七分）
水煎服。俗医误看生脉二字，每用此方以救脉脱。殊不知脉脱由阳气欲散，服此汤是速其死也。必要四逆等汤，乃可挽回。

附：中暑症  ***************************
此症由暑天路途受热，热伤元气，忽然昏仆，不省人事。切不可灌以冷水，冷水入口，即不能救。急以热物熨其脐下，服中暑等方。又暑月身热昏睡，或恐出丹，以生扁豆数粒与食，不知腥味，即是此症。急用生扁豆六钱研汁一小茶杯，滚水冲服，即愈。

中暑列方  ***************************
●茯苓半夏汤　和　治中暑忽然昏倒。
制半夏（醋炒，四钱）　茯苓（二钱）　甘草（二钱）
共研末，白汤调下二钱。
●蒜子汤　温　治同上。
大蒜头（三只）
捣烂取汁，以白汤冲入，灌之即醒，醒后服益元散。

湿症  ***************************
此症头重腰冷，或一身四肢疼痛，在身以上者，要兼散。身以下者，要利小便。大概固然矣。然有寒有热，湿热者多烦渴，小便赤涩，大便秘结，宜清宜利。寒湿者小水清长，大便稀溏，宜温宜燥。病各不同，治须分别。

湿症列方  ***************************
●二术二陈汤　和　治湿症。
白术（净，二钱）　苍术（米泔水浸）　半夏（制，各一钱五分）　陈皮（一钱）　茯苓（二钱）　炙草（七分）
加生姜二片煎。凡内外之湿，俱用此方主之。外湿，加紫苏、防风、乾葛、木瓜。内湿，加木通、泽泻、砂仁、木香。食积湿，加山楂、麦芽、枳实。寒湿，加乾姜。湿热加黄连、黄芩。热轻者，只加连翘。
●除湿汤　散湿　治中湿身体重，腰腿疼痛，大便溏，小便或涩，或利。
陈皮（一钱）　半夏（制）　苍术（米泔水浸）　白术（净炒）　茯苓　防风　羌活（各一钱五分）　炙草（六分）
加生姜三片，红枣二枚煎。寒湿加乾姜七分。湿热约加黄连、黄芩各五分。所加轻重，仍因其人之体质用之。
●羌活胜湿汤　散　治外伤湿气，一身尽痛。
防风（一钱）　羌活　独活（各一钱五分）　藁本（一钱）　荆子（杵）　川芎　炙草（各五分）
水煎，食后温服。如身重腰痛沉沉然，经有寒也。加酒炒防己五分，制附子五分。
●加味四苓散　利湿　治湿胜身痛，小便不利而渴。
羌活（二钱）　白术（净）　泽泻（盐水炒）　猪苓　茯苓（各一钱五分）
如体质寒者，加肉桂三分，或四五分。
●肾著汤　微热　治寒湿腰痛，其痛冷重，如带五千钱。此症不渴，小便亦利。
白术（净，五钱）　苍术（米泔水浸，一钱）　乾姜（七分）　茯苓（三钱）
●一味白术酒　补去湿　治中湿骨节疼痛。
白术（净，一两）
酒煎频饮。不能饮酒者，水煎亦可。

黄疸  ***************************
此症遍身面目皆黄，宜分别阴阳。阳黄者其色带亮，多由外感风湿，内伤酒食，或身有热，或烦渴，或躁扰不宁，或小水赤涩，或大便闭结，清火利小便，热去而黄自退。若系阴黄，其色带暗，总由气血之败，或喜静恶动，或精神困倦，或言语轻微，或畏寒少食，或四肢无力，或大便不实，小水如膏。此与湿热发黄者，反如冰炭，宜速服温补之剂。倘误作阳黄治，无不随药而毙者。

阳黄列方  ***************************
●茵陈四苓汤　和　治阳黄无汗，小便短少，惟利小便，使其湿热俱从水道而去。
苍术（米泔水浸）　茵陈　泽泻（盐水炒）　猪苓　茯苓（各一钱五分）
如热甚，加栀子（杵，一钱）。
●茵陈苏叶汤　散　治阳黄表无汗，而身热者。
紫苏（二钱）　茵陈（二钱）
水煎。加酒半杯冲服。
●茵陈大黄汤　大寒峻剂　治阳黄表有汗，大便闭而腹满者。
生大黄（二钱）　栀子（杵）　茵陈（各一钱五分）
加灯心一团，水煎。

阴黄列方  ***************************
●茵陈五苓汤　微热　治阴黄小便不利者。
白术（净，二钱）　猪苓　泽泻（盐水炒）　茯苓　茵陈（各一钱五分）　肉桂（四分，去皮另炖）
●茵陈姜附汤　大热峻剂　治阴黄小便利者。
白术（净炒，二钱）　附子（制，一钱）　乾姜（七分）　茵陈（一钱五分）　肉桂（去皮，另炖，三分）　炙草（七分）
●茵陈理中汤　热补　治阴黄，温脾去湿。
党参（米拌炒，去芦）　茵陈（各一钱五分）　白术（净，炒二钱）　乾姜（一钱）　炙草（一钱）
●茵陈四逆汤　大热峻剂　治阴黄，温肾去湿。
制附子　茵陈（各一钱五分）　乾姜　炙草（各一钱）

痹症痿症  ***************************
痹与痿，二症相似，而实不同。痹者风寒湿杂至，血气为邪所闭，则病而为痹。治行痹者，散风为主，仍须去寒利湿，而参以补血之药。盖治风先治血，血行风自灭也。治痛痹者，散寒为主，仍须疏风燥湿，而参以补火之药，非大辛大温，不能除其凝寒之害也。治著痹者，利湿为主，仍须祛风解寒，而参以补脾补气药，使土强可以胜湿，而自无顽麻也。提其大纲，约略如此。若夫痿病虽起于肺热，而所重独在阳明。盖肺金体燥居上，主气而畏火。脾土性温居中，主四肢，畏木火能炎上。若嗜欲无节，则水失所养，火寡于畏，而侮所胜，则肺得火邪而热矣。木性刚急，肺受热不能管摄一身，脾受伤则四肢不能为用，而诸痿作矣。治之者，泻南方则肺金清，而东方不实，何脾伤之有。补北方则心火降，而西方不虚，何肺热之有。治痿之法，无出于此。又云：痹病通身疼痛，或麻木不仁。痿病惟两足软弱不能行，麻木亦有之，而全不痛，乃兼气血之虚也。以此辨之，显而易见，不可混治。痿症或不能食，亦当培补脾胃，切不可用风药，及蒸炙之法，用之必危。且要淡滋味，方能保全。

痹症列方  ***************************
●五积散　微热兼散　治痹症之实者。
当归（一钱）　麻黄（八分）　苍术（米泔水浸）　陈皮（各一钱）　厚朴　乾姜　枳壳（各八分）　半夏（制，七分）　桔梗　茯苓　丽参（炒，各五分）　川芎（四分）　白芍（酒炒，八分）　肉桂（去皮，另炖，四分）　白芷（七分）　炙草（五分）
加生姜三片，葱白二茎煎。
●加味二妙丸　凉　治湿热为病，两足痹痛如火燎，从两足跗热起，渐至腰胯，或麻痹痿软者。
当归　防己　龟板（酥炙）　川牛膝（盐水炒）　苍术（米泔水浸，各五钱）　秦艽（一钱五分）　黄柏（酒浸晒乾，一两）　川萆薢（五钱）
酒煮，面和为丸，如绿豆大，每服三钱，淡姜汤下。
●羌活胜湿汤　散　治外伤湿气，一身尽痛者。
防风　藁本（各一钱五分）　羌活　独活（各二钱）　川芎　荆子（杵）　炙草（各五分）
如身重腰痛沉沉然，经有寒也。加酒炒防己、附子各五分。
●蠲痹汤　微热散　治风寒湿三气成痹。
羌活　独活　秦艽（各一钱）　海风藤（三钱）　当归（三钱）　川芎（七分）　桑皮（三钱）　制乳香（八分）　木香（八分）　肉桂（去皮，另炖，四分）　炙草（六分）
●又方　散兼补　治周痹及手足冷痹，脚腿沉重，或身体沉重，背项拘急者。此亦名蠲痹汤。
当归（二钱）　白芍（酒炒）　黄耆（酒炒）　姜黄　羌活（各一钱五分）　炙草（六分）
加生姜二片，红枣二枚煎。
●除湿蠲痹汤　散　治风湿痹痛。
羌活　苍术（米泔水浸）　白术（净）　泽泻（盐水炒）　茯苓（各一钱五分）　甘草（六分）
加生姜汁、竹沥各半酒杯煎。痛在上者，加桂枝、威灵仙各一钱。痛在下者，加防己、木通、黄柏、牛膝各一钱。
●活络饮　散微补　治风湿痹痛，诸药不效者。
当归（二钱）　白术（净）　羌活（各一钱五分）　独活　川芎（各一钱）　炙草（六分）
加生姜三片煎。热加黄芩一钱。寒加肉桂四分，制附子八分，茯苓一钱五分。
●续断丸　散凉血　治肝肾受风，风毒流注下部，脚疼痛，不能践地，行步艰难，小便馀沥。此药补五脏内伤，调中益气，祛风凉血，兼强筋骨。
防风　羌活　薏米　五加皮　牛膝（酒浸）　续断（各三钱）　生地（五钱）　川杜仲（盐水炒，五钱）　萆薢（四钱）
研末，用青盐五钱，川木瓜（去皮子），二两酒煎成膏，和丸如绿豆大，每服二钱，淡盐汤或温酒下。
●薏米酒　散兼补　治脚痹。
白术（净，三钱）　熟地（八钱）　牛膝（盐水炒，六钱）　生薏米（一两）　防风　独活　杜仲（盐水炒）　海桐皮（各五钱）
加五加皮六钱，酒浸一月，每空心服一二杯，常令酒气不断。久之，觉皮肤如有虫行，即风湿散也。
●黄耆五物汤　补微热　治身体四肢不仁，为痹症属虚之总方。
黄耆（炙）　白芍（酒炒，各三钱）　桂枝（一钱五分）
加生姜五片，大枣四枚煎。或加当归二钱，羌活、独活各一钱五分。

痿症列方  ***************************
●甘菊汤　补微凉　治痿症，腿足不能起立，能食易飢者。
熟地　淮山（各四钱）　元参（三钱）　甘菊花（七钱）　白芍（酒炒）　当归　党参（去芦，各二钱）　建神麴（一钱）
水煎。如两足热极者，服加味二妙丸。方在痹症内。
●虎潜丸　凉兼补　治痿症，能降阴火滋肾水。
熟地（酒炒）　黄柏（各六钱）　知母（六钱）　川牛膝（盐水炒，四钱）　龟板（炙，八钱）　白芍（酒炒）　当归（各四钱）　虎胫骨（酥炙）　琐阳（酥炙）　陈皮（各三钱）
加乾姜一钱，共研末，炼蜜为丸，如绿豆大，每服二钱，淡姜汤或酒下。
●加味四物汤　凉补　治血热阴虚，诸痿，四肢软弱，不能举动者。
熟地（三钱）　当归　麦冬（去心）　苍术（米泔水浸）　黄柏　党参（去芦，各一钱）　北味（九粒）　白芍（酒炒）　川芎（各七分）　杜仲（盐水炒，八分）　牛膝（盐水炒，五分）　知母（三分）
水煎，冲酒一杯服。
●加味六君子汤　微凉兼补　治痿症气虚多痰者。
党参（去芦，二钱）　陈皮　苍术（米泔水浸）　黄柏（各一钱）　白术（净）　紫苑　半夏（制）　茯苓（各一钱五分）　炙草（七分）　生姜（三片）
●加味四斤丸　补　治肾虚肺热，热淫于内，以致筋骨痿弱，不能收持者。
熟地　鹿茸（酥炙）　木瓜　肉苁蓉（洗淡）　牛膝　丝饼　北味（各五钱）
炼蜜为丸，如绿豆大，每服二钱，温酒或米饮下。
●加味金刚丸　补　治痿病，筋骨软弱。
丝饼（七钱）　牛膝（盐水炒）　木瓜（各五钱）　肉苁蓉（酒洗淡，七钱）　杜仲（盐水炒，六钱）　萆薢（五钱）
炼蜜为丸，如绿豆大，每服二钱，淡盐汤下。一方，单用杜仲一两，煎服。
●鹿角胶丸　补　治血虚亏损，两脚痿弱不能行动，久卧床褥者。
鹿角胶（三两）　党参（去芦，米炒）　熟地（各四钱）　鹿角霜　虎胫骨（酥炙）　龟板（酥炙）　白术（净炒）　川杜仲（盐水炒，各三钱）　菟丝饼（四钱）　牛膝（盐水炒，二钱）　当归（五钱）　白茯苓（四钱）
共研末，先将鹿胶，用酒溶化，加炼蜜为丸，如绿豆大，每服二钱，淡盐汤下。
●十全大补汤　温补　治痿症已久，气血大虚者。
黄耆（炙）　党参（去芦，米炒）　当归　白术（饭蒸）　白芍（酒炒）　茯苓（各一钱五分）　熟地（三钱）　川芎（一钱）　肉桂（去皮，另炖，四分）　炙草（七分）
加生姜二片，大枣二枚煎。

历节风  ***************************
此症肢节走痛，痛无定处，皆由其气血本虚，或汗出当风，或劳倦过度，或醉而行房，调护不谨，以致三气之邪，遍历关节而疼痛非常，如虎之咬，故俗人又谓之白虎风。盖其症日轻夜重，遇风雨阴晦而甚者，此阴邪之在阴分也，治宜温热。或得暖遇热而甚者，此湿热伤阴之火症也，宜清宜凉。又云：若筋骨拘滞伸缩不利者，阴虚血燥也。非养其血气不可。大都治法，与痹症略同，须参看。

历节风列方  ***************************
●当归羌活汤　散兼补　治历节风症。
当归（二钱）　川芎（一钱）　白芍（酒炒）　羌活　独活（各一钱五分）　炙草（七分）
加生姜二片煎。热加黄芩、黄柏各一钱。寒加肉桂四分，制附子六七分，或一钱。小便不利，加茯苓一钱五分。又五积散治历节风初起，兼头痛，恶寒，发热者，为新受之邪，宜服。方在痹症内。
●薏苡仁汤　温散　治风寒湿流注。手足疼痛，麻痹不仁，难以屈伸。
当归　白芍（酒炒，各一钱五分）　苍术（米泔水浸，一钱）　麻黄（去净节，八分）　肉桂（去皮，炖，四分）　薏米（三钱）　炙草（七分）
加生姜三片煎。有热去肉桂。自汗去麻黄。
●虎骨散　温散　治风毒走注。疼痛不定，少得睡卧者。
当归　自然铜（醋淬）　没药（制，另研）　苍耳子　血竭（另研）　骨碎补（去毛）　赤芍（各二钱）　虎胫骨（酥炙，五钱）　白芷（一钱二分）　川牛膝（酒浸）　槟榔　五加皮　羌活　明天麻（各二钱五分）　龟板（酥炙，五钱）　白附子（炮，一钱二分）　防风（二钱）　油肉桂（去皮，另研，一钱二分）
共研细末，每服二钱，温酒调下，或白汤调，加酒一杯亦可。
●玉竹汤　和　治历节风，久服辛热之药不愈，用此方为柔润熄肝风之法。
生黄耆　阿胶（蛤粉炒珠）　直殭蚕（酒洗）　菊花（各一钱五分）　黑芝麻　蒺藜　当归鬚（各一钱）　玉竹（一钱五分）　炙甘草（七分）
水煎。凡久病不愈，切不可徒用风药，宜大补气血，用十全大补汤各一钱，加真桑寄生三钱，制附子七分，姜汁、竹沥各半酒杯，冲药服。久病所服之方，所有金银花、刺蒺藜、钩藤钩等药，均宜加入。
薰洗历节风法
取樟木屑一箩，放大桶内，煮滚水一担倾入，桶边放一高凳，桶内安一矮凳，令病人坐在桶边，脚踏小凳上，外以草荐或夹被，在病人颈膊处围紧，勿使木气冲上，以致损目。俟水温即洗浴，止痛最速。

鹤膝风  ***************************
此症由风寒湿合痹于膝而成，风胜则走注作痛，寒胜则如锥刺痛，湿胜则肿屈无力，久则膝肿日粗，大腿渐小，痛而无脓，皮色不变，成坏症矣。宜早治之。

鹤膝风列方  ***************************
●大防风汤　热补兼散　治三阴亏损，寒湿乘虚内侵，致患鹤膝风，附骨疽等症。初起时即先服此方，又治痢后脚膝软痛。此药祛风顺气，活血壮筋骨。
黄耆（饭蒸，一钱）　白术（净）　防风　党参（去芦米炒）　羌活（各一钱五分）　杜仲（盐水炒）　熟地　白芍（酒炒）　附子（制）　牛膝（盐水炒）　当归　川芎（各一钱）　肉桂（去皮，另炖，四分）　炙草（六分）
加生姜三片煎。又五积散治鹤膝风，初起兼发热头痛者，即宜服之。痢后变成者，亦宜。方在痹症内。
●二妙散　寒　治鹤膝风赤热焮肿，并一切湿热在经，筋骨疼痛者，均宜。
苍术（米泔水浸）　黄柏（酒炒，各一钱五分）
水煎。如气滞加行气药，血虚加补血药，痛甚则加生姜汁，热辣服之。
●四物加味汤　补散　治鹤膝风阴虚者。
熟地（四钱）　当归（二钱）　白芍（酒炒）　羌活　独活（各一钱五分）　牛膝（盐水炒）　川芎（各一钱）　炙草（七分）
水煎。如有寒，加肉桂四分，制附子六七分，或一钱。
●加味四君子汤　补散　治鹤膝风阳虚症。
党参（去芦米炒）　茯苓　羌活　独活（各一钱五分）　白术（净二钱）　牛膝（盐水炒）　当归（各一钱）　炙草（七分）
加生姜三片煎。如有寒加乾姜七八分，或一钱。病久而虚者，服十全大补汤。
●涂鹤膝方　治病初起者。
白芥子（要陈的，愈陈愈佳，四钱）
研细末，用姜葱汁调涂患处，约一时久，即起泡，泡干皮脱自愈。
●火龙膏药　治鹤膝风，历节风。凡风寒湿毒所袭，及湿痰流注经络，疼痛不能行步者，均宜。
牛皮胶（四两）　乳香（制）　没药（制，各二钱五分）　麝香（一分）
用老生姜八两，捣取自然汁，同牛皮胶熔化，入乳香、没药，搅匀，俟少温，再加麝香则成膏矣。以青布或油纸摊贴患处，当痛止肿消。

时疫  ***************************
此症有由感不正之气而得者，或头痛，发热，或颈肿，发颐，此在天之疫也。若一人之病，染及一室，一室之病，染及一乡，一邑。其症憎寒，壮热，口吐黄涎，乃在人之疫也。初病时俱宜服散药发汗，未汗则再服。总以得微汗为吉。倘汗不出而邪传阳明，则必大热，大渴，有自汗癍黄等症。治不得法，鲜不危矣。

时疫列方  ***************************
●败毒汤　散　治四时伤寒，瘟疫，憎寒，壮热，头痛，项强，身体疼痛。初起须速服此方。
党参（去芦）　羌活　防风　川芎　柴胡　桔梗　独活（各一钱五分）　甘草（七分）
加生姜三片煎。未汗则再照服。火盛人，去党参，加黄芩一钱，牛蒡子一钱五分。血弱人，加当归一钱五分。
●柴葛解肌汤　凉散　治时疫邪传阳明，热而兼渴者。
柴胡（一钱五分）　葛根（二钱）　白芍（酒炒）　羌活　黄芩　桔梗　白芷（各一钱五分）　甘草（一钱）
加生姜三片煎。无汗恶寒，去黄芩。冬月加苏叶一钱。
●清凉饮　寒　治疫邪入里，胀闷谵狂诸症。
秦艽　赤芍　知母　贝母　连翘（各一钱）　薄荷（七分）　柴胡（一钱五分）　丹参（五钱）
加人中黄三钱，煎。
●黄连栀子汤　大寒　治时疫上膈结热。
黄芩　栀子　连翘（各一钱五分）　黄连（六分）　青蒿　薄荷（各一钱）　甘草（七分）
●消毒饮　寒散　治时疫憎寒壮热，头面颈项俱肿，目不能开，口乾舌燥，俗所谓大头瘟者。
羌活　防风　黄芩　白芷（各一钱五分）　黄连　射干（各一钱）　元参（一钱五分）　甘草（一钱）
加生姜三片煎。如有痰，加竹沥、姜汁各半酒杯服。大便热结者，加生大黄三钱。小便赤涩，加泽泻、木通各一钱五分。以上各方，银花俱可加入。

疟疾  ***************************
此症寒热往来，或口苦耳聋，胸满胁痛，发有一定之候。一日一发者邪浅。二日一发者邪深。三日一发者。邪更深。其症有寒热平分者，有热多寒少者，有热少寒多者。且有先寒后热，先热后寒，单热无寒，单寒无热者，种种不一，要皆少阳之病。照方服药，无有不愈。凡疟疾初起，无汗要有汗，发散为先。若病后汗多，亦宜兼敛汗。久而不愈，则不必计其疟疾，均宜服六君子、补中益气、附桂地黄汤等补剂。

疟疾列方  ***************************
●小柴胡汤　凉　治疟疾初起，凡气血和平之人，非虚弱者均宜服。平日胃寒者，去黄芩。
柴胡（三钱）　党参（去芦）　半夏（制）　黄芩（各一钱五分）　甘草（七分）
加生姜三片，红枣二枚煎。如无汗，加苏叶二钱，防风一钱。汗多，加酒炒白芍一钱五分，桂枝七分。胁胀或痛，去红枣，加煅牡蛎粉一钱五分。腹痛，去黄芩，加酒炒白芍一钱五分。小便不利，加茯苓二钱。口渴加葛根二钱，麦冬二钱。热多加知母一钱五分，贝母二钱，或再加生石膏二钱。单热者亦然。若欲速愈，此方三服后，加酒炒常山三钱以截之。
●小柴胡加减汤　微热　治寒多热少，或单寒者。
柴胡（二钱）　党参（去芦）　半夏（制，各一钱五分）　肉桂（去皮，另炖，三分）　炙草（七分）
加生姜三片，红枣二枚煎。如汗多，去肉桂，加酒炒白芍一钱五分，桂枝七分。口渴加葛根，麦冬，各一钱五分。无汗腹痛胁胀或痛，加减同前方。
●柴胡参归汤　散兼补　治虚弱人疟疾初起。
党参（去芦）　半夏（制）　归身　紫苏（各一钱五分）　柴胡（二钱）　陈皮（一钱）　炙草（一钱）
加生姜三片，红枣二枚煎。有汗去紫苏。粪溏去归身。其馀加减，与第二方同。
●附桂二陈汤　热　治寒疟寒多热少，腰足厥冷，或单寒者。
陈皮（一钱）　半夏（制）　茯苓（各一钱五分）　肉桂（去皮，另炖，三分）　附子（制，六分）　炙草（一钱）
加生姜三片，红枣一枚煎。
●柴胡六味地黄汤　补　治久疟热未退，而口乾唇焦者。
熟地（五钱）　淮山（二钱）　柴胡　萸肉　茯苓　丹皮（各一钱五分）　泽泻（盐水炒，一钱）
●白术汤　补　治久疟未愈。
白术（净一两）
加生姜五大片煎，寅时一服，渣再煎，病将来时又一服。
●补中益气汤　补　治久疟未愈。
党参（去芦，二钱）　炙耆　白术（净）　当归　柴胡（各一钱五分）　陈皮（一钱）　升麻（蜜炙，三分）　炙草（一钱）
加生姜一片，乌梅二只煎。
●六君子加味丸　兼补微攻　治久疟成症癖，结于小腹上，名疟母者。
党参（去芦，米炒，五钱）　白术（净，六钱）　龟甲（醋炙，八钱）　莪术（五钱）　半夏（制，三钱）　茯苓（三钱）　陈皮（一钱五分）　炙草（一钱）
共研细末，加木香末一钱五分，炼蜜为丸，如绿豆大，每服三钱，白汤下。

汗症  ***************************
此症有自汗，有盗汗。自汗者阳虚，阳虚则表不固，治宜实表补阳。盗汗者阴虚，阴虚则血必热，治宜清火补阴，此其大法，固不可不知，然亦有不尽然者，须辨而治之。又云：因于热者，所出之汗必热。因于寒者，所出之汗必冷。

汗症列方  ***************************
●白术散　治自汗盗汗。
白术（净四两）　浮小麦（三两）
同煎半日，去小麦，取白术切片，焙乾为末，每服二三钱，仍煎小麦汤调下。若小儿则以饭蒸黄耆煎汤，量儿大小与服。忌萝卜、辛辣、香炒等物。
●牡蛎饮　和　治体虚，或病后津液不固，常觉自汗。
黄耆（炙，三钱）　牡蛎（煅淬酸中，二钱）　麻黄根（去净节，二钱）
加浮小麦一钱五分，同煎。
●玉屏风饮　补　治自汗。
黄耆（炙，一钱五分）　防风（一钱）　白术（净炒，二钱）　加生姜二片煎。
●参麦汤　补微凉　治热伤元气，肢体困倦，气短口渴，汗出不止者。
生党参（去芦，五钱）　麦冬（去心，三钱）　五味子（三钱）
水煎。
●黄耆六一汤　补　治表虚自汗。
黄耆（炙，六钱）　炙草（一钱）
水煎。
●加味归脾汤　补　治阴阳俱虚，自汗盗汗，怔忡不眠，烦躁等症。
党参（去芦，饭蒸，二钱）　黄耆（炙）　枣仁（即炒杵）　麦冬（去心）　白术（净炒）　白芍（酒炒）　归身（各一钱五分）　远志（去心，四分）　龙眼（净肉，一钱）　北味（六分）　炙草（七分）
●耆附汤　热补　治阳虚自汗，其人常恶寒者。
黄耆（炙，四钱）　附子（制，一钱）
水煎。
●参苓散　补　治睡中汗出。
党参（去芦饭蒸，七钱）　枣仁（即炒杵，四钱）　白茯苓（五钱）
研末，每服三钱，米饮调下。
●当归六黄汤　寒兼补　治阴虚发热，其人常有盗汗者，甚验。
黄耆（炙）　当归　熟地（各二钱）　黄芩　生地　黄柏（各一钱）　黄连（六分）
●酸枣仁汤　补兼寒　治心虚不固，盗汗。
党参（去芦）　枣仁（炒杵）　白芍（酒炒）　黄耆（饭蒸）　当归　生地（各一钱五分）　茯苓（一钱）　黄柏（七分）　知母（一钱）　北味（六分）

劳倦内伤  ***************************
此症由飢饱失时，或劳倦过度，以致脾肾受伤。忽然发热，怠惰嗜卧，懒于言语，亦间有头痛，恶寒者，非外感也。外感之恶寒，虽近烈火而不休。内伤之恶寒，得就温暖而即解。外感之自汗，声高气壮。内伤之自汗，气短声微，外感之发热，头痛，昼夜不止。内伤之发热，头痛，则有止期。以此辨之。庶不至误。

劳倦内伤列方  ***************************
●补中益气汤　补　治虚弱人，劳倦发热。
黄耆（炙）　党参（米炒，去芦，各一钱五分）　白术（饭蒸）　归身（各一钱）　陈皮（六分）　升麻（蜜炙，四分）　柴胡（六分）　炙草（七分）
加生姜一片，红枣二枚煎。
●温胃饮　温补微散　治劳倦内伤，平素脏寒，而兼略有外感者。
党参（去芦，米炒）　白术（净炒，各一钱五分）　归身　防风（各一钱）　陈皮（五分）　乾姜（六分）　炙草（七分）
加生姜一片，煎。
●四君防风汤　补兼散　治劳倦内伤外感者。
党参（去芦，米炒，二钱）　白术（饭蒸，一钱五分）　防风　茯苓　荆芥（各一钱）　炙草（七分）
加生姜一片，红枣二枚煎。
●当归防风汤　补兼散　治劳倦内伤，血虚外感者。
党参（去芦饭蒸）　淮山（各一钱五分）　当归（二钱）　防风　荆芥（各一钱）　炙草（七分）
加生姜一片，红枣二枚煎。

痨瘵  ***************************
凡人内伤元气者，无非虚损之症。至于虚损之深，即成痨瘵。或骨蒸，或干嗽，或吐血，吐痰，营卫俱败，尪羸日甚，积渐而来，以致本末俱竭。此症切不可服寒凉药，万一要服，多不过三两剂，即当温补。不然则难救。此症由色伤者居多。

痨瘵列方  ***************************
●泻白散　微凉　治火气乘金而成痰嗽者。
桑白皮（二钱）　地骨皮（一钱五分）　甘草（七分）
水煎。
●地骨皮散　补微凉　治阴虚火旺，骨蒸发热，日静夜剧者。
熟地（四钱）　当归　丹皮（各一钱五分）　川地骨（二钱）　川芎（一钱）　白芍（酒炒，一钱五分）
●通关饮　微凉　治肺痿，声嘶喉痹，咳血烦躁者。
黄柏　知母（各一钱五分）　肉桂（去皮，另炖，六分）
水煎。
●四生丸　凉　治阳盛阴虚，血热妄行，或吐或衄者。
生地　生艾叶　生柏叶　生荷叶
共捣成团，如白鸽蛋大，晒乾，每服一丸，滚汤化下。
●秦艽扶羸汤　微凉兼补　治肺痿，骨蒸痨嗽，或寒热往来，声哑自汗，体虚倦怠者。
党参（去芦）　秦艽　紫苑　川地骨　柴胡　当归（各一钱五分）　鳖甲（醋炙，先煎，四钱）　细甘草（六分）
●润神散　补微凉　治痨瘵，憎寒壮热，口乾咽燥，疲倦，烦躁自汗。
党参（去芦）　黄耆　麦冬（去心，各一钱五分）　桔梗（一钱）　竹叶（六分）　炙草（七分）
加浮小麦一钱煎。
●清骨散　寒　治骨蒸痨热。此症亦有暂服石膏方寸匕，以热退即止者。
秦艽　青蒿　知母　川地骨　胡连　鳖甲（童便炙，各一钱）　炙草（五分）　银柴胡（一钱五分）
●五味子汤　补　治肾水枯涸，口燥舌乾。
黄耆（一钱五分）　党参（去芦，一钱）　北味（五分）　麦冬（去心，六分）　炙草（三分）
水煎。日夜服数剂。
●圣愈汤　补　治一切失血，或血虚烦渴，燥热，睡卧不宁等症。
熟地（四钱）　川芎（一钱）　党参（去芦，饭蒸）　黄耆（各二钱）　白芍（酒炒）　归身（各一钱五分）
●六味地黄汤　补　治肾精不足，虚火上炎。
熟地（四钱）　淮山（二钱）　萸肉　茯苓　丹皮（各一钱五分）　泽泻（盐水炒，一钱）
水煎。加肉桂三分，制附片七分，治命门火衰，不能生土，以致脾胃虚寒，少思饮食。
●独参汤　补　治元气虚而不支，大汗大下之后，及吐血，血崩，产后血晕诸症。
高丽参（去芦，饭蒸，米拌炒，一两五钱）
水煎。
●当归补血汤　补　治血虚身热。
黄耆（炙，七钱）　当归（一钱五分）
水煎服。此方再加当归一钱五分，治曾经失血，发热面赤，大渴。
●六君子汤　补　治脾胃虚弱，痞满痰多。
党参（去芦，米炒）　白术（饭蒸，各二钱）　半夏（制）　茯苓（各一钱五分）　陈皮（一钱）　炙草（八分）
加生姜二片，红枣二枚煎。如气虚肿满，痰饮结聚，脾胃不和者，加砂仁五分，藿香一钱五分。
●归脾汤　补　治思虑伤脾，不能摄血，或健忘怔忡。
黄耆（炙）　党参（去芦，米拌炒）　白术（饭蒸，各二钱）　远志（去心，五分）　当归　枣仁（即炒杵）　茯神（各一钱五分）　木香（七分）　龙眼（净肉，六分）　炙草（五分）
●保元汤　补微热　治气血虚弱。
党参（去芦，米炒，三钱）　黄耆（炙，二钱）　炙草（一钱）　肉桂（去皮，另炖，二分）
水煎。
●耆附汤　热补　治汗多而畏寒者。
制附子（一钱）　黄耆（炙，四钱）
水煎。
●獭肝散　和　治鬼疰，传尸，痨瘵。
獭肝一只（阴乾）
研细末，每日温汤调服二钱，日二次。


卷二  ——————————————————————————————————————————————————————————————————————————————————————————

血症  ***************************
凡人身之血，半随冲任而行于经络，半行于脉外而充肌腠皮毛。若外有所感，内有所伤，则血不循经从上而涌，则为吐血，咳血，咯血，鼻血，齿血，舌血。从下而走，则为大小便血，妇人血崩。须审其或由血热妄行，或由血寒凝滞，或由饮酒过多而咯吐，或由怒气伤肝而呕血，或由忧思过度而损伤心脾，或由色欲劳伤而隔阳失血，各症分明。又要问其平日是阳脏阴脏，现在爱凉爱热，病系新久，人或静躁，小便是清是赤，大便或结或稀，逐一审明，然后无误。又云：失血之症，无论上下，皆是经络散行之血，若仍循其经常之道路，自愈。除瘀血与伤寒外，其馀俱属七情飢饱劳力等因，可以一味固元汤主之。补药当用温药，亦须急加桂，附，炮姜随宜。或血虚烦渴，躁热，睡卧不安，须服圣愈汤。刚燥之剂，不可用。血气喜温而恶寒，寒则泣而不流。倘服寒药已愈，即宜接服温补，切不可再服凉剂，以致不救。

吐血列方  ***************************
●黑神散　和　治吐血，衄血，及口鼻俱出，若声未失，无不可救。
百草霜（即锅底烟，要乡间烧草者，烧柴者不可用）
研细末，每服二钱，米饮调下。若衄血者，兼以少许吹入鼻。凡血不论上下，用百草霜，或煅透黑姜炭，或烧莲蓬壳存性，研细末服，均可止之。
●参地煎　凉补　治吐血。
生地（六钱）　党参（去芦，二钱）　百草霜（二钱，研末）
水煎。又方藕节七个，荷叶顶七个，擂烂，入蜜一匙，煎服。亦治卒暴吐血。
●二神散　凉　治一切男妇吐血，或血崩下血，属热者。
陈槐花（炒焦，一两）　百草霜（四钱）
共研末，每服三钱，白茅根煎汤调下。舌上忽然出血，亦用此散掺之。
●犀角地黄汤　大寒　治胃火血热妄行，吐衄，或大便下血。出斑出疹皆宜。
生地（四钱）　麦冬（去心）　白芍　犀角尖（先煎）　丹皮（各一钱五分）
水煎。又方生石膏二钱，生地四钱。治胃火热甚，烦热作渴，头痛气壅而吐血。
●生地元参汤　凉　治色欲过度之人，肾火烁金而吐血唾血。
生地（四钱）　麦冬（去心）　白芍（酒炒）　丹皮　丹参（各一钱五分）　郁金（七分）　元参（一钱五分）　三七（五分）
加磨浓墨，并童便各半酒杯，冲服。
●加味葛花解酲汤　凉　治饮酒过多而吐血。
党参（去芦）　白术（净）　茯苓　砂仁（杵）　白蔻（净仁，杵）　葛花（各一钱）　青皮　陈皮　猪苓　泽泻（盐水炒，各七分）　神麴　木香（各五分）　黄连（四分）　丹皮（七分）
●加味四物汤　散血兼补　治血瘀而吐。未吐之前，胸必痛，及吐血，色必紫，或黑而成块。
当归　川芎　丹皮　香附（杵）　白芍（酒炒）　苏木（各一钱五分）　生地（酒炒，四钱）　红花（一钱）
水煎。如紫血尽而见鲜血，即服六君子汤，加当归、泡姜以温补之。又韭菜捣取自然汁饮，亦善行瘀血。
●芎归饮　散血兼补　治饱食用力，或因持重，努伤脉络，失血涌吐者。跌扑打伤，令人大吐者，亦宜之。
川芎（二钱）　当归（三钱）　红花（一钱）　桃仁（杵十二粒）
●独参汤　补　治大吐大衄大崩之后，血若稍止，即服此方，听其熟睡，切勿惊醒，则阴血一夜复生。
高丽参（去芦，米炒，一两五钱）
●固元汤　补　治吐血止后宜服。
黄耆（炙）　党参（去芦，米炒）　白芍（酒炒）　归身（各一钱五分）　炙草（一钱）　煨姜（二斤）
●圣愈汤　补　治一切失血症，或血虚烦渴燥热，睡卧不宁，不宜刚燥之剂者。
炙耆（一钱）　党参（去芦，米炒，二钱）　熟地（三钱）　川芎　白芍（酒炒）　当归（各一钱五分）
水煎。如微有火者，去熟地，加生地二钱。
●甘草炮姜汤　热　治大吐大衄，外有寒冷之状者。
炮姜（一钱五分）　炙草（二钱）　北味（一钱）
水煎。或服附子理中汤，加木香，亦宜。
●镇阴煎　补大热　治阴虚于下，隔阳于上，则真阳失守，血随而溢，以致大吐大衄，手足厥冷，危在顷刻者，速宜服之。
熟地（一两）　牛膝（盐水炒）　泽泻（盐水炒，各一钱五分）　附子（制，一钱）　肉桂（去皮，另炖，八分）　炙草（一钱五分）
水煎。如兼恶寒者，加炒乾姜一钱。气脱倦言，软弱之极者，速加炒高丽参，随宜。
●附子理中汤　补大热　治吐血色黯而非鲜红，或如猪肝色，或如红米粥水色者。此离位之血，非由火逼，其人气息轻微，身体不热，乃系脾肾不能摄血，虚寒大症。若服寒药必死。
党参（去芦，米炒）　附子（制，各二钱）　白术（净炒，二钱）　炮姜（一钱五分）　炙草（一钱）

嗽血咯血列方  ***************************
●加味地黄汤　凉补　治嗽而有血，痰易出者。
生地（三钱）　淮山（二钱）　萸肉　丹皮　茯苓（各一钱五分）　泽泻（盐水炒）　侧柏（炒成炭，研，各一钱）
水煎。如嗽而痰少难出者，乃系水竭于下，液涸于上也。宜加天冬、麦冬、百合。
●天门冬丸　凉　治吐血咯血，大能润肺止嗽。
贝母（三钱五分）　天冬（五钱）　杏仁（三钱五分）　阿胶（蛤粉炒珠）　茯苓（各二钱五分）
炼蜜为丸，如芡实大，每噙化一丸，津嚥下。
●生熟地黄汤　凉　治酒色劳伤，以致咯出之痰中有血丝者。此方治鼻衄亦可。
熟地　生地（各三钱）　天冬　麦冬（去心）　贝母（杵）　茯神（各一钱五分）　茜根（一钱）　甘草（六分）
水煎。如有火加黄柏、知母。须自知谨慎，不然必日甚。

鼻衄列方  ***************************
●茜根汤　凉　治衄血不止，心神烦闷。
生地（二钱）　阿胶（蛤粉炒珠）　茜根　侧柏叶（炒黑，各一钱五分）　甘草（炙，一钱）
加生姜二片煎。
●柏艾饮　凉　治鼻衄。
生地（三钱）　淮山（二钱）　莲仁（去心，二钱）　柏子仁（去净油）　丹皮　萸肉（各一钱五分）　泽泻（盐水炒，一钱）　生荷叶（一张，乾者不效）
加生艾叶捣汁半酒杯冲服。治法与吐血略同。凡加味地黄汤、生熟地黄汤，及镇阴煎，均可因症选服。
●茅根汤　凉　治鼻血。
白茅根（一两）　侧柏（炒成炭，二钱）
水煎。或用生茅花更胜。
●地黄膏　凉补　治衄血往来，久不愈者。
生地黄　熟地黄　枸杞子　川地骨（各八钱）
共熬膏，每服一匙，蜜汤调下。

舌血牙血列方  ***************************
●香薷饮　散　治舌上出血，如孔钻者。
香薷（二钱）
水浓煎，服半茶杯，外用槐花，或蒲黄，炒成炭，研末掺之。
●萝卜方　治满口牙内出血。
生萝卜（一个）
用口嚼烂，含少顷吐去即愈。
●竹茹醋　治牙龈出血。
生竹茹（五钱，无生用干，须加倍）
用醋浸一宿，不时含之。
●荆槐散　治牙宣出血，疼痛不止。
槐花　荆芥穗
等分为末，搽患处。
●杞子汤　补　治满口牙内出血。
枸杞子（四钱）
水煎漱之，然后吞下。以枸杞细嚼，吞下亦可。

尿血列方  ***************************
●生地黄饮　凉　治血热，小便出血。
生地（一钱）　阿胶（蛤粉炒珠）　侧柏叶（炒黑，各一钱五分）
水煎。
●地黄赤茯散　凉　治尿血。
生地　赤茯苓　海螵蛸（去硬皮）
等分为末，每服三钱，柏叶、车前煎汤调下。此方血淋亦治。如痛兼以藕汁萝卜汁调服。
●发灰散　和　治尿血及一切血症。
乱发（洗净，煅透成炭）
研细末，每服二钱，米醋汤调下。
●珀珠散　微凉　治所溺之血成块，窍滞不利，茎中急痛者。此症因忍精不泄，或年老竭欲而成。
滑石（飞过，六钱）　甘草末　琥珀末（各一钱）　珍珠末（五分）
加朱砂末五分，合匀，每服二钱，白汤调下。如有热尿涩，以导赤散加牛膝、郁金清之。利后仍服此散甚效。导赤散：麦冬、生地、木通、甘草、竹叶、车前、赤茯。

大便下血列方  ***************************
●清魂散　和　治肠风下鲜血而腹不痛者。
当归（五钱）　荆芥（炒成炭，三钱）
研末，分三次米饮调下。
●槐花汤　微凉　治肠风，脏毒下血。
侧柏叶（二钱）　荆芥穗（炒黑）　槐花（炒黑，各一钱一分）　枳壳（面煨去瓤，一钱）
水煎。或加白芍一钱五分，乌梅二只。如有热加生地二钱，黄芩一钱。
●归芍六君子汤　补　治脾阴虚弱下血。
党参（去芦，米炒）　白术（净炒）　茯苓（各一钱五分）　当归（一钱五分）　白芍（酒炒，二钱）　半夏（制）　陈皮（各一钱）　炙草（六分）
加烧黑莲蓬壳，研末一钱，冲药服。
●附子理中汤　补大热　治大便下血，其血非鲜红，或淡红色，或灰黑色，或色如红米粥者。此乃气虚，不能摄血，脾元脱绝之症。若加之呕吐，则更为危急。宜速服此汤。服凉药必死。慎之。
党参（去芦、米炒，二钱）　附子（制，一钱五分）　白术（净炒，二钱）　乾姜（炒，一钱）　炙草（一钱）
水煎。呕吐加制半夏二钱。如粪出多，或溏泄者，乾姜用二钱，附子用三钱。

肿胀  ***************************
此症有二，一病在气，一病在水。凡气分之病，倏然浮肿，或自上及下，随按而起。有气热者，有气寒者，有气湿者，有气虚者。若病在水，其色明润，其皮光亮，其肿不速，按之窅而不起，浸渍有渐，属阴症者居多。又云：先肿于内而后及于外者，多实。先胀于表而后渐及于内，或外虽胀而内不胀者，多虚。小便红赤，大便秘结者，多实。小便清白，大便稀溏者，多虚。形色红黄，气息粗长者，多实。形容惟悴，声音短促者，多虚。当辨而治之。肿胀之病，无论是气是水，是单腹胀，愈后均宜服六君、香砂六君、归脾、补中益气等汤，或服六味、八味、金匮肾气等丸，须择宜而用。若病后浮肿者，乃系虚症，服补剂自愈，不得误认。

肿胀通用列方  ***************************
●局方五皮饮　和　治风湿客于脾经，以致面目虚浮，四肢肿满，心腹膨胀，上气急促，兼治皮水胎水。
茯苓皮（二钱）　五加皮　地骨皮　大腹皮（酒洗净）　生姜皮（各一钱五分）
水煎。上肿宜发汗，加苏叶、防风、杏仁各一钱五分。下肿宜利小便，加木通一钱，猪苓、防己一钱五分。小便清长为阴水，加制附子、生姜各一钱，白术二钱，川椒六分，木香七分。小便不利为阳水，加猪苓、防己、知母各一钱五分。凡虚寒人，宜加白术、党参、附子、肉桂。壮健人，宜加枳壳、莱菔子。畏风之甚者，宜加黄耆三四钱，或再加附子一钱。
●澹寮五皮饮　和　治病后身面四肢浮肿，小水不利。此由气不能运，散漫于皮肤肌腠之间，故令肿满，此方最宜。孕妇胎水肿满，用此方加白术、茯苓。
生姜皮　桑白皮　大腹皮（酒洗净）　赤茯苓皮　广陈皮（各一钱五分）
水煎。腰以上肿者，邪在表也。宜发汗，加苏叶、防风、荆芥、秦艽之类。腰以下肿者，邪在里也。宜加车前、泽泻、萆薢、防己、赤小豆、茯苓等药，以利小便。若小便清长，则不可过利。如烦渴便闭者，阳水也。加连翘、黄芩、黄柏。不烦渴便不闭者。阴水也。加附子、乾姜、肉桂。

气肿列方  ***************************
●平胃散　和　治心腹胀满。
苍术（米泔水浸，一钱五分）　厚朴（一钱）　陈皮（一钱）　炙草（六分）
水煎。气郁，加香附、木香。伤食，加麦芽、山楂。伤酒，加乾葛二钱、砂仁七分。痰多，加茯苓三钱。腹痛，加生白芍二钱。小便闭，合五苓散煎服。如贴脐左右上下胀者，胀必兼痛，去苍术，加红花一钱，当归、柴胡各一钱五分，肉桂四分。
●厚朴散　和　治壮健人心腹胀满而气壅实者。虚弱者勿服。
川厚朴（姜汁制，六钱）
研末，每服二钱，姜汤下。
●调气平胃散　和行气　治胃气不和，胀满腹痛。
苍术（米泔水浸，一钱五分）　厚朴（姜汁制）　乌药（各一钱）　白檀香（五分）　陈皮　藿香（各一钱）　砂仁（杵，五分）　白豆蔻（去壳杵，六分）　木香（七分）　炙草（五分）　生姜（三片）
●芍药枳实散　和　治食积痞满，及小儿腹大胀满，时常疼痛，脾胃不和等症，最效。
白术（净，一两）　枳实（面煨去瓤，五钱）　陈皮　赤芍药（各三钱）　老米（炒香，二钱）　莲仁（去心，二钱）
研末，每服二钱，白汤下。寒加乾姜。气虚加党参。

水肿列方  ***************************
此症宜忌盐酱，愈后亦须忌百日。
●茯苓汤　和　治水肿。
白术（净，二钱）　茯苓（三钱）　郁李仁（杵，一钱五分）
加生姜汁煎。又方白术、泽泻，等分为丸，茯苓汤下。
●小分清饮　和　治湿滞肿胀，不能受补，小水不利者。
茯苓（三钱）　枳壳（面煨，去瓤）　厚朴（各一钱）　生薏米（四钱）　泽泻（盐水炒）　猪苓（各一钱五分）
水煎。如无内热而寒滞者，加肉桂五分。黄疸症，则加茵陈二钱。
●消肿方　和　治水肿。
赤小豆（杵，拣紧小赤黯者始真，四钱）
同黄雌鸡煮食，或用鲤鱼、鰂鱼同煮食均可。
●金匮肾气汤　热补利水　治脾肾阳虚，不能行水，小便不利，腰重脚肿，或肚腹肿胀，四肢浮肿，或喘急痰盛，已成膨症者，甚效。
熟地（四钱）　淮山　茯苓（各二钱）　萸肉（一钱五分）　牛膝（盐水炒）　附子（制）　泽泻（盐水炒）　车前　丹皮（各一钱）　肉桂（去皮，另炖，四分）
●鸡屎醴　凉　治水肿甚效。
雄鸡一只（用大麦喂四五日，取鸡屎约半茶怀，炒黄色）
以好酒浸鸡屎，煎约一茶盅，去渣，令病人温服。少顷腹内气转而鸣，湿从大便泄出，其肿渐消。如泄未尽，再服一二次，愈后须服六君子汤补之。平日养鸡之宠底，铲去上面污秽，连泥掘取一大碗，水煎去泥，加酒一杯服亦效。
●治水肿奇方
赤尾鲤鱼（一只，约重一斤，破开去肠杂，不得见水与盐）
用生白矾四钱，研细末，掺入鱼腹内，以粗纸包裹，外以黄土包好，放灶内煨熟，取出去净纸坭。食头者上消，食身与尾者下消，一日用尽，屡验。愈后要服补剂。

单腹胀列方  ***************************
●五味异功散　补　治单腹胀。凡一切肿胀，愈后均宜服。
党参（去芦，米炒，三钱）　白术（净）　茯苓（各二钱）　陈皮　炙草（各一钱）
水煎。半夏，藿香，俱可加入。如寒则加乾姜，随宜。
●附子理中汤　补大热　治单腹胀，虚寒之甚者。
党参（去芦，米炒，三钱）　白术（净炒）　附子（制，各二钱）　乾姜（炒，一钱五分）　炙草（一钱）

积聚  ***************************
此症一由五脏所生，一由六腑所成。盖积者积垒之谓，或以饮食之滞，或以脓血之留。凡汁沫凝聚旋成症块，皆积之类。其病多在血分，有形而静者也。聚者聚散之谓，或胀或不胀，或痛或不痛。凡随触随发，时往时来，皆聚之类，其病多在气分，无形而动者也。治此者当辨其新久虚实，应攻应补，或攻补兼施。《内经》云：大积大聚，衰其半而止，过则死。诚不可不慎也。

积聚列方  ***************************
●三稜散　攻峻剂　治积聚症瘕，坚满不散。此方惟壮健新病者宜服。若久病或虚弱，或年老，须斟酌。或服一钱，兼服补剂。
白术（净炒）　三稜（各一两）　木香（一钱）　蓬术　当归（各二钱五分）　槟榔（一钱五分）
研末，每服二钱，沸汤下。热积，加黄连、黄芩。寒积，加附子、乾姜、肉桂。酒积，加葛根，或葛花。血积，加桃仁、红花。痰积，加半夏、茯苓。水积，加桑白皮、赤小豆。肉积，加山楂、阿魏。果积，加麝香、草果。愈后，宜服六君子汤，与香砂六君子汤，或附子理中汤。
●枳实丸　和去积　专治食积癖块。
白术（净）　枳实（面煨，去瓤）　山楂（去核）　麦芽　半夏（制）　神麴（各五钱）　苍术（米泔水浸）　陈皮（各一钱二分）　木香（四分）　姜黄（七分）
共研末，用荷叶蒸饭为丸，如绿豆大，每服三钱，淡姜汤下。
●大和中饮　和去积　治饮食留滞，积聚等症。
陈皮　厚朴（制，各一钱五分）　山楂　麦芽（各二钱）　枳实（面煨去瓤，一钱）　砂仁（杵，五分）　泽泻（盐水炒，一钱五分）
水煎。胀甚，加白芥子一钱。胃寒恶心，加乾姜一钱。痛则加木香、乌药、香附之类。又芍药枳实散，治食积胀满，或疼痛，最稳最验，大人小儿俱合。方在肿胀内。
●木香枳壳汤　补兼消　治虚弱人气滞胀痛。
党参（米炒，去芦，二钱）　白术（净，一钱五分）　枳壳（面煨，去瓤）　厚朴（制）　乌药　当归　陈皮（各一钱）　木香（六分）
加生姜二片煎。分二次服。
●加味香砂六君汤　补兼行　治虚弱人积聚。
党参（去芦，米炒，二钱）　白术（净）　陈皮　制半夏　归身　茯苓（各一钱五分）　炙草（七分）　木香（冲药服，七分）
加生姜二片煎。此方去生姜，加煨姜三片，用白芜荑炒，研末一钱，冲药服，治血鳖多验。血鳖者，嗜酒人血郁于酒，则成酒鳖。多气人血郁于气，则成气鳖。虚痨人败血杂痰，则成血鳖。此鳖如虫之行，上侵入嚥下，下触入肛，或附胁背，或隐胸腹，名虽各异，治法俱同。
●参附汤　热补　治服攻药大下血积，自汗不止，气弱不能转动者，须速服此方。
高丽参（去芦，米炒，五钱）　附子（制，三钱）
水煎。如贫不能买参者，服炙耆六钱，当归二钱，制附子三钱。
●消痞膏　治积聚痞块。
朴硝　蒜头（杵，各五钱）　大黄　急性子（各三钱）　三稜　蓬术（各四钱）　乳香（制）　真阿魏　没药（制，各二钱）
将三稜、蓬术、大黄、急性子，研末，用芝麻油四两，煎蒜头、朴硝，及药末，煎好，去蒜头，下黄丹二钱，候已成膏，以乳香、没药、阿魏三味，研粉加入，再加麝香二分搅匀，贮有盖瓦器内，俟三两日，火气去净。以白布或厚油纸摊贴，五六日一换。或见大便有脓血，勿以为异。亦有不下脓血者。须忌房事，及一切生冷物。

眩晕  ***************************
《内经》云：上虚则眩。又云：肾虚则高摇，髓海不足则脑转耳鸣。此症虚者十居八九，而兼火兼痰者，间亦有之。原其所由，或因劳倦过度，或因飢饱失时，或因呕吐伤上，或因泄泻伤下，或因大汗亡阳，或因大醉伤阴，或因被殴夺气，或因焦思不释，或因男子纵欲，或因妇人血崩，皆能致之。须服补气补血等药，切不可服寒凉消散之剂，以伐其生气。此症忽然头晕，眼黑，脑髓旋转，不可以动，与头痛之上实者不同，宜辨。

眩晕列方  ***************************
●八珍加减汤　补　治气血两虚眩晕。
党参（去芦，米炒）　白术（饭蒸，各二钱）　熟地（三钱）　当归　天麻　茯苓（各一钱五分）　炙草（一钱）　生姜（三片）
●补中益气加减汤　补　治气虚眩晕。
炙耆（一钱五分）　党参（去芦，米炒）　归身　白术（饭蒸）　天麻　钩藤（各一钱五分）　陈皮（七分）　炙草（六分）
加生姜二片，红枣二枚煎。
●六味地黄加减汤　补　治精气不足而眩晕。
熟地（四钱）　淮山（炒）　杞子（各二钱）　萸肉　天麻　茯苓（各一钱五分）　炙草（一钱）
水煎。如火衰者加肉桂四五分。
●天麻六君子汤　补　治眩晕兼有痰或呕者。
党参（去芦，米炒，二钱）　白术（净，二钱）　半夏（制）　天麻　茯苓（各一钱五分）　陈皮　炙草（各一钱）
加生姜二片，红枣二枚煎。

头痛  ***************************
此症有风邪，有火邪。风邪者身必寒热，或多清涕，或兼咳嗽，皆由风寒在经，散去风寒，其病自止。火邪者各经俱有，惟阳明为最，正以阳明胃火，盛于头面，而直达头维，故其病更甚也。暂痛为邪，久痛为虚。邪则分寒热而除之，虚则审阴阳而补之。然亦有久病为邪所缠，暂痛因虚而发者。外邪之火可散而去，内郁之火得升而愈炽。此外又有气虚痛，血虚痛，肾虚痛，痰痛，偏左右痛者。症与眩晕不同。

头痛列方  ***************************
●羌活汤　散　治外感邪在太阳头痛。
防风　羌活　川芎（各一钱五分）　苍术（米泔水浸）　白芷（各一钱）　甘草（七分）
加生姜三片，连须葱白二寸煎。如有汗去苍术。
●升麻葛根汤　散　治外感邪在阳明，头痛连及目眶者。
葛根（二钱）　升麻　秦艽　荆芥　苏叶　赤芍（各一钱）　白芷（一钱五分）　甘草（七分）
加生姜二片煎。凡面浮肿而痛者，风也。亦服此方。又癍疹者，邪热所化也。用此方加牛蒡子。
●逍遥散　补微散　治少阳头痛，兼两胁痛者。
柴胡　当归　白术（净）　白芍（酒炒）　茯苓（各一钱五分）　炙草（一钱）　薄荷（五分）
加生姜二片煎。如有热，加丹皮一钱，栀子一钱五分。
●都梁丸　微散　治风吹项背，头目昏眩，脑痛，及妇人胎前，产后，伤风头痛者。
白芷（沸汤泡，切）
炼蜜为丸，如弹子大，每服一丸，荆芥汤下。
●加味二陈汤　治头痛而多痰者。
陈皮　苍术（米泔水浸，各一钱）　半夏（制）　川芎　南星（制）　茯苓（各一钱五分）　炙草（一钱）
●生地芍药汤　寒　治火邪头痛。
生地（二钱）　花粉　白芍　知母　泽泻（盐水炒）　黄柏（各一钱五分）　木通（一钱）
●竹叶石膏汤　寒　治阳明火邪盛极而头痛者。
生石膏（杵三钱）　桔梗　木通　淡竹叶（各一钱）　薄荷叶（八分）　甘草（一钱）
●吴萸汤　温补　治头痛如破，乾呕吐涎沫者。
党参（去芦，米炒，三钱）　吴萸（泡，一钱）
加生姜五片，大枣四枚煎。
●加味补中益气汤　补　治气虚头痛。
炙耆（一钱五分）　党参（去芦，米炒）　白术（净）　归身（各一钱五分）　陈皮　川芎（各一钱）　升麻（蜜炙，三分）　柴胡（四分）　炙草（七分）
加生姜二片，大枣一枚煎。或加蔓荆子七分。
●加味四物汤　补　治血虚头痛。
熟地（四钱）　川芎（一钱五分）　当归（三钱）　蔓荆子（杵一钱）　白芍（酒炒，一钱五分）
水煎。如有热，加黄柏、知母各一钱。
●当归酒　补　治血虚头痛欲裂。
大当归（一两）
用好酒煎服。
●六味地黄加减汤　补　治肾水虚头痛。
熟地（四钱）　杞子（二钱）　萸肉　川芎　茯苓（各一钱五分）　淮山（二钱）　炙草（一钱）
●八味地黄加减汤　热补　治命门火虚头痛。
熟地（四钱）　淮山（炒，二钱）　杞子（三钱）　萸肉　川芎　茯苓（各一钱五分）　附子（制，一钱）　肉桂（去皮，另炖，四分）　炙草（一钱）
加酒洗淡肉苁蓉二钱。

头风痛列方  ***************************
●点头散　和　治偏正头风。
川芎（三钱）　香附（去毛，炒，一两）
研末，每服二钱，清茶调下。
●二陈当归汤　和　治偏左头痛。
当归（三钱）　半夏（制）　白芍（酒炒）　川芎　陈皮　白芷　茯苓（各一钱）　炙草（七分）
●加味二陈汤　寒　治偏右头风。
沙参（酒炒，三钱）　半夏（制）　防风　南星（制）　川芎　茯苓（各一钱）　黄芩（七分）　陈皮（一钱）　黄连（五分）　甘草（六分）
●偏正头风薰蒸方
川芎（五钱）　殭蚕（因人年岁，一岁用一只，二岁二只至五六十岁，亦递加之）　晚蚕沙（二两）
用水五六碗，煎至三碗，以厚纸封砂锅中，开一孔如钱大。病人就之，以薰蒸其痛处。虽年久症，不过治五六次即愈，永不再发。

咽喉  ***************************
凡咽喉之肿，肿于咽之两旁为双蛾，肿于一边者为单蛾。其形圆突，与缠喉风之满片红肿者不同。大约多由于火，而亦有阴虚水亏，阴盛隔阳者。果系实火，必有火症可验，自当用清凉解毒之药。若因酒色过度，以致真阴亏损，此肾中之虚火也。非壮水不可。又或火虚于下，隔阳于上，此无根之火，即肾中真寒症也。非温补命门不可。《内经》云：骤起非火，缓起非寒。故忽然而痛难忍者寒症也。悠缓而痛者乃系热症也。如忽然肿大，制药不及，恐闭塞咽喉。速将小竹削尖刺破，以出其血，此亦不得已救急之策。

咽喉列方  ***************************
●甘桔汤　微凉　治一切咽乾咽痛。
桔梗　甘草（各一钱五分）
水煎。如治蛾喉，加荆芥穗、牛蒡子各一钱。
●烧盐散　和　治喉中悬痈垂长，咽有妨碍。
白盐（烧过）　枯矾
等分，研细末，蘸少许点之即消。
●消毒凉隔散　寒微散　治咽喉初起肿痛。
黄芩　黑栀（各一钱五分）　连翘（二钱）　牛蒡子（一钱）　薄荷（七分）　甘草（一钱）
●皂角散　治双单蛾喉。
皂角（拣新的，虫蛀者勿用）
研细末，好醋调匀，以鹅毛蘸药入喉搅动，以出其痰，另用此药醋开涂喉外，干则随换，功效甚速。或用真桐油一分，蘸药卷搅喉内，则痰随油吐亦佳，愈后均宜加味甘桔汤。煎甘草水饮，可解油气。
●指甲散　治喉蛾。
手指甲（焙焦，六分）　灯心（烧灰，一分或五釐）
共研细末，吹入患处，其蛾即破，破后亦服甘桔汤。
●地黄滋阴汤　补　治咽喉肿痛，日轻夜重，痰声如锯者。
熟地（五钱）　茯苓（三钱）　麦冬（去心）　萸肉（各二钱）　牛膝（盐水炒，一钱五分）　北味（七分）
●姜桂饮　大热　治顷刻间咽喉痛极难忍。
肉桂（去皮）　乾姜（炒黄）　炙草（各五分）
用滚水半碗，将药共炖好，去渣候温，缓缓饮之。一方用生附子一厚片，涂白蜜，炙透变黑色，取如豆大一粒，含口内咽津，亦立刻见效。
●八味地黄汤　温补　治隔阳喉痹，或因色欲伤精，或因泄泻伤肾，或因过服寒凉，以致火不归元，上热下寒者。
熟地（四钱）　淮山（炒，二钱）　泽泻（盐水炒）　萸肉（各一钱五分）　白芍（酒炒）　元参（各一钱）　茯苓（钱五分）　肉桂（去皮，另炖，六分）
水煎，前方姜桂饮，与炙附子粒，亦可用。

眼目  ***************************
凡人六腑五脏之精华，上注于目而为之睛。肺之精为白眼，筋之精为黑眼，骨之精为瞳子，血之精为络毗，肉之精为约束。盖风热之邪，上攻于目则赤肿疼痛。白精赤，火乘肺也。黑精赤，火乘肝也。瞳仁赤，火乘肾也。目胞肿，火乘脾也。两眦赤，火自甚也。其或隐涩难开，羞明多泪，暴生云翳，皆属火症。除此之外，而一切目视无光，及昏黑倦视，非阴虚即阳虚，不可混治。又云：肿而硬者属热盛也。宜先清凉。肿而软者属风盛也。宜先发散。病分新久，障有内外。新病多实，久病多虚。外障多火，内障皆虚。治各不同，不可执一。

眼目列方  ***************************
●密蒙花汤　和散　治风热上攻，两眼昏暗，眵泪羞明，并赤肿翳障。
甘菊花（三钱）　密蒙花　羌活　木贼　石决明（杵）　白蒺藜（炒，各一钱五分）
水煎。如火盛，加黄连五六分。
●泻肺汤　凉散　治肺受风热，七情郁结，风毒上攻，眼目忽然肿痛难开者。
羌活　元参　桔梗（各一钱五分）　川地骨（一钱）　桑白皮（二钱）　甘草（一钱）
●加减徙薪饮　寒　治目赤肿疼痛。
黄芩　山栀（杵，炒黑）　白芍（酒炒）　丹皮　茯苓（各一钱五分）　菊花（二钱）　甘草（六分）
●八味还睛汤　凉散　治肝肺停留风热，翳膜遮睛，痛涩眵泪。
决明子（炒，一钱五分）　白蒺藜（炒去刺）　防风　木贼　山栀仁（杵，各一钱）　青葙子（半炒，四分）　蝉蜕（去头足，四只）　麦冬（去心，一钱）　细甘草（六分）
●抑肝顺气汤　凉补行滞　治眼红不退，气滞血凝，上攻头目，眼眶胀痛。
柴胡　青皮　生地　草决明　当归（各一钱五分）　香附（酒炒，杵，二钱）　黄芩（一钱）　白芍药（酒炒，一钱五分）　川芎（一钱）　甘草（七分）
●菊花饮　微凉　治目赤肿疼痛。眼科药多系寒凉，看病加之。
白菊花（二钱）
水煎。如两眼角肉绽者，泻心火为主，加黄连六分，黄芩一钱，连翘一钱五分，麦冬一钱五分，甘草七分，灯心一团。白睛红多者，泻肺火为主，加桑白皮二钱，黄芩一钱，黄连四分，黑栀、升麻各一钱，连翘一钱五分。黑睛肿痛者，泻肝火为主，加龙胆草、青皮各一钱，黄连三分，草决明一钱五分，甘草七分。瞳神昏暗，泻肾火为主，加生地、泽泻、黄柏各一钱五分，连翘一钱，升麻七分，黄连三分，甘草六分。又云：红丝侵黑珠者，加桑白皮三钱。目中红丝多者，加山栀仁三钱。血灌瞳仁，两目通红者，加石膏、大黄各二钱。瞳仁端正不动者，加新瓦焙燥蜣螂虫，研末三钱。蟹眼，虾眼，突出老膜者，加千里明三钱，石燕一钱五分。视人长大似两人者，加青葙子三钱。眼内如针刺者，加大黄、山栀仁各二钱。两目黑珠红而白珠不红者，加茜草、赤芍、栀子仁各二钱。白珠红而黑珠不红者，加百合、栀子仁各二钱，黄连六分。
●助阳和血汤　微补兼散　治眼发之后，热未退清，白睛赤色，隐涩难开而多眵泪者。
炙耆　当归（酒洗，各一钱五分）　柴胡（一钱）　防风（七分）　升麻（蜜炙，三分）　白芷（六分）　荆子（杵，五分）　炙草（四分）
●驻景丸　补　治肝肾气虚，而目昏暗。
熟地（七钱）　当归（五钱）　丝饼（一两）　杞子（七钱）　北味（三钱）　车前（六钱）　楮实（四钱）　川椒（去合口者，三钱）
炼蜜为丸，如绿豆大，每服三钱，酒下或白汤下。
●六味地黄汤　补　治肾水虚，目视无光，乾枯少润。
熟地（四钱）　淮山（二钱）　萸肉　茯苓（各一钱五分）　泽泻（盐水炒）　丹皮（各一钱）
如肾火虚，加制附子一钱，肉桂四分。
●加味四君子丸　补　治虚寒目疾。
潞党参（去芦，炒，一两）　白术（炒，八钱）　川椒（去合口者，一钱五分）　丝饼（七钱）　肉苁蓉（酒洗淡，五钱）　茯苓（四钱）　炙草（二钱）
炼蜜为丸，如绿豆大，每服三钱，白菊花汤下。
●六一丸　热补　治血虚目暗。
当归（五两）　制附子（五钱）
炼蜜为丸，如绿豆大，每服二钱酒下。
●羊肝丸　微补　治目疾内障。
夜明沙（淘净）　蝉蜕（去头足）　当归　木贼（去节）
等分为末，用羊肝（去筋膜），煮熟，捣烂为丸，如绿豆大，每服三钱，白汤下。
●百灵粉　和　治鸡朦眼，夜不见路者。
锅底烟（要烧草者方好，烧柴者勿用，二钱）
研细末，用煮熟猪肝切片，蘸而食之，即愈。
●治青盲奇方
用白犬生子目未开者之乳，频频点之。虽十年久疾亦愈。
●治胬肉方
用雀粪，研如香灰细，乳汁和匀，点之能去目中胬肉，亦可止泪。雀即是在屋檐为巢者。
●立消膏　治浮翳宿障，雾膜遮睛。
雪白生盐（用净磁器碗，研如香灰细）
用大灯心蘸盐少许，轻手指定浮翳，点上三四次即愈，亦无痛痒。
●去膜眼药方　治膜如米碎粒者甚效。惟如梅花片者颇难。
海螵蛸（去净硬皮，二钱）　脑片（一分）
共研末如香灰细，以入口无渣为度，用灯心染生蜜糖蘸药少许，点患处日数次。如眼内无膜，不论何等眼药，切不可点入，慎之。凡欲退膜，如蝉蜕、蛇蜕、木贼、青葙子、密蒙花、草决明、石决明、夜明砂之类，皆宜服。
●洗眼方　凡用寒凉药点眼洗眼，多致逼热入内，往往误事，惟天然水最善。
天然水（即龙口水，若无则用水从地脉来者）
用洁净器煎滚，倾入茶盅内，候少温，拣新白绢一块，放水内洗眼，日洗三五次，火气自退，最稳最验。

齿痛  ***************************
此症不过曰火、曰虫，及风寒而已。火痛多肿，喜饮冷，得冷则更疼者，雠仇之意也。虫痛则一牙作痛，蚀尽一牙，又蚀一牙作痛也。风寒者，因客寒犯脑，齿连头痛，是寒邪也。故喜热饮，不肿不蛀也。又云：实火痛不可忍，虚火其痛甚缓，日轻夜重。以手按其痛处，实者热也，虚者风也。当辨而治之。

齿痛列方  ***************************
●消胃汤　寒　治胃火牙痛。
生地（二钱）　当归（一钱五分）　黄连（六分）　升麻（一钱）　丹皮（三钱）
如肿痛牙龈不出血者，属气分。加荆芥一钱，防风一钱，细辛四分。
●滋阴清胃饮　寒　治胃火兼阴虚牙痛者。
生石膏（杵，二钱）　熟地（四钱）　泽泻（盐水炒，一钱五分）
●安肾汤　补　治虚火牙痛。
熟地（四钱）　淮山（炒）　枸杞（各二钱）　茯苓　牛膝（盐水炒）　萸肉（各一钱五分）
水煎。或加肉桂四分，泽泻一钱五分，以引火归位。
●加味温风汤　大热兼散　治寒邪犯脑，牙连头痛者。
当归　川芎　羌活（各一钱五分）　蜂房（炙，一钱）　细辛（四分）　荜茇（七分）　麻黄（去净节，六分）　附子（制，一钱）
水煎，服一半，口含一半，久之连涎吐出，自愈。
●丁香散　治牙痛。
荜茇　丁香　蝎梢　川椒（炒）
等分为末，每用少许擦于患处。又方细辛三分，北味三分，共捣为丸，塞患处立效。
●如神散　治风牙虫牙疼痛。
川椒（炒，二钱）　蜂房（炙，三钱）　共研细末，每用二钱，水煎数沸，乘热漱之。
●立效散　治风虫牙痛。
良姜　草乌　细辛　荆芥穗
等分为末，用少许擦牙，有涎则吐之。
●治虫牙奇方
川椒　樟脑
等分研末，放铜杓内，以盅盖好，周围以面封固，置风炉内，微火升之。少顷觉闻樟脑气透出，即取起在地上候冷，揭开，药俱飞上盅盖，以少许塞牙痛处，立愈。
●杀虫散　治牙虫痛在一处，无论有脓无脓皆是。
雄黄（拣明净的，六钱）
研细末，用真芝麻油一盅调匀，口含片时漱出，再含再漱，数次即愈。又方五倍子煎浓汁，含漱数次，其虫立死。上牙痛，韭菜子烧烟，用笔管吸而薰其痛处。如痛在下牙，则煎浓汁，不时含漱之。
●人中白散　治走马牙疳，牙床出血溃烂，并治咽喉肿痛，腐烂，红赤者。
元明粉（五分）　人中白（一钱）　真青黛　儿茶　真硼砂（各一钱）　马屁勃（五分）
加顶上冰片二分，共研极细末掺之。如咽喉病，则用笔管吹入，日三次，夜二次。
●养牙法
凡人牙将脱落，必先浮突。故欲养牙者，须每日将牙轻轻咬实，渐咬渐齐，而牙自固。又当于早起时，咬定牙根，而后小解，非独养牙，亦且固肾。饭后必漱齿，至老不坏。

耳鼻  ***************************
凡耳之聋闭，若由诸经之火，壅塞清道而然者。其症必哄哄熇熇，或胀闷，或烦热，或兼头面红赤。清其火而闭自开。至于肝胆气逆，风寒外感，挖损震伤，年老病后，皆能致病，治法多端。惟鼻病只有外感与内伤二者而已。

耳症列方  ***************************
●清化饮　凉　治内火上炎耳闭。
生地　茯苓（各二钱）　黄芩（一钱）　麦冬（去心）　白芍（酒炒）　丹皮　石斛（各一钱五分）
●柴胡清肝饮　凉　治怒动肝火而耳闭。
柴胡　白芍（酒炒，各一钱五分）　黑栀　连翘　黄芩（各一钱）　甘草（七分）
●地黄汤　补　治肾虚耳聋。肾虚耳响其声小，与火热上炎肝气内动者不同。
熟地（四钱）　淮山（炒）　杞子　茯苓（各二钱）　萸肉（一钱五分）　丝饼（三钱）
如肾有邪火，则去杞子、丝饼，加泽泻一钱五分，黄芩、知母各一钱。
●耳聋外治方
真磁石（一粒，如豆大）　川山甲（二分，炙研末）
用绵少许，撒药末其上，实包磁石塞耳，口内含生铁一块，如闻风雨之声即通。
●白龙散　治耳有脓水不干。
枯矾（四分）　龙骨（一钱五分）
共研末，先用绵杖搅净脓水，然后将药少许吹入，日二三次。又方亦将绵杖搅净，取菖蒲根，水洗去坭，捣汁一杯，灌入浸洗，数次即愈。
●烧酒洗方　治耳被挖伤，内常湿而不干者。
用三熬烧酒，灌入耳内，浸洗数次即干。

鼻症列方  ***************************
●川芎饮　和散　治风寒鼻塞。
羌活　川芎　藁本　白芷（各一钱）　苍术（米泔水浸，一钱五分）　细辛（四分）　甘草（七分）　葱白（三寸）
●苍耳散　和散　治鼻流浊涕，名鼻渊者。
辛夷仁　薄荷叶（各二钱五分）　苍耳子（一钱二分）　白芷（五钱）
共为细末，每服二钱，茶清或葱汤食后调下。
●细辛散　治鼻齆有齆肉，不闻香臭。
瓜蒂　细辛（各一钱）
共研细末，绵裹如豆大，塞鼻内。
●白矾散　治鼻生瘜肉。
白矾（煅）
研细末，以绵咽脂包少许，塞鼻内。数日瘜肉随落。

心腹痛  ***************************
此症须分虚实寒热。凡可按为虚，拒按为实，久痛为虚，暴痛为实。得食略可者为虚，胀满畏食者为实。痛徐莫得其处者为虚，痛剧一定不易者为实。无胀无滞者多虚，有物有滞者多实。又云：热在上者，必有烦热，焦渴，喜冷等症。热在下者。必有胀热，秘结等症。三焦痛病，惟因寒滞、气滞、食滞者最多。因虫、因火、因痰、因血者，皆能作痛，但痰痛、虫痛多在中焦。火痛、寒痛三焦俱有，血痛则多在下焦。然血症痛，妇人所常有。男子虽有，亦少也。宜辨之。

心腹痛列方  ***************************
●香附汤　和　治心气痛。
香附（酒炒，杵，二钱）
加生姜二片，盐少许，同瘦猪肉煎。去药，连肉食。
●荔香散　和　治心腹胃脘久痛，屡触屡发者。妇人多有此症，服之最效。
荔枝核（烧微焦，五钱）　木香（四钱）
研末，每用一钱二分，清汤调下。
●姜附散　热　治心胃痛。
良姜（酒炒）　香附（醋炒）
研末。因寒痛者姜加倍，因气痛者附加倍，每服二钱，米汤下，或白汤下亦可。
●百合汤　和　治心口痛，服诸热药不效者。
乌药（二钱）　百合（七钱）
●丹参饮　微凉　治心痛及胃脘诸热痛，妇人更效。
丹参（四钱）　檀香（五分）　砂仁（杵，五分）
●藿香饮　温　治腹痛。
藿香（三钱）
加生姜二片，红枣二枚煎。
●香砂六君子汤　补行滞　治胃脘虚痛。
党参（去芦，米炒，二钱）　白术（净炒）　半夏（制）　茯苓　藿香（各一钱五分）　砂仁（杵，五分）　陈皮（一钱）　炙草（七分）
加生姜二片煎。寒加煨姜二大片，或加乾姜五七分。如心悸喜按，得食少愈，二便清利者，宜服归脾汤，加石菖蒲七分。
●排气饮　和行滞　治胃脘气逆胀痛，胸胁胀痛亦治。
陈皮　枳壳（面煨，去瓤）　藿香（各一钱五分）　木香（七分）　香附（杵）　泽泻（盐水炒）　乌药（各二钱）　厚朴（制，一钱）
如食滞，加山楂、麦芽各二钱。寒滞，加乾姜、吴萸、肉桂之属。气逆甚者，加白芥子、沉香、槟榔之属。呕而兼痛者，加半夏、丁香之属。痛在小腹者，加小茴香。兼疝者，加荔枝核，煨焦，捣碎，二三钱。
●金铃子散　微凉　治心腹痛，及胁痛服热药而增痛者。
元胡索　金铃子
等分研末，每服三钱，酒调下。
●加味附子理中汤　大热峻剂　治寒痛绵绵不休，手足俱冷者。
党参（去芦，米炒，二钱）　白术（净炒）　当归（各一钱五分）　乾姜（炒）　附子（制）　木通（各一钱）　吴萸（泡，六分）　肉桂（去皮，另炖，四分）　炙草（七分）

痰饮腹痛列方  ***************************
●二术半夏汤　和　治痰饮。此症痰聚则痛，散则响。
白术（净，三钱）　苍术（米泔水浸，一钱）　半夏（制）　白茯苓（各二钱）　炙草（七分）
加生姜二片煎。如寒，乾姜、附子，任加随宜。

伤食腹痛列方  ***************************
●加味平胃散　和消食　治伤食痛，嗳腐吞酸，恶食腹胀，其痛或有一条扛起者。
苍术（米泔水浸）　厚朴（制）　麦芽（炒）　穀芽（炒）　陈皮　半夏（制）　山楂（各一钱五分）　炙草（一钱）
如胀甚者，加研生莱菔子二钱。食尚在胸中者，服此汤后，以手探而吐之。腹胀拒按，大便不通，服承气汤下之。
●生韭饮　和　治食郁久，胃脘有瘀血作痛者。
生韭菜
捣自然汁一盏，加温酒一二杯服。或先嚼桃仁十馀粒，用韭汁送下亦佳。

胸痛列方  ***************************
●加味百合汤　微凉　治胸膈痛。
乌药（一钱五分）　百合（四钱）　贝母（杵）　栝蒌皮（各二钱）　薤白（三钱）　白蔻（去谷，杵，七分）
●颠倒木金散　和　治胸痛。
木香　郁金
共研末。气郁痛者，倍木香。血郁痛者，倍郁金。每服二钱，老酒调下。虚弱者，煎参汤下。
●神香散　和　治胸胁胃脘作痛，逆气难解者。三焦滞皆可解。
丁香　白豆蔻（去壳）
等分研末，每服五七分，白汤下，日数服不拘。若寒气作痛者，姜汤调下。

胁痛列方  ***************************
●柴胡疏肝汤　和　治肝实胁痛。
陈皮　川芎（各一钱）　白芍（酒炒）　枳壳（面煨，去瓤）　香附（杵）　柴胡（各一钱五分）　甘草（五分）
●左金汤　寒　治肝火胁痛。
白术（净）　陈皮（各一钱五分）　黄连（八分）　吴萸（泡，四分）
水煎。
●导痰汤　治胸胁痛属痰者。
茯苓（二钱）　南星（一钱制）　枳壳（面煨，去瓤）　半夏（制）　陈皮（各一钱五分）　甘草（六分）　生姜（三片）
●枳芎汤　和　治胁痛属瘀血者。
枳壳（面煨，去瓤）　郁金　川芎（各一钱五分）　甘草（六分）
水煎。
●加味逍遥饮　兼补　治肝虚胁痛。
白术（净）　茯苓　当归　白芍（酒炒）　柴胡（各一钱五分）　川芎　陈皮（各一钱）　细辛（四分）　薄荷（三分）　炙草（六分）　生姜（三片）

小腹痛列方  ***************************
●吴萸四逆汤　大热峻剂　治中寒小腹痛甚。
附子（制）　乾姜（炒，各一钱）　吴萸　炙草（各一钱）
水煎。
●奔豚丸　大热峻剂　治小腹气结作痛。
川楝子（五钱）　茯苓（七钱五分）　橘核（五钱五分）　荔枝核（四钱，烧焦）　制附子（二钱五分）　吴萸（泡，三钱五分）　肉桂（去皮，一钱五分）　木香末（三钱五分）　小茴香（七钱五分）
共研末，炼蜜为丸，如绿豆大，每服三钱，白汤下。

脐腹痛列方  ***************************
●五苓汤　微热　治脐下痛，近逼膀胱，小便不利者。
白术（净，一钱五分）　茯苓（二钱）　肉桂（去皮，另炖，三分）　泽泻（盐水炒）　猪苓（各一钱五分）
●通关饮　微凉　治脐下胀痛，因阴虚阳气不化，小便点滴俱无者。
黄柏　知母（各一钱五分）　肉桂（去皮，另炖，五分）
水煎。
●真武汤　热　治脐下痛，水脏虚寒者。
白术（净炒）　附子（制，各一钱五分）　白芍（酒炒）　茯苓（各二钱）
加生姜三大片煎。小便利减茯苓。泄泻，去白芍，加乾姜七八分。呕加制半夏一钱五分。
●四逆加白芍汤　大热峻剂　治肾气虚寒，脐中痛不可忍而喜按者。
白芍（酒炒，三钱）　乾姜（炒）　附子（制，各一钱）　炙草（七分）
如口中热渴，腹满拒按，大便秘者，此方不合，宜服承气汤。
●加减四物汤　补微热　治脐旁左右痛。
生黄耆（一钱五分）　当归（二钱）　川芎（一钱五分）　肉桂（去皮，另炖，四分）　白芍药（酒炒，一钱五分）　红花（六分）　炙草（七分）
加生姜三片，水酒各半煎。

虫痛列方  ***************************
●葱油饮　和　治脾胃虫痛。渴或饮水，口吐清水者，是此症。
葱白汁（一酒杯）　真芝麻油（一酒杯）
先饮葱汁，随即饮麻油。
●川椒乌梅汤　温　治脾胃虫痛。其痛有时者，是虫症。
川椒（去合口的，一钱五分）　乌梅（二只）
加生姜三片煎。又方明雄黄、白矾、鸡心槟榔，等分研末，用饭和丸，如绿豆大，每服五分。
●芜荑散　和　治诸虫。
木香（一钱）　白芜荑　鸡心槟榔（各二钱）
共研末，五更时，先吃炙肉，引虫头向上，以石榴根煎汤，开散服二钱。而虫自下。

腰痛  ***************************
此症凡慼慼悠悠屡发不已者，肾之虚也。遇阴雨或久坐痛而重者，湿也。遇诸寒而痛，或喜暖而恶寒者，寒也。遇诸热而痛，及喜寒而恶热者，热也。郁怒而痛者，气之滞也。忧愁思虑而痛者，气之虚也。劳动即痛者，肝肾之虚也。肾虚之人，形色必清白，或见黧黑，或行立不支，卧息少可，或疲倦无力，而劳动益甚。积而渐者多不足，暴而痛者多有馀。如腰肾本无虚损，只因邪火蓄结者，必痛极，必烦热，或大渴引饮，或二便热涩不通，当直泻其火。水亏火盛者，宜兼滋阴。诸如此类，须辨而治之。

腰痛列方  ***************************
●五积散　温散　治腰骨脚骨痠痛，寒邪客于经络者。
当归　苍术（米泔水浸）　陈皮（各一钱）　麻黄（去净节）　厚朴（制）　乾姜　枳壳（面煨，去瓤，各八分）　半夏（制）　白芷（各七分）　党参（去芦）　桔梗　肉桂（去皮，另炖）　茯苓（各五分）　川芎（四分）
加生姜三片，葱三茎煎。
●除湿汤　和　治中湿身重，腰腿疼痛，大便溏，小便或涩或利。
苍术（米泔水浸）　厚朴（制）　半夏（制）　茯苓（各一钱五分）　陈皮（七分）　藿香　炙草（各五分）
加生姜三片，红枣二枚煎。如兼风邪，加羌活一钱，独活一钱五分。
●白术汤　补　治腰湿痛，如系重物者。
白术（净，八钱）　生薏米（七钱）
水煎。如系寒热，去薏米，加乾姜一钱。
●知柏八味汤　寒兼补　治阴虚水亏，火盛腰痛者。
生地（四钱）　淮山　茯苓（各二钱）　萸肉　泽泻（盐水炒）　知母　黄柏　丹皮（各一钱五分）
●加味四物汤　寒兼补　治阴虚火盛腰痛。
生地（四钱）　当归（二钱）　黄柏　知母（各一钱）　白芍（酒炒）　栀子（杵，各一钱五分）　川芎（一钱）
●苍术汤　寒　治湿热腰腿疼痛。
柴胡　黄柏（各一钱五分）　苍术（米泔水浸，二钱）　防风（一钱）
水煎。如痛甚，加生姜汁，冲药服。
●大分清饮　寒　治积热闭结，小水不利，以致腰腹下部痛极者。
茯苓　泽泻（盐水炒）　猪苓（各二钱）　木通　枳壳（面煨，去瓤）　车前（各一钱）　栀子（杵，一钱五分）
如内热甚者，加黄芩、黄柏、龙胆草之类。大便坚硬胀满者，加大黄二三钱。
●六味补肾丸　补　治肾水虚腰痛者。
熟地（八钱）　淮山（炒，五钱）　萸肉（四钱）　丹皮（一钱五分）　茯苓（二钱）　泽泻（盐水炒，一钱）　杜仲（盐水炒，三钱）　牛膝（盐水炒）　故纸（盐水炒，各一钱）　鹿茸（酥炙，二钱）
炼蜜为丸，如绿豆大，每服三钱，淡盐汤下。
●八味补肾丸　热补　治肾火虚腰痛者。
熟地（八钱）　淮山（炒，五钱）　萸肉（四钱）　丹皮（一钱五分）　茯苓（二钱）　杜仲（盐水炒，三钱）　泽泻（盐水炒）　牛膝（盐水炒）　故纸（盐水炒）　附子（制，各一钱）　鹿茸（酥炙，二钱）　肉桂（去皮，另研，七分）
炼蜜为丸，如绿豆大，每服三钱，淡盐汤下。
●杜仲汤　补　治肾虚腰痛脚软。
川杜仲（盐水炒去丝，一两）
酒水各半煎。
●当归地黄汤　补　治肾虚腰骨疼痛。
熟地（五钱）　淮山（炒）　杜仲（盐水炒）　当归（各二钱）　萸肉（一钱）　牛膝（盐水炒，一钱五分）　炙草（八分）
如下部虚寒，加肉桂五六分。甚者，加制附子一二钱。多带浊者，加故纸一钱，或金樱子二钱。气虚，加党参二钱，枸杞二钱。
●胡桃汤　温补　治肾虚腰痛。
故纸（盐水炒，一钱五分）　川杜仲（盐水炒）　胡桃肉（杵，各四钱）
水煎。
●鹿茸丸　补　治肾虚腰痛，不能转侧。
鹿茸（酥炙）　丝饼（各一两）　舶茴香（五钱）
研末，用羊腰子二只，酒煮烂，去膜，共药末，捣如泥，和丸如绿豆大，每服三钱，温酒或淡盐汤下。
●青娥丸　温补　治肾虚腰痛，益精助阳，乌须壮脚力。
胡桃肉（一两）　川杜仲（盐水炒，八钱）　破故纸（盐水炒）　大茴香　巴戟天（各四钱）
共研末，炼蜜为丸，如绿豆大，每服三钱，温酒下。
●补髓丹　温补　治老人虚弱，肾伤腰痛，不可屈伸。
杜仲（盐水炒去丝，十两）　鹿茸（酥炙，四两）　补骨脂（四两，用芝麻五两同炒，以芝麻黑色无声为度，去芝麻不用）
共为细末，用胡桃肉三十个，水浸去皮，捣为膏，入面少许和丸，如绿豆大，每服三钱，白汤或温酒下。

瘀血腰痛列方  ***************************
●鹿角饮　和　治瘀血腰痛如刺。
鹿角（炒，一两）
研末，酒开，每服三钱。
●舒筋汤　热　治闪跌血滞，腰腹疼痛。
元胡索　当归　肉桂（去皮）
等分为末，每服二钱，温酒下，或用白汤，冲酒一杯下亦可。
●生军散　治闪跌腰痛，及肩挑重物受伤。初时不觉，日久方痛者亦效。
生大黄（八钱）
研末，先以葱白捣烂炒热，于痛处擦遍，随用生姜汁，调大黄末敷，盖以粗纸，一日一换，并尽量饮好烧酒，极效。

热症  ***************************
凡热过即退者，潮热也。热而尚微者，温热也。常热不已者，壮热也。又有午前热，午后热，日静而夜热者。热病虽多属阳，当分真假。如大便乾结，小便赤涩，神气清明，声音强壮者，实热也。药须清凉。或肢体发热，大便溏泄，小便清长，声微气短者，虚寒也。药宜温补。又云：口或渴，唇或红，好饮冷水者，真热也。口不渴，唇不红，好饮滚汤者，真寒也。倘辨之不明，以假作真，杀人如反掌。

热症列方  ***************************
●石斛青蒿汤　凉　治火之微，非壮热者。
石斛（三钱）　银花　麦冬（去心）　川地骨（各二钱）　丹皮（一钱）　青蒿　连翘　黑山栀（杵，各一钱五分）
加淡竹叶十片，灯心一团煎。口渴，加花粉二钱。
●抽薪饮　寒　治诸火炽盛而壮热者。
石斛（一钱五分）　黄芩　栀子（净仁炒，杵）　枳壳（面煨，去瓤）　泽泻（盐水炒）　黄柏　木通（各一钱）　甘草（五分）
如热在经络肌肤者，加连翘、花粉以解之。热在血分大小肠者，加槐花、黄连以清之。热在阳明头面，或躁烦口渴便实者，加生地、石膏以降之。热在下焦，小水痛涩者，加车前、龙胆草以利之。倘痛未除，则去甘草，用甘草梢一钱。热在阴分，津液不足者，加生地、麦冬、白芍之类以滋之。热在肠胃，大便闭结者，加大黄、朴硝以通之。
●一阴煎　凉补　治水亏火胜而热者。
熟地（四钱）　生地（二钱）　白芍（酒炒）　麦冬（去心）　丹参（各一钱五分）　甘草（七分）
如火盛躁烦者，加龟胶二钱。心虚不眠者，加当归、炒枣仁。汗多烦躁，加五味子，或再加淮山萸肉、女贞子。吐血衄血，加泽泻以降之，加茜根、川续断以涩之。
●人参清肌汤　补微散　治午前潮热，气虚无汗者。
党参（去芦，米炒）　白术（饭蒸）　白芍（酒炒）　当归　茯苓　柴胡（各一钱五分）　乾葛（二钱）　甘草（七分）
加生姜二片，红枣二枚煎。
●白术除湿汤　寒补　治午后发热，背恶风，四肢沉困，小便色黄者。又治汗后发热。
党参（去芦，二钱）　生地　白术（净）　川地骨　茯苓（各一钱五分）　泽泻（盐水炒）　知母（各一钱）　炙甘草（七分）
●二皮四物汤　凉补　治日静夜热者。
生党参（去芦）　白芍（酒炒）　丹皮　沙参（各一钱五分）　川地骨（二钱）　生地（一钱）　甘草（六分）
水煎。如体质寒者，去生地，加煨姜一片。
●当归补血汤　补　治血虚身热，或口渴，目赤，面红者。
黄耆（炙，六钱）　当归（一钱）
水煎。
●四君加耆汤　补　治阳虚外热。
党参（去芦，米炒，二钱）　炙耆　白术（净）　茯苓（各一钱五分）　炙草（一钱）
加生姜二片，大枣二枚煎。
●补中益气汤　补　治虚弱人困劳心劳力，以致表热自汗，头痛口乾，不任风寒，四肢困倦，懒于言语者。
炙耆　党参（去芦，米炒）　白术（净，各一钱五分）　陈皮（七分）　归身（一钱）　柴胡（四分）　升麻（蜜炙，三分）　炙草（六分）
加生姜二片，大枣一枚煎。
●十味地黄汤　热补　治阴盛隔阳，真寒假热，上则唇焦口燥，下则大便溏，小便或清者。
熟地（四钱）　淮山（二钱）　萸肉　泽泻（盐水炒）　茯苓　丹皮（各一钱五分）　肉桂（去皮，另炖，五分）　白芍（酒炒）　附子（制）　元参（各一钱）
●加减圣愈汤　补　治寒热往来，非若疟疾之发，有定候者。
党参（去芦，米炒，二钱）　炙耆　归身　柴胡（各一钱五分）　熟地（四钱）　白芍（酒炒，一钱）　炙草（八分）
加生姜一片，红枣一枚煎。

附：诸热方  ***************************
●柴防煎　散微凉　治温热时症。
柴胡　防风　桔梗（各二钱）　甘草（一钱）
水煎。
●柴葛解肌汤　寒散　治温热症，发热，头痛，不恶寒，与伤寒异者。
柴胡　葛根　黄芩　丹皮（各一钱五分）　生地（二钱）　赤芍　贝母（杵）　知母（各一钱）　甘草（六分）
●生熟地黄汤　凉兼补　治燥症，其人鼻乾，口渴，咽痛，舌燥，目火，便秘，乾热，惟秋冬时久晴，乃有此病，而吸鸦片者。更易犯，不可发散。
熟地（三钱）　生地（二钱）　天冬　麦冬（去心）　归身　花粉（各一钱五分）　沙参（二钱）　元参（一钱）
加蔗汁一酒杯冲服，或藕汁、梨汁，均可。

不寐  ***************************
此症当分有邪无邪。有邪者，神为病扰则不静，不静则不寐，乃实症也。去其病则寐矣。若无邪者，皆由营气之不足，营主血，血虚则无以养心，心虚则神不守舍，故或为惊惕，或为恐畏，或有所繫悬，或多所妄思，以致神魂不安，终夜不寐，此虚症也。治之者，宜以养营气为主。又云：茶性阴寒，阳为阴抑则不寐。心本藏神，心有事动而不静，则不寐。

不寐列方  ***************************
●酸枣仁汤　补微凉　治气血俱虚，内无津液，烦热惊悸不寐者。
党参（去芦）　枣仁（即炒杵，各一钱五分）　麦冬（去心，二钱）　龙眼肉（六分）　竹叶（十片）　炙草（七分）
●养心汤　补兼凉　治体质素弱，或病后思虑过多，心虚惊悸不寐。
熟地（二钱）　生地（酒炒，一钱）　党参（去芦）　枣仁（即炒杵）　麦冬（去心，各一钱五分）　归身　茯苓（各一钱）　炙草（七分）
加五味子十五粒，灯心一团煎。
●补心汤　凉补　治思虑过多，心神溃乱，烦躁不寐者。
生地（酒炒）　茯苓（各二钱）　枣仁（即炒杵）　当归（朱砂末拌）　莲仁（去心）　麦冬（去心，各一钱五分）　竹叶（十片）　甘草（七分）
加灯心一团煎。
●益营汤　补　治思虑过度，心血耗伤，怔忡恍惚不寐。
党参（去芦，米炒，二钱）　炙耆（一钱）　枣仁（即炒杵）　茯神　当归（各一钱五分）　远志（去心三分）　白芍（酒炒，一钱）　炙草（六分）
加生姜二片，木香三分煎。

附：惊悸列方  ***************************
●远志饮　温补　治心劳虚寒。梦寐惊悸。
党参（去芦，米炒）　当归（酒炒）　枣仁（即炒杵）　茯神（各一钱五分）　远志（去心，四分）　黄耆（炙，一钱）　肉桂（去皮，另炖，三分）　炙草（六分）
加生姜二片煎。酸枣仁汤亦治惊悸。方在不寐内。
●平补镇心丸　补微凉　治心血不足，时或怔忡，夜多乱梦，如坠崖谷，常服安心肾，益营卫。
党参（去芦，米炒，五钱）　熟地（酒蒸）　淮山（姜汁炒）　茯神（各四钱）　龙齿（煅）　麦冬（去心，各三钱）　枣仁（即炒杵）　天冬　北味（各二钱）　远志（去心一钱）　当归（三钱）
炼蜜为丸，如绿豆大，每服三钱，米饮或温酒下。如欲温补者，加肉桂二钱。
●镇惊丹　补　治夜睡惊悸。
当归（三钱）　朱砂（研末，二分）　猪心（一只，切片同蒸，连汁食）

附：身痒列方  ***************************
●荆防生地汤　凉散　治身痒难忍。
防风　荆芥（各一钱）　赤芍　生地　银花（各八分）　木通（五分）　甘草（三分）
●二味消风散　散　治同上。
薄荷叶　蝉蜕（去头足）
等分研末，每服二钱，温酒调下。
●洗身去痒方
用浮萍煎浓汤，洗之即愈。

不思食  ***************************
凡人精血之司在命门，水穀之司在脾胃，脾胃者具坤顺之德，而有乾健之运也。故坤德或惭，补土以培其卑监，乾健稍弛，益火以助其转运。迨土强火旺，则出纳自如，转输不息，即能食矣。世俗不悟，每见不能食者，便投香、砂、枳、朴、面，卜、楂、芽等药，甚至用黄连、山栀，以为开胃良方，害人不少。又有辨于其微者，不飢不思食，是脾病。飢不能食，是肝病。治者其审之。

不思食列方  ***************************
●和中汤　补　开胃进食。
党参（去芦，米炒，三钱）　白术（净，二钱）　木瓜（去瓤）　陈皮（各一钱）　砂仁（杵，六分）　炙草（七分）
加煨姜三片，红枣二枚煎。如胃寒去煨姜，换用乾姜五七分，或一钱，随宜。
●加味四君汤　补　治脾胃气虚，口淡食不知味，及耳鸣脚软，虚弱等症。
党参（去芦，米炒，二钱）　黄耆（炙）　白术（净）　白扁豆（炒杵）　茯苓（各一钱五分）　炙草（七分）
加生姜二片，大枣二枚煎。
●六君加味汤　补微热　治脾胃虚弱，及过服凉药，以致饮食少思，或吞酸嗳腐，或恶心呕吐，或米穀不化者。
党参（去芦，米炒，二钱）　白术（净炒）　茯苓（各一钱五分）　炮姜（一钱）　半夏（制，一钱五分）　陈皮　炙草（各一钱）
加生姜二片，大枣二枚煎。如有滞，加木香、砂仁。
●丁香茯苓汤　大热行滞　治脾胃虚寒，宿食留滞，否塞疼痛，气不升降，以致呕吐涎沫，或呕酸水，不思饮食。
陈皮　半夏（制）　茯苓（各一钱五分）　丁香（三分）　附子（制）　砂仁（杵，各五分）　肉桂（去皮，另炖，四分）　炮姜（七分）　木香（六分）
加生姜三片，大枣二枚煎。

附：伤食列方  ***************************
凡人必有胸闷，吞酸嗳腐，腹胀腹痛等，方是此症。若无此等症，但见头痛，发热，乃是外感，切不可误用消导药，以引邪入里，变症百出，为害非轻。
●平胃散加味　和　治伤食。
苍术（米泔水浸，一钱五分）　厚朴（姜汁炒，一钱）　陈皮（一钱）　炙草（七分）
加生姜二片，红枣二枚煎。如伤米面之食，加穀芽、麦芽、神麴。伤肉食，加山楂、神麴，或加萝卜子以消之。食尚在膈，服药后以手探吐，其愈最速。伤食已久，腹满拒按，须用承气汤下之。下后服香砂六君，加炮姜，以调养脾胃。

霍乱  ***************************
此症上吐下泻，有外受风寒，寒气入脏而病者。有不慎口腹，内伤生冷而病者。有因事忍飢，胃气已伤而病者。有一时过饱，食不能化而病者。有水土气令，寒温不时，遇之而病者。有旱潦暴雨，清浊相混，感之而病者。总之皆是寒湿伤脾之症。又有转筋霍乱者，其足腹之筋，拘挛急痛，甚至牵缩阴丸，痛迫小腹，最为急候。此足阳明、厥阴，气血俱伤之症也。更有乾霍乱者，其症上欲吐而不能，下欲泻而不得，胸腹胀急疼痛，俗名为绞肠痧。此必内有饮食停滞，外有寒邪闭遏，阴阳拒格，气道不通，尤为危急。宜先用盐汤探吐去滞隔，以通清气，然后服温中散滞之药，庶无所误。凡霍乱吐泻之后，胃气未清，一切饮食之物，稍迟为佳，虽粥汤亦不可急与。若其邪滞复聚，则为害不小。

霍乱列方  ***************************
●加味二陈汤　和　治霍乱呕吐，或兼泻。
陈皮（一钱）　藿香　茯苓（各二钱五分）　制半夏（二钱）　炙草（一钱）　生姜（三片）
●藿香正气汤　和　治感四时不正之气，霍乱吐泻，头痛寒热往来者。
藿香　紫苏　白芷　大腹皮（酒洗）　桔梗（各一钱）　厚朴（姜汁制）　白术（净）　白茯苓　陈皮　半夏（制）　炙草（各八分）
加生姜三片，红枣一枚煎。
●一味简便方　和　治霍乱。
樟木皮（一两）
水煎服。又方吐泻不止，用艾一把煎浓服。
●六和汤　和　治夏秋暑湿伤脾，或饮冷乘风，多食瓜果，以致客寒犯胃，食留不化，遂成霍乱。
党参（米炒，去芦）　半夏（制）　砂仁（杵，各一钱）　扁豆（炒杵）　藿香　赤茯　木瓜（各二钱）　炙草（一钱）
加生姜三片，红枣一枚煎。
●平胃散　和　治脾胃不和，胀满呕吐，霍乱等症。
藿香（一钱五分）　苍术（米泔，水浸）　厚朴（姜汁炒）　陈皮（各一钱）
加生姜二片煎。如吐多，加制半夏一钱五分。腹痛，加砂仁七分，木香一钱。寒加乾姜五七分，或一钱。
●冷香汤　大热峻剂　治夏秋水湿，恣食生冷，阴阳相干，遂成霍乱，肚腹刺痛，胁筋胀满，烦燥引饮无度者。
草豆蔻（净仁，煨杵）　附子（制）　良姜（各一钱）　丁香（七分）　白檀香　炙草（各一钱）
水煎候冷，于呕吐时服之。
●附子粳米汤　大热峻剂　治霍乱手足逆冷，多呕少吐者。
乾姜（微炒，一钱）　附子（制）　半夏（制，各一钱五分）　炙草（一钱）
加粳米一撮，大枣二枚煎。

转筋霍乱列方  ***************************
●木瓜汤　温　治霍乱吐泻不已，转筋扰乱。
吴萸（泡，一钱）　茴香（炒，一钱）　木瓜（三钱）　炙草（一钱五分）
加生姜三片，紫苏叶十片煎。
●四顺附子汤　大热峻剂　治霍乱转筋，吐泻，手足逆冷，气少不语，身冷汗出者。
党参（去芦，米炒，二钱）　附子（制，一钱五分）　乾姜（炒）　炙草（各一钱）

乾霍乱列方  ***************************
●白矾散　微凉　治欲吐不出，欲泻不行，兼之腹痛，俗名绞肠痧者。
白矾（一钱）
研末，用阴阳水调服。冷水滚汤各半冲匀，便是阴阳水。

三消  ***************************
此症当分上中下。上消者，上焦病也。大渴引饮，随饮随渴，以上焦之津液枯涸，其病在肺。中消者，中焦病也。多食善飢，不为肌肉，日加消瘦，其病在脾胃。下消者，下焦病也。小便黄赤，为淋为浊，如膏如脂，面黑耳焦，日渐消瘦，其病在肾。古人悉以为火。然有实火者，有虚火者。此多真阴不足也。倘不辨虚实，其不误者鲜矣。天花粉乃治消渴之神药，惟半夏一味，三消俱忌。且血虚者禁用。汗多者禁用。口乾咽燥，大便难者，亦禁用。

三消列方  ***************************
●四物汤加味　补　通治三消。
熟地（四钱）　当归（二钱）　川芎（一钱）　白芍（酒炒，一钱五分）
如上消，加党参二钱，麦冬一钱五分，花粉二钱，北味六分，以生津液，或再加藕汁，人乳，冲药服。饮酒人，宜加乾葛一钱五分。中消，加知母、滑石各一钱五分，生石膏三钱，以降胃火。下消，加黄柏、知母各一钱，北味六分，熟地四钱，以生肾水。
●花粉饮　凉　治上消。
生地　麦冬（去心）　乾葛　花粉（各二钱）　北味（六分）　甘草（七分）
加粳米百粒煎。
●玉壶饮　微凉兼补　治同上。
生党参（去芦，三钱）　花粉（三钱）
如饮酒人，加乾葛一钱。
●火府丹　凉　治上消，心经有热，并治淋症。
生地（三钱）　黄芩　木通（各一钱）
水煎。
●人参白虎汤　大寒峻剂　治中消烦热，并治癍黄，狂躁大渴等症。
生石膏（三钱）　知母（二钱）　党参（去芦，一钱五分）　甘草（一钱）
加粳米一撮煎。
●调胃承气汤　大寒峻剂　治中消善飢，而大便结者。
生军（二钱）　朴硝　甘草（各一钱）
水煎。
●六味地黄汤加减　补微凉　治下消肾水虚者。
熟地（四钱）　淮山（二钱）　萸肉（一钱）　花粉（二钱）　茯苓（一钱五分）　炙草（七分）
●八味地黄汤加减　补微热　治下消肾火虚者。
熟地（四钱）　淮山（炒）　花粉（各二钱）　茯苓（一钱五分）　萸肉（一钱五分）　泽泻（盐水炒，一钱）　肉桂（去皮，另炖，五分）　北味（六分）

痰饮  ***************************
凡水气上逆，得阳煎熬，则稠而成痰。得阴凝聚，则稀而为饮。皆以脾肾二经为主，以水归于肾，而受制于脾也。治之者，当求其本。又云：饮为水液之属，凡呕吐清水，胸腹膨满，及肠胃渥渥有声者便是。若痰则稠浊，无处不到，五脏受伤，皆能致之。二者无非水穀之化，但化得其正，则为血气。化失其正，即成痰涎。痰涎日盛，其人元气之虚可知矣。痰之由生，有因热者，有因寒者，有因风者，有因湿者，有因酒积者，有因食积者，有脾虚不能摄涎者，有肾虚不能摄水者。治痰必以顺气为先，治饮须以温中为要。肠有水饮，散则有声，聚则不利。

痰症列方  ***************************
●二陈汤　和　通治诸痰。
陈皮（一钱五分）　半夏（制）　茯苓（各二钱）　炙草（一钱）
加生姜二片，红枣二枚煎。如风痰，加制南星一钱五分，白附子一钱。热痰，加黄芩一钱五分。寒痰，加乾姜一钱，肉桂四分。湿痰，加苍术一钱五分。郁痰，加厚朴、香附、苏叶。惟燥痰，则不宜此汤，以有半夏、茯苓、其性过于渗燥也。又陈修园加味方，如火痰，加海粉、黄芩、海石、栝蒌仁之属。寒痰，加乾姜、附子。风痰，加天麻、竹沥、姜汁、制南星之属。燥痰，加玉竹、天冬、栝蒌仁。湿痰，加苍术、白术。郁痰，加川芎、贝母、香附、连翘。虚痰，加党参、白术。实痰，加旋覆花、枳实。食积痰，加莱菔子。痰多头痛，加天麻一钱五分。膈上热痰，令人呕吐，加黄芩、栀子、生姜。顽痰胶固，加枳壳、胆星。嗜酒人，手臂重痛麻木，加苍术、枳壳、片子姜黄。以上俱是治痰，非治饮，切勿混用。然亦有用此方，加前胡二钱，白芥子一钱五分，治停饮胁痛者。
●六味地黄汤　补　治肝经血燥，及肾水亏损而生痰者。
熟地（四钱）　淮山（二钱）　萸肉　丹皮　茯苓（各一钱五分）　泽泻（盐水炒，一钱）

饮症列方  ***************************
●泽泻汤　和　治心下有支饮，其人苦眩冒者。凡饮症切不可用阴药，如地黄、麦冬、北味之类，俱忌之。
白术（净，二钱）　泽泻（盐水炒，四钱）
●大半夏汤　和　治饮症及脾胃不和。
陈皮　半夏（制）　白茯苓（各二钱）
加生姜二片煎。
●小半夏加茯苓汤　和　治饮症呕吐，心下痞，膈间有水气。
制半夏　白茯苓（各三钱）
加生姜五片煎。
●茯苓甘草汤　温　治水饮停蓄心下，或时而悸者。
白茯苓（三钱）　桂枝　炙草（各一钱）
加生姜六片煎。
●桂苓术附汤　大热　治饮症属虚寒者。
白术（净炒）　茯苓（各三钱）　肉桂（去皮，另炖，四分）　附子（制，一钱）
加生姜汁半酒杯，冲药服。
●理中化饮汤　热补　治脾胃虚寒，饮停于内，呕吐少食，或大便不实，小便或清者。
党参（去芦，米炒）　半夏（制）　茯苓（各二钱）　白术（净炒，三钱）　炮姜　炙草（各一钱）　生姜（二片）
●白术姜附汤　大热峻剂　治饮症腹痛，肠内时响，或呕吐，或呕出，并所下之粪，如红米粥，或色带黯黑，此兼脾虚，不能摄血，最危之候。凉药点滴不可入口，慎之。
白术（净炒，四钱）　半夏（制，二钱）　炮姜（二钱）　白茯苓（二钱）　附子（制，三钱）　炙草（一钱五分）

癫狂痫（此症不过调中，补北，泻东南，不必过求奇险）  ***************************
癫者，痴呆之状，哭笑无时，语言无序，其人常静。狂者，骂詈不避亲疏，其人常动。更有忽然昏倒，口角流涎，或作六畜声，愈后如平人，作止有间断者，名之为痫。此皆由痰火为病，治者审之。

癫狂痫列方  ***************************
●生铁落饮　寒　治癫狂，坠痰火，镇心神。
川贝（杵，三钱）　麦冬（去心，二钱）　元参（一钱五分）　石菖蒲　胆星　橘红　连翘（各一钱）　白茯神（二钱）
用匠人所锤烧红生铁，纷纷飞落之铁花一大碗，水煎三炷香久，去铁花，取水，加朱砂二分，同药煎服。入竹沥水半酒杯，冲服更验。
●清膈煎　寒　治痰因火动，而癫狂者。
陈皮（一钱五分）　海石（三钱）　胆星（一钱）　白芥子（五分）　贝母（杵）　木通（各二钱）
●清心汤　大寒峻剂　治心受热邪，狂言叫骂，动履失常。
黄连（六分）　黄芩　栀子（净仁炒，杵）　连翘　薄荷　甘草（各一钱）　大黄（一钱）　朴硝（一钱）
加竹叶二十片煎。粪溏则去大黄、朴硝。
●苦参丸　凉　治狂疾触发无时，披头大叫，每欲杀人，不避水火。
苦参（二两）
研末，炼蜜为丸，如绿豆大，每服二钱，白汤或清茶送下。
●磁朱丸　和　治癫狂如神。又治耳聋，及眼目神水渐散，睹物成二体。内障，神水淡绿淡白色，均治。
真磁石（一两）　朱砂（五钱）　神麴（一两五钱，不得经火）
共研细末，另用神麴五钱，水煎乾，入前药炼蜜为丸，如绿豆大，每服二钱，白汤下。
●人参琥珀丸　和　治癫痫。
党参（去芦，米炒）　琥珀（各五钱，另研）　枣仁（酒浸，炒香，二钱五分）　石菖蒲（五钱）　远志（酒浸，去心）　乳香（制，另研，各四钱）　朱砂（三钱）　白茯苓（五钱）
炼蜜为丸，如绿豆大，每服二钱，温酒下或煎枣汤下。
●矾朱散　微凉　治同上。
郁金（七钱）　白矾（三钱）　朱砂（水飞过，一钱）
研末，每服一钱，薄荷汤调下。
●青榄膏　和　治同上。
青榄子（十斤）
入石臼内捣烂，用砂锅煎至无味，去渣，熬成膏，加入白矾末八钱，搅匀，每早晚服一小酒杯，滚水开下。或用铜锅煮熬俱可。
●参术茯神汤　补　治癫狂痫，愈后培补。
党参（去芦，米炒）　白术（净）　半夏（制，各二钱）　石菖蒲（一钱）　茯神（朱砂末拌，五钱）　丝饼（三钱）　炙草（一钱）　制附子（一分）


卷三  ——————————————————————————————————————————————————————————————————————————————————————————

呕吐  ***************************
此症必有所因，因寒滞者，腹多疼痛。因食滞者，胸多胀满。因气逆者，胀连胁肋。因火郁者，渴而躁热。因痰饮者，必先渴水。因风邪者，每兼发热。若无此诸症，悉属胃虚。王太仆曰：食不得入，是有火也。食入反出，是无火也。即此二语，可辨寒热。

呕吐列方（勿混作翻胃治）  ***************************
●二陈汤　和　治脾胃不和而呕吐。
陈皮　茯苓（各一钱五分）　半夏（制二钱）　炙草（七分）
加生姜三片煎。食入而出是寒症。加藿香一钱五分，炒砂仁五分，煨姜三大片。寒甚，则不用煨姜，加乾姜五六分，或一钱。食不得入是热症，加党参一钱五分，黄芩一钱，黄连五分。如为饮食所伤，吞酸嗳腐，加砂仁五分，苍术、藿香、麦芽、山楂各一钱。吐酸水加吴萸七分，黄连五分。呕吐无物，加党参一钱，竹茹一钱五分，旋覆花二钱，代赭石三分，大枣三枚，生姜再加二片。发热有风邪者，加荆芥、防风各一钱五分，头痛，加川芎一钱五分。脾胃虚弱而呕吐者，加炒党参、白术各二钱，炒砂仁四分，木香湿纸包煨六分。兼腹痛者，加藿香一钱五分，木香一钱，或六七分，随宜。
●竹茹汤　凉　治胃热呕吐。
半夏（制二钱）　乾葛　竹茹（各一钱五分）　甘草（一钱）
加生姜三片，红枣二枚煎。
●葛花汤　和　治饮酒过多，痰逆呕吐。
党参（去芦）　葛花　白术（净）　泽泻（盐水炒）　茯苓　白蔻（杵）　砂仁（杵，各一钱）　猪苓　陈皮　青皮（各七分）　神麴（炒，杵）　木香（各五分）
加生姜三片煎。
●小半夏加茯苓汤　和　治呕吐，心下痞，膈间有水，眩悸者。
茯苓（三钱）　半夏（制，二钱）
加生姜三大片煎。
●二术二陈汤　和　治呕吐清水如汁。
白术（净，炒）　半夏（制）　茯苓（各一钱五分）　苍术（米泔水浸，切）　陈皮（各一钱）　炙草（七分）
加生姜三片，红枣一枚煎。如虚寒者，加党参二钱，煨姜三大片，或加乾姜七八分，随宜。食滞，加神麴一钱，砂仁五分。腹痛，加藿香一钱五分，木香七分。
●吴茱萸汤　温　治乾呕，胸满，吐涎沫及头痛，食谷欲呕者。
党参（去芦，米炒，三钱）　吴萸（泡，七分）
加生姜五片，红枣二枚煎。一方制半夏二钱，乾姜一钱，治乾呕吐寒痰。
●温胃饮　热补　治中气虚寒，呕吐不思饮食。
党参（去芦，米炒，三钱）　白术（净）　扁豆（炒杵）　半夏（制，各二钱）　陈皮（七分）　乾姜（炒，八分）　炙草（一钱）
如胸腹痛者，加藿香一钱五分，砂仁五分，木香七分。大呕大吐，不能止者，加炒高丽参三钱，炒白术一钱，另研胡椒末二分，冲药服。

翻胃  ***************************
此症当辨新久及所致之由。或由酷饮无度，或由伤于酒湿，或由纵食生冷，败其真阳。或由七情忧郁，竭其中气。无非内伤之甚，以致损伤胃气而然。治之者，新病可兼去滞解郁，久病必须扶助正气，健脾养脾胃为主。王太仆云：食入反出，是无火也。此诚一言而尽。然无火之由，而犹有上中下三焦之辨。寒在上焦，则多为恶心，或泛泛欲吐者。此胃脘之阳虚也。寒在中焦，则食入不化，食至中脘，或少顷，或半日复出者。此胃中之阳虚也。若寒在下焦，则朝食暮吐，暮食朝吐，乃以食入幽门，丙火不能传化，故久而复出，此命门之阳虚也。治之者，当求其本始效。呕吐方内亦有，可通用。初愈宜饮参汤，或食稀粥饭，只可食半盅，由渐而加，一月后乃可复常。亦切不可过饱。

翻胃列方  ***************************
●陈皮半夏汤　和　治病在上焦，恶心呕食。
陈皮（一钱五分）　半夏（制，二钱）
加生姜三片煎。如有痰，加茯苓二钱。
●人参半夏汤　热　治上焦为寒所伤，而恶心呕食者。
党参（米拌，炒，去芦，三钱）　半夏（制，二钱）　乾姜（八分）
水煎。
●加味六君子汤　温补　治病在中焦，呕而兼有痰者。
党参（去芦，米炒）　半夏（制，各二钱）　白术（净）　茯苓（各一钱五分）　陈皮　炙草（各一钱）　吴萸（五分）　生姜（三片）
●理中加半夏汤　热补　治病在中焦，脾胃虚寒，食入反出者。
党参（去芦，米炒）　半夏（制，各二钱）　白术（净，炒）　归身（各一钱五分）　乾姜（炒）　荜茇　炙草（各一钱）
●右归饮加减汤　热补　治病在下焦，朝食暮吐，暮食朝吐，食入久而反出者。
熟地（四钱）　淮山（炒）　半夏（制）　枸杞（各二钱）　萸肉（一钱五分）　附子（制，一钱）　肉桂（去皮，另炖，五分）　炙草（七分）
●地黄肉桂汤　热补　治同上。愈后宜服六味地黄丸，或加肉桂。
党参（去芦，米炒，三钱）　熟地（四钱）　半夏（制）　归身（各二钱）　吴萸（泡七分）　肉桂（去皮，另炖，六分）
●附子散　大热　治病在下焦，而反胃者。
大附子（一个）　新烧砖（一只）
将附子淬入生姜汁，放在砖上，四面烧红，炭火逼干，再干再逼，约姜汁尽半碗，研末，每服一钱，米饮下。姜要自然汁，砖要新，方佳。
●香橼甘蔗汤　和　通治反胃。
干香橼（二大，只熬浓汁）　甘蔗汁（五碗）　生姜汁（一茶杯）
和匀，早晚每服大半茶杯。

噎膈  ***************************
食不得入为噎。食虽入咽，即带痰吐出为膈。此皆由忧愁思虑，积劳积郁，或酒色过度，以致血液俱耗，上下乾藁而然。赵养葵则归于治肾，肾乃胃之关门，关门不利，升降息矣。惟肾旺则胃阴充，胃阴充则能食，以大剂六味、八味地黄汤为主。而高鼓峰等，又宗其法而变通之，专取阳明。以六味地黄汤，去丹皮、泽泻、茯苓，加甘草、枸杞、生地、当归，使一派甘润之药，以养胃阴。胃阴上济，则贲门宽展，而饮食进胃。阴下达则幽门、阑门滋润而二便通，服十馀剂而愈。薛立斋则以归脾、六君等汤，与六味、八味地黄丸间服。或谓此症往往六七日不大便，则陈物不去，宜以大黄下之。随用芝麻煎浓饮之。惟张仲景之法最佳。以半夏为主，而降冲任之逆，以人参为辅，而生既亡之液。若于此而得其悟机，又审其寒热虚实而施治之则善矣。幸而能愈，初一二日，只可饮参汤，与稀粥一盅。三日后，由渐而加。十日后，方可食饭。然亦不得饱食，饱食伤胃，则病复难救。

噎膈列方  ***************************
●开膈法
甘蔗（约四寸，去皮，切片如钱）　白米（一酒杯，以水润透）
用磁碗一只，将蔗与米放入碗内，盖密，慢火蒸成饭，先取蔗与病人徐徐嚼咽其汁，喉咙乃开，随食此饭开膈，后看症服药。
●四物加味汤　补　治噎膈。
熟地（四钱）　当归（二钱）　川芎（一钱）　党参（去芦，米炒）　半夏（制）　白芍（酒炒，各一钱五分）
加甘蔗汁，牛乳，各一酒杯，冲药服。
●加减六味地黄汤　凉补　治同上。
生地　当归（各二钱）　半夏（制）　萸肉　淮山　枸杞（各一钱五分）　甘草（六分）
如寒则去生地，加熟地三钱，肉桂四分，附子七分，甘草炙。
●归脾汤　补　治同。
黄耆（炙）　党参（去芦，米炒）　枣仁（即炒杵）　白术（蒸饭）　白芍（酒炒，各一钱五分）　当归（三钱）　龙眼（净肉，六分）　木香（七分）　远志（去心，三分）　炙草（五分）
如有痰涎多者，加泡吴萸六分。
●葛花半夏汤　补　治好饮酒人噎膈。
党参（去芦，米炒，三钱）　半夏（制）　葛花（各二钱）　白术（净）　茯苓（各一钱五分）　陈皮（一钱）　炙草（七分）　生姜（二片）
加牛乳或羊乳半茶杯，冲药服。如痰涎多者，加泡吴萸六分。
●乌药半夏汤　和　治气滞人噎膈。
党参（去芦，米炒，三钱）　半夏（制）　乌药（各二钱）　香附（酒炒，杵）　茯苓（各一钱五分）　陈皮（去白，一钱）　砂仁（杵，七分）　炙草（六分）
加生姜二片煎。加味照前。
●神麴半夏汤　消食兼补　治不节饮食人噎膈。
党参（去芦，米炒，三钱）　白术（净，炒）　半夏（制，各二钱）　神麴（炒）　山楂　茯苓（各一钱五分）　陈皮（去白，一钱）　炙草（七分）
生姜三片同煎。加味照前。如大便结，三方俱加当归二钱。一老医云：此症宜饮牛乳，或同姜汁、蔗汁、陈酒服均佳。若徒服香燥之药，以取快一时，破气而燥血，是速其死也。
●生姜汁煎　补　治噎食不下，咽喉闭塞，胸膈烦闷。
高丽参（去芦，米拌炒）　百合（各二两）　牛酥　白蜜　生姜汁（各五两）
共入铜锅内煎，去渣熬膏，每服一酒杯，缓缓嚥下。
●金银花膏　微凉　治噎膈胸痛畏食者。
金银花（十两）
水煎去渣，慢火熬成膏，早晚每服一酒杯，米汤下。
●枇杷叶煎　兼补　噎膈均治。
党参（去芦，米炒，一钱五分）　半夏（制，二钱）　阿胶（蛤粉炒珠，一钱五分）　枇杷叶（去毛，蜜炙，三钱）　陈皮（六分）　炙草（五分）　生姜（三片）
●老人噎食不通方
黄雌鸡肉四两，茯苓二两，白面六两，作馄饨入白油煮食，三五次即愈。
●治噎膈奇方
香橼一只，挖通心，以乾结人粪填入，仍封口，火煅三炷香久，取出碗盖存性，研细末，每服二钱，黄酒下，三次即效。如无香橼，用萝卜亦可。

呃逆  ***************************
此症虽由气逆而然，然有兼寒兼热，有因食滞气滞，亦有因中气虚，阴气竭者。治之当察其声强气盛，多宜清降，声小息微，悉宜温补。若大病之后而见此者，乃虚脱之呃，殊非吉兆。凡咂逆多至七八声相连，收气不回者，难治。

呃逆列方  ***************************
●柿蒂饮　和　治寻常呃逆。
柿蒂（三钱）
水煎。一方，加丁香七分，治胸满呃逆不止。又方，用雄黄二钱，研细末，酒煎，令病人以鼻常闻之，即愈。
●姜蜜饮　温　治呃逆久不愈，连连四五十声者。
生姜汁（半盅）
加蜜调匀炖热服。
●安胃饮　凉　治胃火上冲，呃逆不止。
党参（去芦）　陈皮　山楂　麦芽　木通　泽泻（盐水炒）　黄芩　石斛（各一钱）
●橘皮汤　微凉　治气郁火冲呃逆。
党参（去芦）　半夏（制，各一钱）　竹茹　陈皮（各一钱五分）　甘草（八分）　生姜（一片）
●丁香散　热　治痢后或病后，胃中虚寒呃逆。
党参（去芦，米炒）　半夏（制）　陈皮　茯苓（各一钱）　良姜（五分）　柿蒂（一钱五分）　丁香（四分）　炙草（五分）
加生姜二片煎。

遗精  ***************************
遗精之症，凡有所注恋而梦者，精为神动也。其因在心。有欲事不遂而梦者，精失其位也。其因在肾。有劳倦而即遗者，筋力不胜，肝脾之气弱也。有用心过度辄遗者，中气不足，心脾之虚陷也。有湿热下流，相火妄动而遗者，脾肾之火不清也。有无故滑而不禁者，下元之虚，肺肾之不固也。有素禀不足，而精易滑者，先天之元气单薄也。有久服冷利等剂，以致元阳失守而滑泄者，误药之所致也。治此者当各求所因，至于年壮孤眠，盛满而溢，则去者自去，生者自生，无足为意。

遗精列方  ***************************
●菟丝子汤　补　治肾气虚损，目眩耳鸣，四肢倦怠，夜梦精遗。
丝饼（五钱）　淮山（炒，三钱）　石莲（去壳，去心）　白茯苓（各二钱）
水煎。一方，加五味子六分，治小便不禁。
●补心神效丸　补　治心神不安，夜梦遗泄。
党参（去芦，米炒）　淮山（炒）　茯神（各六钱）　远志（去心，一钱五分）　熟地（四钱）　枣仁（即炒杵，三钱）　北味（二钱）
加另研柏子仁末三钱，炼蜜为丸，如绿豆大，朱砂为衣，每服三钱，党参龙骨煎汤下。
●远志饮　兼补　治心肾不足，恍惚不宁，梦遗泄精。
高丽参（去芦，米炒，二钱）　淮山（炒，三钱）　龙齿（煅，一钱五分）　石菖蒲（一钱）　正茯神（朱砂末拌，一钱五分）　远志（去心，五分）
●茯神汤　凉补　治欲心太炽而梦遗者。
党参（去芦，一钱五分）　茯神（二钱）　生地　当归　菖蒲（各一钱）　远志（去心，五分）　黄连（三分）　炙草（四分）
加去心莲仁七粒煎。
●金锁思仙丹　补　治嗜欲太过，精血不固。
石莲仁（去心）　芡实（各一两五钱）　莲蕊（一两）
共研末，熬金樱膏和丸，如绿豆大，每服三钱，温酒下，或淡盐汤入酒少许送下。肾虚有火而滑泄，加黄柏一钱。
●乾葛汤　凉　治饮酒人酒味湿热，下干精脏而梦遗者。
白术（净，二钱）　乾葛　茯苓（各一钱五分）　白豆蔻（去壳，杵，七分）　黄柏（三分）　甘草（五分）
●加味四君子汤　补　治肝脾气弱，劳倦即遗精者。
党参（去芦，米炒，三钱）　白术（饭蒸，二钱）　茯苓（一钱五分）　远志（去心，五分）　炙草（一钱）　生姜（二片）　红枣（二枚）
●菟丝煎　补　治心脾气弱，凡遇思虑劳倦，即苦遗精者。
党参（去芦，米炒）　丝饼（各二钱）　淮山（炒，三钱）　枣仁（即炒杵）　当归　茯苓（各一钱五分）　远志（去心，四分）　炙草（一钱）
加鹿角霜，研末六分，冲药服。
●参桂汤　热补　治误服久服寒药，而遗泄者。
高丽参（去芦，米炒）　萸肉（各一钱五分）　淮山（炒）　茯苓（各二钱）　菟丝饼（三钱）　肉桂（去皮，另炖，四分）
●固真散　和涩　治才睡即梦泄者。
韭子（炒）　白龙骨（煅，各一两）
共研细末，每服二钱，温酒调下，或白汤冲酒一杯送下。
●金樱子丸　补涩　治遗泄精滑。
丝饼（五钱）　茯苓（酒拌，蒸晒，二钱）　牡蛎（煅，一钱五分）　金樱子（去毛，去核，蒸熟，二钱）
共研末，炼蜜为丸，如绿豆大，每服三钱，酒下或淡盐汤下。
●五锁散　和涩　治玉门不闭，遗精日久，如水之漏，不能关束者。
文蛤（一两六钱）　白龙骨（煅，二钱）　白茯苓（四钱）
共研细末，每服二钱，淡盐汤下，临睡再服一次。
●治遗精奇方
荷叶（二两）
研细末，每服三钱，酒调下，或白汤加酒一杯送下。

浊症淋症  ***************************
浊有赤白之分，并有便浊精浊之异。赤浊者热胜于湿，白浊者湿胜于热。便浊色似米泔水，精浊便后如胶黏之有丝。此病较淋症颇轻。若淋之为病，古人别为劳、膏、石、气、血五种。膏淋则溺出如膏。劳淋每从劳后而得。石淋则溺如砂石，痛不易出。气淋则气滞不通，脐下闷痛。血淋则瘀血停蓄，茎中刺痛。此皆为热结膀胱所致。治之者当辨人有强弱，病有新久，用药庶不至误。又云：溺出带赤色为赤浊。鲜红色不痛者为尿血。血来而痛者为血淋。精浊则是因相火妄动，久而痛涩俱去，均宜用宁心固肾等药方合。

浊症列方  ***************************
●加味二陈汤　凉　治浊病初起，宜导其湿。
陈皮（一钱）　白术（净，二钱）　苍术（米泔水浸）　半夏（制）　黄柏　萆薢（各一钱五分）　茯苓（三钱）　甘草（七分）
如赤浊加丹参二钱。体质寒者，去黄柏。病颇久者，当服固剂。
●清心莲子饮　凉　治赤浊属热者。
炙耆（八分）　党参（去芦）　茯苓　石菖蒲（各一钱）　远志（去心，五分）　石莲（净仁，杵去心，一钱）　麦冬（去心）　川地骨　黄芩　车前　甘草（各一钱五分）
●分清饮　凉　治心移热膀胱而为赤浊，并治诸淋症。
丹参　车前（各一钱五分）　黄柏（五分）　川萆薢（三钱）　白术（净）　茯苓（各一钱）　石莲（净仁，去心，七分）　石菖蒲（五分）
●固精丸　和涩　治下元虚损，白浊如脂，小便无度，并效。
牡蛎（煅）　丝饼　韭子　桑螵蛸（煅）　北味　龙骨（煅）　茯苓　白石脂（煅）
等分为末，酒和丸，如绿豆大，每服二钱，淡盐汤下。
●萆薢分清饮　温　治真元不固，下焦虚寒，或服寒凉利药过多，小便白浊。频数无度，澄如膏糊等症。
川萆薢　益智仁（盐水炒）　乌药　白茯苓　石菖蒲（各一钱五分）　甘草梢（一钱）
加盐少许煎。
●菟丝丸　补　治思虑太过，心肾虚损，真元不固，小便白浊，梦寐频泄，尿有馀沥。
菟丝饼（二两五钱）　石莲仁（去心，六钱）　白茯苓（一两五钱）
研末，酒和丸，如绿豆大，每服二钱，淡盐汤下。
●锁精丸　温　治白浊白带，小便频数。
破故纸　白茯苓　五味子（炒，各六钱）　青盐（三钱）
研末，酒和丸，如绿豆大，每服二钱，淡盐汤下。
●芡实杞子汤　补涩　治精浊。
熟地（三钱）　淮山（炒，二钱）　杞子　石莲仁（去心，杵）　芡实（杵，各一钱五分）　莲鬚　牡蛎（煅，各一钱）　白茯苓（一钱五分）　茯神（一钱）
水煎好，另以椿根、萹蓄、煎汁，入药再煎服。如热，加黄连六分。寒，加益智仁一钱五分。滞，加乌药一钱五分。
●四君子加远志汤　补　治心虚白浊颇久者。
党参（去芦，米炒）　茯苓（各一钱五分）　白术（净，二钱）　远志（去心，五分）　炙草（七分）
●金樱膏　温补　治虚劳遗精白浊。
党参（去芦，米炒）　山药（各二两）　益智仁（盐水炒，一两）　桑螵蛸（瓦焙燥，二两）　薏仁（炒）　萸肉（各四两）　川杜仲（盐水炒，一两）　枸杞子　芡实（杵，各一两五钱）　青盐（三钱）
水煎去渣，熬成膏，以金樱膏对半和匀，每服三四匙，空心白汤调下。
●水陆二仙丹　涩微补　治精脱肾虚，白浊，与补阴药同服，更效。
芡实（四两）
研末，同金樱膏四两和丸，如绿豆大，每服三钱，淡盐汤下。
●加味附桂地黄汤　热补　治命门火衰，以致败精为浊。
熟地（三钱）　淮山（炒）　茯苓（各二钱）　丝饼（四钱）　萸肉　车前（各一钱五分）　泽泻（盐水炒）　丹皮（各一钱）　附子（制八分）　肉桂（去皮，另炖，四分）

淋症列方  ***************************
●五淋散　寒　治膀胱有热，小水不通，淋涩不出，或尿如豆汁，或成砂石，或为膏汁，或热而便血，均宜。
山栀（净仁，炒，杵）　白芍（酒炒，各二钱）　当归（一钱五分）　赤茯苓（三钱）　甘草（一钱五分）　灯心（一团）
如气淋，加香附二钱，荆芥、麦芽各一钱五分。血淋，加生地、牛膝各二钱，红花一钱，入麝香少许。石淋，加六一散三钱调下。膏淋，合分清饮，煎，劳淋，合补中益气汤煎。如过服金石药，与老人阳已痿而思色，以降其精，致精内败而为淋者，加萆薢二钱，石菖蒲一钱，菟丝饼三钱以导之。
●八正散　寒微峻　治心经蕴热，脏腑秘结，小便赤涩，淋闭不通，及血淋等症。
滑石　木通　车前　山栀（净仁，炒，杵）　大黄　瞿麦　萹蓄　甘草（各一钱）
加灯心二十茎煎。
●导赤散　凉　治心火及小肠有热，小便赤涩，赤浊血淋而渴者。
生地（二钱）　木通（一钱五分）　甘草（一钱）
加竹叶二十片煎。一方有党参、麦冬。
●加味六一散　凉　治血淋。
滑石（三钱）　车前（一钱）　甘草梢（四分）
加生柏叶、生藕节，捣汁半茶杯，冲药服。
●牛膝煎　和　治石淋及死血作淋，痛不可忍者。凡五淋，小便不通，茎中痛甚者，均宜。
牛膝（盐水，炒捶碎，一两）
浓煎去渣，加麝香少许调匀，早午晚分三次服。如气淋，则不用麝香，加乳香末一钱。有遗精症者，禁用牛膝。
●发灰散　和　治血淋。
乱发（洗净，火煅透，研末，二钱）
用藕节捣汁半茶盅调服，二三次愈。
●假苏散　微凉　治气淋。
瞿麦　赤茯　麦冬（去心）　香附（杵）　陈皮　荆芥　木通（各一钱）
●海金沙散　凉　治膏淋。
海金沙　滑石（各五钱）　甘草（六分）
共研细末，每服二钱，灯心汤下。
●六味地黄丸　补　治淋症久而水虚者。
熟地（一两）　淮山（炒，八钱）　萸肉（六钱）　茯苓（三钱）　泽泻（盐水炒）　丹皮（各二钱）
炼蜜为丸，每服三钱，白汤下。加肉桂、附子，治冷淋。
●琥珀散　补　治老人虚人小便不通淋沥。
真琥珀（五钱）
研末，用高丽参煎汤调匀，每服一钱。

疝气  ***************************
此症大抵任病、肝病居多，小肠病亦多，各经间或有之。经云：男子内结七疝，女子带下瘕聚。治之之法，必先治气。盖寒有寒气，热有热气，湿有湿气。气实者须破气，气虚者须补气，诸症中俱当兼用气药。凡寒症必喜暖恶寒，鼻尖手足多冷，大小便亦不热。若热症必烦热喜冷，或为胀为痛，或大便秘结，或小水热闭不通。伤于寒则阴缩，伤于热则纵挺不收。疝病初起，必以温经，除湿，散寒，行气为主。切不可早用寒凉，以致留邪为害。

疝气列方  ***************************
●加味五苓散　温　治疝气初起。
白术（净，二钱）　橘核（杵）　茯苓　金铃子（各一钱五分）　槟榔　猪苓　泽泻（盐水炒，各一钱）　小茴香（一钱五分）　木通（七分）　肉桂（去皮，另炖，三分）
●荔香散　和　治疝气痛极，并治小腹气痛等症，俱效。凡在气分者最宜。
荔枝核（烧微焦）　大茴香（各六钱）
研末，好酒调服二钱，或三钱，日三次。寒甚者，加泡吴萸三钱。此方加橘核六钱，治肾囊大如斗者。
●导气汤　温　治寒疝疼痛。
川楝子（二钱）　木香（一钱五分）　茴香（一钱）　吴萸（泡五分）
用长流水煎。一方用慄木炭烧红放碗内，加好烧酒半碗，以碗盖住饮之。虽痛不可忍，亦必立止。
●神应散　热　治寒疝及诸疝，心腹痛不可忍，以此散气开郁。
元胡索　小茴　胡椒
等分为末，每服二钱，酒调下。
●加味二陈汤　微热　通治七疝甚验。
白术（净）　半夏（制）　小茴　金铃子（各一钱五分）　陈皮　泽泻（盐水炒）　猪苓（各一钱）　白茯苓（一钱五分）　木通（一钱）　肉桂（去皮，另炖，三分）　炙草（六分）
如寒甚者。加乾姜一钱，附子一钱。热极者，去肉桂，加黄柏、知母各一钱五分。小便如膏者，加石菖蒲七分，萆薢一钱五分。气上冲者，去白术，加泡吴萸六分，当归一钱五分，肉桂再加二分。囊肿如水晶者，加生薏米四钱，桑白皮一钱五分。痛不可忍者，恐瘀血为脓致溃，加桃仁十馀粒，红花一钱，制乳香一钱。筋缩者，加生薏米一两，川木瓜二钱。顽麻不痛者，加川芎一钱，槟榔一钱五分。痒者，加刺蒺藜三钱。
●胡芦巴丸　热　治小肠气，蟠肠气，奔豚疝气，偏坠，阴肿，小腹有形如卵，上下来去，痛不可忍，或绞结绕脐，攻刺作痛者。
大把戟（炒，三钱）　胡芦巴（八钱）　茴香（一两）　吴萸（泡，五钱）　川楝子（九钱）　制附子（三钱）
共研末，酒和为丸，每服三钱，空心温酒下。
●暖肝煎　微热兼补　治肝肾阴寒，小腹疼痛疝气。
当归　枸杞（各三钱）　茯苓　小茴　乌药（各二钱）　肉桂（去皮，另炖，四分）　沉香（六分）　生姜（三片）
●加味附桂地黄汤　热补　治阴虚疝症。
熟地（四钱）　淮山（炒，二钱）　萸肉　川楝子　丹皮　茯苓　小茴（各一钱五分）　制附子　泽泻（盐水炒，各一钱）　肉桂（去皮，另炖，三分）
●加味归脾汤　补　治阳虚疝症。
炙黄耆　白芍（酒炒）　归身　白术（净炒，各一钱五分）　龙眼肉（一钱）　枣仁（即炒杵）　茴香（各一钱五分）　党参（去芦，饭蒸，二钱）　金铃子（一钱五分）　远志（去心，四分）　木香（六分）　炙草（七分）
●治寒疝神方　大热　治病甚至于气往上冲，如有物筑塞心脏欲死，手足厥冷者，二三服除极，痛当立止。
荔枝核（烧焦，研末）　洋硫黄　陈皮
等分为末，饭丸如绿豆大，每服十四丸，酒下多亦不得过二十丸。一方，葫芦巴子一两，铁锅内炒黑，研末，每服三钱，滚水冲服，出微汗即消。又方，老丝瓜瓦上焙枯，研末，热酒冲服，重者不过三服即愈。虽气痛冲心亦效。
●治阴囊肿痛奇方
用葱白、乳香捣涂，即时痛止肿消，或用煨葱入盐少许捣涂亦可。一方，治偏左不痛者。党参三钱，当归、炙耆各二钱，川芎、小茴、橘核、川楝子、荔枝核各一钱，川椒、制附子各五分，赤芍一钱五分，另炖肉桂五分，分三次冲药服，服一二剂，效验之至。

脚气  ***************************
此症自膝至足，或见麻痹，或见冷痛，或见痿弱，或见挛急，或肿或不肿，或渐枯细，或如火热，或有物如指发自踹肠，而气上冲心，是皆脚气之正病。而亦有兼病者，宜辨而治之。又云：肿者为湿脚气，不肿者为乾脚气。肿者当除湿，乾者当行气。大抵此症，有缓有急。缓者其来渐，初时饮食如故，至二三月久，乃日甚一日。急者其来速，或一二日即危。治之若缓，恐其气上冲心，亦能杀人。寒湿外侵，致成脚气者，十居六七。其症疼痛拘挛，恶寒冻厥，宜以温经除湿为主，故多用麻黄、桂、附、乾姜、川乌之属。盖以麻黄、川乌，走而不守，能通行经络。乾姜、桂、附，辛甘大热，能助阳退阴清热。湿既除，病无不去。除湿则用苍术、白术、防己、南星。行气利关节，则用羌活、独活、木瓜、槟榔。引经则用木通、牛膝。和血则用生地、当归。此皆不可少之药。凡人不论男女老幼，鞋袜湿，切须速换，即赤脚亦无碍，不然则染脚气之病，慎之。

脚气列方  ***************************
●鸡鸣散　温疏散　治脚气，男女皆宜，如感风湿流注，浮肿疼痛者。亦服之甚效。
橘红　木瓜（各六钱）　槟榔（杵，五枚）　吴萸（泡）　苏叶（各二钱）　桔梗（三钱）　生姜（三片）
煎好，约于四五更时分，作三次或六次温服，服毕，食乾饭压下，至天明，当有黑粪水泻出，即是肾家所感寒湿之毒。渐当痛住肿消，须迟吃饭。
●加减槟榔汤　和疏散　治脚气，脚弱名曰壅疾，贵在疏通，春夏尤宜。
橘红　槟榔　苏叶（各二钱）　炙草（一钱）
加生姜三片煎。如脚痛不已者，加五加皮二钱，木香一钱。中满不食，加枳壳一钱。痰厥或吐，加半夏一钱五分。转筋者，加吴萸六分。脚肿而痛，加大腹皮、川木瓜各二钱。脚痛而热，加地骨皮二钱。小便不利，加木通一钱五分。大便不通，加大黄一钱五分。妇人脚痛，加当归二钱。室女脚痛，多是肝血滞实，加赤芍药二钱。
●独活汤　热补兼散　治脚气，阳虚寒胜，经气不行，顽麻不用，如神。
麻黄（去节）　独活　川芎　附子（制）　牛膝（盐水炒）　炙耆　党参（去芦，米拌）　当归　白芍（酒炒）　茯苓　白术（净炒）　杜仲（盐水炒）　乾姜　肉桂（去皮，另研，冲药服）　木香　炙草
等分研末，每用七钱，加生姜三片，红枣三枚，煎服。凡虚弱之人，受寒湿，此方所必用，切勿以为脚气忌补而弃之。
●二妙汤　寒　治湿热脚气疼痛者。
苍术（米泔水浸，切）　黄柏（各二钱）
水煎，加生姜汁半酒杯冲服。此二味药有雄壮之气，气实者加酒一杯助之，痛甚再加姜汁。又云：有气加气药，血虚加补血药。一方，有陈皮一钱，羌活二钱，芍药、甘草各一钱，威灵仙酒炒研末三分。
●立效散　温疏散　治脚气攻心，兼治暴肿甚效。
木瓜　苏叶　陈皮（各二钱）　吴萸（泡，一钱）　槟榔（杵，四只）
加生姜五片煎，分二次服。
●槟榔散　和行气　治脚气冲心，烦闷不识人。
●茴香　槟榔　木香
等分研末，每服三钱，白汤调下。
●半夏散　热兼散　治脚气，烦闷呕逆，心胸壅滞，不能饮食。
党参（去芦，米炒）　赤茯（各二钱）　肉桂（去皮，另炖，四分）　半夏（制）　陈皮　前胡　槟榔（杵）　苏叶（各一钱五分）
加生姜三片煎。或加淡竹茹一钱。
●茱萸散　温　治脚气入腹，喘急欲死。
川木瓜　吴萸（泡）
等分为末，每服三钱，酒调下。
●刺脚气方　治脚气肿痛。
白芥子　白芷（各五钱）
共研细末，姜汁和匀，敷患处。

脱肛  ***************************
大肠与肺为表里，肺虚则大肠滑脱。故有因久泻久痢，脾肾气陷而脱者。有因中气虚寒，不能收摄而脱者。有因色欲伤肾而脱者。有因酒湿伤脾而脱者。有因肾气本虚而脱者。有因过服寒凉而脱者。亦有因湿热下坠而脱者。然热者必热赤肿痛，乃系实症。不然非气虚，即阳虚也。须用温补升提之药始效。

脱肛列方  ***************************
●凉血清肠汤　凉兼补　治大肠血热脱肛。
生地（二钱）　当归　白芍（酒炒）　槐花（炒，各一钱五分）　黄芩（一钱）　川芎（五分）　升麻（六分）　甘草（七分）
●加味补中益气汤　凉补　治脾虚下陷而有热者。
炙耆　党参（去芦）　白术（净）　槐花（各一钱五分）　当归　黄芩（各一钱）　升麻（五分）　柴胡（七分）　陈皮（六分）　炙草（七分）
如无热则去黄芩、槐花，加北味七分，姜枣同煎。
●柯子人参汤　补　治脱肛。
党参（去芦，米炒，二钱）　白术（净炒）　莲仁（去心，炒）　归身　茯苓（各一钱五分）　升麻（蜜炙，五分）　柯子（杵一只）　炙草（七分）
加生姜二片煎。如脏寒，加乾姜，随宜。或再加附子。
●升阳除湿汤　和　治酒湿脱肛。
白术（净）　葛花　茯苓（各一钱五分）　升麻（六分）　泽泻（盐水炒）　苍术（米泔水浸）　神麴（各一钱）　甘草（五分）
加生姜二片煎。
●参耆白术汤　补　治泻痢与产育气虚脱肛。
党参（去芦，米炒，二钱）　炙耆　白术（净炒）　肉蔻霜　茯苓（各一钱五分）　淮山（炒，二钱）　升麻（蜜炙，六分）　炙甘草（七分）
加生姜二片煎。或加制附子五分。
●补阴益气汤　补　治阴虚肝肾不足而下陷脱肛者。
熟地（三钱）　党参（去芦，米炒）　淮山（炒，各二钱）　当归（一钱五分）　陈皮（七分）　升麻（蜜炙，五分）　炙草（一钱）　生姜（二片）
●蟠龙散　治热症脱肛肿痛者。
地龙（晒乾，五钱）　风化硝（一两）
共研细末，先用荆芥八钱，生葱四根煎汤，候温，以软帛淋洗拭净，如湿则将药末掺之，干则调芝麻油涂之。须以油纸托上。
●明矾五倍子散　治脱肛。
五倍子（三钱）　白矾（二钱）
共研末，用水二碗煎沸，候温以软帛蘸汤淋洗，日数次，即上。如脱肛长者，淋洗后，以油纸托上，四围皆用赤石脂研细末掺之。

泄泻  ***************************
泄泻之症，有寒有热。实热者，形气有馀，声音壮亮，饮食裕如，举动轻捷。虚寒者，形气不足，精神短少，言语轻微，举动疲倦。以此辨之，始无所误。但人之病此，实热固有，而虚寒居多。辨之未真，不如先服平剂为妥。水泻系清浊不分，利其小便自愈。挟湿则兼用去湿药一二味。若口中和，小便清长，切不可利，利则伤阴。又有洞泻一症，忽然大泻不止，或汗或喘，最为危候。多因夏月伏阴在内，虚寒人恣食寒凉蔬果所致，须速服大剂附子理中汤，乃可挽回。

泄泻列方  ***************************
●四苓汤　和　治水泻小便短少者。
白术（土炒）　泽泻（盐水炒）　茯苓（各二钱）　猪苓（一钱五分）
如脚冷者是挟湿，加苍术一钱。兼感冒身热者，加防风、荆芥各一钱五分。体质寒者，加肉桂三四分。
●胃苓汤　和　治脾湿泄泻不止。
陈皮　厚朴（制）　苍术（米泔水浸，各一钱）　白术（土炒）　茯苓（各二钱）　泽泻（盐水炒）　猪苓（各一钱五分）　甘草（七分）
加生姜二片，红枣二枚煎。
●扁豆四苓汤　和　治夏月暑泻，欲成痢者。
白术（土炒，二钱）　厚朴（姜汁炒，一钱）　扁豆（炒杵）　泽泻（盐水炒）　猪苓　茯苓（各一钱五分）　生姜（二片）
如有火人，加香藿一钱，黄连五分。无火人，加肉桂三分。
●防风芍药汤　和　治泻而腹痛者。
白术（土炒，二钱）　白芍（酒炒，一钱五分）　防风　陈皮（各一钱）
●白术芍药汤　补　治脾经受湿，体倦泄泻，水穀不化。
白术（土炒，二钱）　白芍（酒炒，一钱五分）　炙草（二钱）
●柴胡汤　凉　治平人身热，烦渴泄泻。胃寒者，去黄芩。
白术（土炒，二钱）　黄芩　泽泻（盐水炒）　柴胡　猪苓　茯苓（各一钱五分）
●茵陈饮　寒　治热泻，或口渴喜冷，小水不利者，甚验。
山栀子（炒杵）　茵陈　泽泻（盐水炒）　青皮　甘菊花（各一钱五分）　甘草（一钱）
●七味白术散　补微凉　治泄泻而渴者，无论大人小儿，应验如神。
党参（去芦）　白术（土炒）　茯苓（各一钱五分）　藿香（一钱）　木香（湿纸包，煨，六分）　乾葛（二钱）　炙草（七分）
如胃寒人，加煨姜二片。
●白术汤　补　治小便清长而泻者。
白术（土炒，四钱）　炙草（一钱）　加煨姜三片，大枣二枚煎。如寒甚，则煨姜换用乾姜，随宜。
●理中止泻汤　热补兼涩　治寒泻，温胃止泄。
党参（去芦，米炒，一钱五分）　乾姜（炒，一钱）　白术（土炒，二钱）　肉蔻霜（一钱五分）　炙草（一钱）
或加柯子一只，藿香一钱五分。
●八味理中汤　热补消滞　治脾胃虚寒，饮食不化，食滞泄泻，胸膈痞满。
党参（去芦，米炒）　茯苓（各一钱五分）　白术（土炒，二钱）　乾姜（炒）　神麴（炒）　麦芽（各一钱）　砂仁（炒，杵，五分）　炙草（一钱）
加生姜二片煎。如饮食不化，加生益智仁一钱五分。
●北味吴萸汤　温　治五更即溏泻，经年不愈，名为肾泄。
肉蔻霜（一钱）　北味（六分）　吴萸（泡，五分）　白术（净炒，一钱五分）　炙甘草（五分）
●姜附汤　大热峻剂　治忽然暴泻不止，或大汗大喘，手足厥冷，气少不欲言语者。
白术（净炒，三钱）　附子（制，三钱）　乾姜（炒，一钱五分）　良姜（一钱）　炙草（一钱）
水煎。候温急服，如欲呕，加制半夏二钱。

痢疾  ***************************
此症所下有红有白，秽浊胶黏，里急后重，欲下不下，当分虚实寒热。实热者，其人必形气强壮，畏热喜冷，不欲衣被，渴欲饮水，小便赤痛，或下纯红鲜血。虚寒者，其人必体质薄弱，喜暖畏冷，常欲衣被，口不渴水，小便清长。若混治，最易杀人。如发热不休，非外感风寒，即经络不和，宜用人参败毒散，加老米。治其初起，以取微汗则愈。如邪侵阳明，则用仲景葛根汤。寒热往来，必用小柴胡汤。热多口渴，则去半夏，加葛根。口中热，胸腹胀满，则用承气汤下之。口中和，小便清长，手足冷者，是虚寒无疑，当用理中汤，加灶心土八钱。危极者，亦用此方救之。有滞服平胃散。脾胃虚弱，服六君汤。察其无外症恶症，三日外，方可服芍药汤。倘是产妇，俱宜于各方之内。加阿胶，炙草。

痢症列方  ***************************
●人参败毒汤　散　治痢疾初起，身热者。不可望速，须因症服药，始免日甚。
羌活　独活　党参（去芦）　川芎（各一钱）　桔梗（一钱五分）　枳壳（面煨，去瓤，六分）　柴胡（七分）　甘草（八分）
加生姜二片，老米一撮煎。
●姜茶饮　和　治痢初起。
陈细茶（二钱）　生姜（八片）
水煎。
●芍药汤　和　治痢疾初起，身不热者。
生白芍　山楂（烧成炭）　桔梗（各一钱五分）　陈茶叶（二钱）　炙甘草（七分）　生姜（五片）
如渴，加葛根一钱五分。
●归芍汤　和　治痢疾。
当归（二钱）　桔梗（一钱五分）　枳壳（面煨，去瓤，六分）　生白芍（三钱）　木香（湿纸包煨）　槟榔（各一钱）　炙草（七分）
加生姜三片煎。如白痢，加苍术七分，砂仁四分。红痢，则加山楂炭一钱。
●黄芩芍药汤　寒　治热痢。
生白芍（六钱）　黄芩（一钱五分）　甘草（一钱）
如腹痛，加肉桂三分。脓血甚者，加当归一钱，黄连五分。
●芩连汤　寒　治实热人痢疾。
当归（二钱）　黄连（六分）　黄芩（一钱五分）　生白芍（三钱）　槟榔　木香（各一钱）　炙草（五分）
如腹中胀满而痛，手按更痛者，加生大黄二钱，厚朴一钱下之。审非此症，切不可服。
●芍药木香汤　热　治虚寒人痢疾。
白芍（酒炒，七钱）　木香（湿纸包煨）　炮姜（各一钱）　蕲艾（揉去灰泥，一钱五分）　炙草（一钱）　吴萸（黄连拌炒，去黄连，七分）
●归芍利导汤　滑肠兼补　治痢日夜数十次，欲下不下，逐点而来者。
油当归（七钱）　枳壳（面煨，去瓤）　萝卜子　槟榔（各一钱）　生白芍（五钱）　车前（一钱五分）　细甘草（一钱）
如实热，加槐花一钱五分。虚寒人，加泡吴萸六分，乾姜六七分，或一钱，甘草蜜炙。服药后，大便渐通，色变黄，即不可再服，恐过滑也。须服党参甘草汤。
●党参甘草汤　补　治痢疾粪渐变黄者。
党参（去芦，七钱）　甘草（一钱）
如寒痢，参用米拌炒，甘草蜜炙，加煨姜一片。
●当归黄耆汤　补　治妊娠下痢，腹痛小便涩者。
黄耆（炙，三钱）　当归（六钱）
加糯米一撮煎。

噤口痢  ***************************
下痢常觉恶心欲吐，食不能入，此症最危。虚寒者居多，亦间有实症。若因食积，必胸腹胀满，因火郁必脏腑炽热。无胀无火，但见脏气不能容受，有出无入，精神日败，其故有二。一由脾气之弱，或为呕吐，或为吞酸，或恶闻食气，飢不能食，而枵腹待毙。此中焦不运，病在脾也。非用人参、白术、乾姜、炙草之属不可。一由肾气之弱，则命门不暖，大肠不能固，小肠不能化，胃气不能行，此下焦失守而化源无主，病在肾也。非用熟地、附子、肉桂、吴萸之属不可。脾胃强而食自能入，其理甚明，不加审察，妄用寒凉攻击之药，必速其死矣，慎之。

噤口痢列方  ***************************
●人参黄连饮　寒　治噤口痢属热者。
生党参（去芦，三钱）　黄连（吴萸拌炒，去吴萸，六分）
加粳米一钱，浓煎逐匙入口。
●人参莲子饮　补　治噤口寒痢，恶心不能食者。
党参（去芦，米拌炒，四钱）　石莲（去壳，去心，炒，六钱）
加陈仓米一钱煎。有高丽参，则不用党参。
●治噤口痢奇方
糯米壳（炒开花，入姜汁，再炒）
研细末，每服二三钱，白汤调下。
●开噤方
铁秤锤二只（无秤锤，用新砖瓦亦可）　瓦盘一只，（铜盘亦可。）
将秤锤烧红，放盘内，以好醋淬之。日夜数次，令病人闻其气甚效。
●理中汤　热补　治虚寒各痢症危极者。以此方救之，或可回生。
党参（去芦，米炒，三钱）　白术（净炒，二钱）　乾姜（一钱）　炙草（七分）
加灶心土八钱，先煎澄清，去土入药煎服。
●附疟痢并行列方　有痢后疟，有疟后痢，亦有疟痢并行者。治之当分寒热。
●柴芩煎　寒　治内火上冲，疟痢并行，头痛，烦渴，喜冷者。
柴胡（二钱）　泽泻（盐水炒）　栀子（杵，各一钱五分）　枳壳（面煨，去瓤）　木通（各一钱）　黄芩（一钱五分）
如下纯红鲜血者，加酒炒白芍二钱，甘草一钱。湿胜气陷者，加防风一钱。
●补中益气加姜桂汤　热补　治疟止而痢更甚者。
炙耆　白术（净炒）　当归（各一钱五分）　升麻（蜜炙，三分）　柴胡（五分）　党参（去芦，米炒，三钱）　乾姜（五分）　肉桂（去皮，另炖，三分）　陈皮（一钱）　炙草（七分）
水煎。凡疟后痢，痢后疟，俱宜服补中益气汤，姜、桂则因人而用。疟痢并作，先治疟，疟止痢益甚，须服此汤。若复疟，则去姜、桂，加制附子，随宜。

小便闭  ***************************
凡人小水不通，若火在下焦，必有火症可据，及溺管疼痛。此则可清可利。又有败精宿血，阻塞水道而不通者，亦可用法以通之。固非难事，所难者其惟气闭乎。然气亦当分虚实。实闭者不过肝强气逆，移碍膀胱，或破其气，或提其气而升之，犹易为力。至于虚闭之症，最危最难，治之不得不加意详审矣。经云：膀胱者，州都之官，气化则能出。是水即气，气即水，气既不化，安得不闭。今人往往见小水不通，辄强为通利，而不知真阳下竭，元海无根，再用苦寒之药，以清之通之，是医杀之也。临症者，其慎之。又云：大小便俱闭，通其大便而小便自利。

小便闭列方  ***************************
●导赤散　凉　治心火及小肠有热，小便不通而渴。
生地（三钱）　木通（一钱五分）　麦冬（去心）　赤茯苓（各二钱）　竹叶（十片）　甘草（七分）
●大分清饮　寒　治积热闭结，小水不利，或腰腹下部极痛，或湿热，黄疸，溺血，蓄血，淋闭等症。
茯苓　泽泻（盐水炒，各二钱）　木通　猪苓　枳壳（面煨，去瓤）　车前（各一钱）　栀子（炒杵，一钱五分）
加内热甚者，加黄芩、黄柏、龙胆草之类。大便坚硬，胀满，加大黄三二钱。
●葵子汤　寒　治膀胱实热，腹胀，小便不通，口舌乾燥。
滑石　葵子　猪苓　赤苓　枳实（去瓤）　瞿麦　木通　黄芩　车前（各一钱）　甘草（五分）
●化阴煎　寒兼滋阴　治水亏阴涸，阳水有馀，小便癃闭，淋浊，疼痛等症。
熟地（四钱）　牛膝（盐水炒）　生地（各二钱）　生知母　黄柏（生，各一钱五分）　猪苓（二钱）　绿豆（三钱）　闽泽泻（盐水炒，二钱）
加食盐少许煎。如热甚，加龙胆草一钱五分。
●滋肾饮　微凉　治肾虚足热，小便不通，肚腹肿胀之甚，眼睛欲突出者。凡病在下焦不渴者，宜之。（一名通关饮，方在脐腹痛内。）
●葱白汤　和　治小便卒暴不通，小腹胀急，气上冲心，闷绝欲死。
陈皮（三钱）　葵子（一钱五分）
加葱白三茎煎。
●春泽汤　微热兼补　治气虚小便闭。
党参（去芦，米炒，二钱）　白术（饭蒸）　茯苓　泽泻（盐水炒）　猪苓（各一钱五分）　肉桂（去皮，另炖，四分）
●举元煎　补　治小便闭因气虚下陷者，提而升之。
炙耆　党参（米炒，去芦，各二钱）　白术（净，一钱五分）　升麻（炒，五分）　炙草（七分）
水煎服。后即以手探而吐之。譬之滴水之器，闭其上窍倒悬之，点滴不下。去其上闭，下窍即通。
●八味地黄汤　热补　治肾火虚而闭，用附、桂蒸动肾气以开关。
熟地（五钱）　淮山（炒）　泽泻（盐水炒）　茯苓（各二钱）　萸肉　丹皮（各一钱五分）　肉桂（去皮，另炖，六分）　附子（制，一钱）
●治小便闭奇方
白菊花根（捣烂，取汁半茶盅）
用热酒冲汁服，或滚水加酒一小杯冲亦可。如仓猝无白菊花根，即别样色亦宜取用。
●葱熨法　治小便不通。
连根葱（三斤）
慢火炒熟透，加好烧酒二杯再炒，用布分作二包，轮流顺熨脐下即通。如一时无葱，则以食盐炒热熨之。但不可太热，免伤皮肤。
●薰洗法　治小便不通。
皂角（十两）　葱头（二斤）　王不留行（十两）　煎浓汤一大盘，令病人坐浸其中，薰洗小腹下体，久之热气下达，壅滞自开而便通。但便出时，须听其在盘内，切不可起，致使气收复闭。通后要审症施治，不可有误。

附：小便不禁列方  ***************************
●菟丝子饮　温　治小便不禁，或遗尿或过多者。
丝饼（三钱）　牡蛎（煅，一钱）　北味（杵，五分）　益智仁（盐水炒，一钱）　熟地（二钱）
●固脬丸　热　治小便不禁，遗尿不觉。
菟丝饼（一二两）　桑螵蛸（炙，五钱）　戎盐（一钱）　茴香（一两）　制附子（五钱）
研末，酒和为丸，每服三四十粒，米饮下。
●缩泉饮　温　治脬气不足，小便频多。
淮山（炒，三钱）　乌药（一钱五分）　益智仁（盐水炒，一钱）

大便燥结  ***************************
大便不通之症，不过阴结阳结二者而已。阳结者，或以饮食之火起于脾，或以酒色之火炽于肾，或以时令之火蓄于脏。凡因暴病，及年壮气实之人，乃有此症。此则宜清宜泄也。若阴结者，既无火症，又喜热恶冷，其必下焦阳虚，则阳气不行，阳气不行，则不能传送。或以下焦阴虚，则精血枯燥，精血枯燥，则肠脏乾枯。故治之者，阳虚阴结，则益其火，须用右归饮、八味地黄汤之属。阴虚阴结者，则壮其水，宜用左归饮、六味地黄汤之属。均加洗淡肉苁蓉三二钱，多效。又有大便本无结燥，或连日或旬日欲解不解，解下只些须而不能通畅，及其已解，仍非乾硬，此总由七情劳倦色欲，以致阳气内亏，不能化行，亦阴结之类也。当服理中、归脾，右归、八味地黄等汤。凡虚弱之人，虽旬日十馀日不大便，不必以为意。倘病家、医家，性急欲速，遽用大黄等药通之，多致误事。

大便燥结列方  ***************************
●小承气汤　大寒峻剂　治阳结因邪有馀，津液枯燥者。须察果系实热，始可服切勿轻用。
大黄（二钱）　枳实　厚朴（各一钱）
如不下，煎好药，加芒硝一二钱，再煎服。
●四顺清凉饮子　寒微峻　治阳结，较前方略缓。
大黄（一钱五分）　白芍（酒炒）　当归（各一钱五分）　甘草（一钱）
水煎。
●润肠汤　寒补微峻　治阳结，大便燥结不通。
熟地（四钱）　生地（二钱）　当归（三钱）　火麻仁（一钱五分）　大黄（一钱）　甘草（一钱）
●肉苁蓉丸　润　治阴结，或因发汗利小便，致亡津液而大便不通者。凡老人虚人亦宜。
肉苁蓉（酒洗淡，四两）　沉香末（二钱）
用火麻仁一两，捣烂，和水，取汁为丸，如绿豆大，每服一钱，米饮下。
●益血润肠汤　润兼补　治阴结，凡虚弱及老人大便不通均宜。
熟地（四钱）　麻仁（二钱）　枳壳（去瓤，面炒，一钱）　肉苁蓉（酒洗，去甲，二钱）　杏仁（杵，一钱）　阿胶（蛤粉炒，一钱五分）　当归（三钱）
●加减左归饮　补润剂　治阴虚阴结，而大便不通者。
熟地（六钱）　萸肉（二钱）　淮山（二钱）　肉苁蓉（酒洗淡）　当归（各三钱）　杞子（二钱）
●加减右归饮　热补润剂　治阳虚阴结，而大便不通者。
熟地（六钱）　萸肉　淮山（炒，各二钱）　肉苁蓉（酒洗淡，三钱）　杞子（二钱）　肉桂（去皮，另炖，四分）　附子（制，一钱）　油当归（三钱）
●蜜煎导方　治虚弱人大便秘结。
白蜜（四两）
加皂角末四五分，微火煎稍凝，即用竹箸搅之。勿令焦，俟可为丸，以手速捻成条，上略小，下大，约长二寸许，麻油涂纳穀道内夹紧，大便急极，然后去之。或用线系下截，亦是善法。
●猪胆汁导方　治老人或虚弱人大便不通。
大猪胆（一只，加入好醋，少许）
用小竹管插入胆口线缚紧，将油涂滑小竹管，纳穀道中，以手捻胆汁灌下，约一食顷，当大便出宿食恶物，甚效。

小儿科  ***************************
（内载各方乃系为饮乳小孩而设，若四五岁以上药味则宜略重。惟大黄、黄连、附子、乾姜、肉桂、等药须斟酌）
小儿之病，非外感风寒，即内伤饮食，及惊风吐泻，寒热疳痫而已。盖外感者。必有外症，如发热，头痛，拘急，无汗，或因风搐搦之类是也。内伤者，必有里症，如吐泻，腹痛，胀满，惊疳，积聚之类是也。热者必有热症，如热渴，燥烦，秘结，痈疡之类是也。寒者必有寒症，如清冷，吐泻，无热无烦，恶心喜热之类是也。四者之外，尤当辨其虚实，有声音之虚实，有形色之虚实。如体质强盛，与柔弱者有异。声音雄壮，与短怯者有异。形色红赤，与青白者有异。观其形色，审其病情，若果有实邪，果有火症，不得不暂为治标。治标之法，及病则已，切不可妄为攻击消耗。小儿以柔嫩之体，血气未育，脏腑甚脆，略受伤残，即痿败而不可救。慎之。小儿疾痛疴痒，不能自言，旁人又不能代言，且以娇嫩之体，易虚易实，药一过分，变幻百出，即危在顷刻矣。凡小儿有病，自一二岁至十二三岁，全恃父母细心看理，方能知真。其虚实寒热，庶不至误。有一等父母，姑息之深，饱暖失宜，果物恣食，或畏苦废药，或求速杂投，为害亦不浅。小儿一切杂症，与大人同治，惟药味较轻耳。至于大黄、朴硝等药，非万不得已，切不可用。

发热  ***************************
凡小儿平日无病，陡然发热，乃是外感风寒。外感之症，其至甚速。若热由内生，其来必缓。察其绝无表症，而热在脏腑，七窍，三焦，三阴，筋骨肌肉之间，即是内热之症。但热有虚实。实热者，面赤气粗，口燥唇疮，作渴，喜冷饮水，大小便难，或掀衣露体，烦啼暴叫，声洪，伸体而卧，睡不露睛，手足指热。此其邪气有馀，可清可散。虚热者，面色清白，气怯神倦，恍惚软弱，口鼻微冷，不喜寒凉，饮汤安静，泄泻多尿，呕恶惊惕，上盛下泄，抱而喜按，乍凉乍温，夜则虚汗，睡则露睛，屈体而卧，手足指冷。此其正气不足，最宜调补。切不可妄用寒凉，及消散克伐等剂。小儿发热，服表散药不退，如别无痈毒疳积，而耳后红筋灿然，及眼如包泪，手指尖冷者，必是痘疹。饮食内伤，本无发热。盖饮食伤脏，不过为胀，为痛，为吐泻，安得有肌表之症。惟伤风夹食者有之。伤食久而成疳者有之。其热之来，亦有渐，不可不辨。

发热列方  ***************************
●紫苏饮　散　治伤风，身体发热憎寒，嚏涕鼻塞声重。凡陡然发热者，即宜服此方，或服钩藤饮，最稳。
紫苏　党参（去芦，饭蒸，各一钱）　桔梗（八分）　半夏（制）　防风（各七分）　川芎（六分）　陈皮（五分）　甘草（四分）
加生姜一小片，红枣一枚煎。如服后尚有馀热未清，摘生竹叶二十片，煎服。
●钩藤饮　散　治感冒，兼肝风内动。
党参（去芦）　防风（各一钱）　蝉蜕（去头足，四只）　钩藤（一钱五分）　荆芥（六分）　竹叶（十片）　陈皮（四分）　甘草（二分）
如有痰，加竹黄一钱一分。
●生犀散　凉　治心经风热。
柴胡　葛根（各一钱）　犀角镑（三分）　地骨皮　白芍（酒炒，各一钱）　甘草（五分）
●柴胡饮　凉补　治肌热，蒸热，积热，或汗后馀热。
党参（去芦）　柴胡（各六分）　白芍（酒炒）　黄芩（各八分）　当归（一钱）　甘草（四分）
●柴苓竹叶饮　凉　治壮热往来。
柴胡　麦冬（去心）　党参（去芦）　赤茯苓（各六分）　黄芩（一钱）　甘草（五分）
加生竹叶五片煎。
●人参黄连饮　寒　治心经蕴热烦躁者。
党参（去芦一钱）　生地　麦冬（去心，各七分）　黄连（四分）　竹叶（十片）　炙草（三分）
加生姜一小片煎。
●黄芩芍药汤　寒　治伏火热症。
白芍（酒炒）　黄芩（各一钱）　山栀（炒黑，杵，六分）　丹皮（七分）　甘草（一钱）
●地骨皮饮　凉补　治昼静夜热。
生地（一钱）　沙参（八分）　丹皮（六分）　地骨皮（一钱五分）　党参（去芦）　白芍（酒炒，各七分）　甘草（四分）
●四物加天麻钩藤汤　兼补　治肝经血虚，生风而热。
熟地（一钱）　当归　天麻　白芍（酒炒，各七分）　川芎（五分）　钩藤（一钱）
●参耆四物汤　补　治汗后阴虚，阳无所附而热。
党参（去芦，饭蒸，八分）　炙耆　当归　白芍（酒炒，各七分）　熟地（一钱）　川芎（五分）
●四君子加味汤　补　治阳虚而热者。
党参（去芦，米炒）　白术（净）　炙耆　茯苓（各一钱）　炙草（四分）
加生姜一小片，红枣一枚煎。
●参桂饮　热补　治隔阳热症，口燥舌焦者。
熟地（二钱）　党参（去芦，米炒，七分）　肉桂（去皮，另炖，二分）　泽泻（盐水炒）　白芍（酒炒）　淮山（各一钱）

急惊  ***************************
小儿或感风寒，或积乳食，皆能生痰，痰积则化火。或受暑热，亦能生火。失于清解，则痰随火升，痰火上壅，闭其肺窍，则诸窍俱闭。其症壮热，痰壅，昏闷不醒，窜视反张，搐搦颤动，牙关紧急，口中气热，颊赤唇红，饮冷便秘。此因痰火郁结，肝风内动而然，宜利火降痰，醒后当清热养血。肝主筋，肝失所养，则筋脉乾热，故外作抽搐拘挛，而现青色。此是肝风内动，非外风也。不可误治。血虚则肝风内动，风动则肝火愈炽，火炽则肺金亏，肝邪愈盛。若屡服祛风化痰，泻火辛散之剂，便当认作脾虚血损，急补脾土，庶不至变慢脾之症。凡小儿服药后，余药须与乳母服，乳母宜忌口。

急惊列方  ***************************
●利火降痰汤　寒　治急惊壮热，痰壅，昏闷不醒，搐搦颤动。
柴胡（八分）　黄芩（七分）　陈皮（六分）　天竹黄（一钱五分）　钩藤（二钱）　连翘（一钱）　木通（七分）　细甘草（四分）
●清热降痰汤　凉　治同上。
柴胡（一钱）　连翘（八分）　蝉蜕（去头足，四只）　钩藤钩（一钱五分）　陈皮（五分）　泽泻（盐水炒，六分）　甘草（三分）
加竹沥水半酒杯，冲药服。
●生地丹参汤　凉　治急惊初愈，清热养血者。
生地（一钱五分）　丹参（一钱）　青蒿（七分）　白芍（酒炒，八分）　丹皮（五分）　桔梗（六分）　竹叶（四分）　甘草（三分）
●人参竹叶汤　凉补　治虚弱小儿，急惊初愈。
生党参（去芦，二钱）　生竹叶（二十片）
水煎。

慢惊  ***************************
小儿慢惊，因作吐作泻，或吐泻交作，稍久则脾土虚弱，肝木乘之。其症气微神缓，昏睡露睛，痰鸣气促，鼻煽，乍发乍静，时凉时热，面部淡白，泻渐青色，手足微搐无力，神气恹恹不振，乃脾虚生风，无阳症也。此症多因病后，或因误用寒凉，损伤脾胃所致。然亦有小儿脾胃素弱，不必病后及误药者。总属脾胃虚寒之症，初起当用温补，加藿香、煨姜。粪见青色，即加木香，或肉桂。若手足渐冷，唇舌痿白，此将脱之候，速用附子以回阳，方可以救。一切驱风逐痰之药，丝毫不得用。

慢惊列方  ***************************
●加味异功散　温补　治慢惊初起。
党参（去芦，饭蒸）　白术（饭蒸）　钩藤　当归（各一钱）　陈皮（五分）　茯苓（七分）　炙草（四分）
加煨姜一片煎。泄泻则去当归。
●加味六君子汤　热补　治慢惊昏睡，露睛，痰鸣，气促。
党参（去芦，米炒）　白术（净炒，各一钱）　半夏（制，七分）　乾姜（四分）　陈皮（五分）　茯苓（八分）　炙草（四分）
●附子理中汤　补大热　治慢惊手足渐冷，唇舌痿白者。
党参（去芦，米炒）　白术（净炒，各一钱五分）　附子（制，七分）　乾姜（微炒，四分）　炙草（五分）　红枣（一枚）
●附桂地黄汤　补大热　治慢惊口燥舌焦，阴症似阳者。
熟地（三钱）　白芍（酒炒，一钱五分）　附子（制，六分）　泽泻（盐水炒）　党参（去芦，米炒，各一钱）　肉桂（去皮，另炖，二分）

惊啼  ***************************
此症与惊风不同，与大惊猝恐者亦异。盖小儿肝气未充，胆气最怯，凡耳闻骤声，目睹骤色，虽非大惊猝恐，亦能怖其神魂，醒时受怖，寐则惊惕，或振动不宁，或忽尔啼叫，或微有烦热，皆神怯不安之症，宜以安神养气为主。惊啼多泪，忽啼忽止者是惊惕。啼叫无度，声长不扬者是腹痛。

惊啼列方  ***************************
●朱砂安神丸　寒　治寐中惊悸而烦热者。
生地　当归　黄连（各一钱，姜汁炒）　甘草（五分）
共研末，米饮和丸，如芡实大，朱砂为衣，每服一丸，滚水开融灌下。
●参麦汤　微凉　治惊悸而微烦热者。
生党参（去芦，八分）　麦冬（去心，六分）　北味（三分）
水煎。
●团参散　补　治心虚惊悸。
党参（去芦，饭蒸）　当归（各二钱）
共研细末，每服一钱，用猪心一片，朱砂五釐，煎汤下。
●安神丸　补　治受惊吓而惊啼者。
党参（去芦，饭蒸）　枣仁（炒）　茯神（各七分）　陈皮　白芍（酒炒）　当归（各五分）　炙草（四分）
共研末，姜汁和丸，如芡实大，每服一丸，白汤开下。

腹胀腹痛  ***************************
小儿肚腹或痛或胀，虽由食积与寒凉伤脾而然，然使脾胃不虚，则腹中和暖，运化以时，何至为寒凉食积所伤。故治之者，当以健脾暖胃为主，审无火症，不得妄用凉药。无拒按坚实等症，切不可妄用攻击之药。慎之。

腹胀腹痛列方  ***************************
●藿香饮　和　治腹痛。
党参（去芦，饭蒸）　藿香（各一钱）　陈皮（五分）
加生姜一小片煎。
●四君子加味汤　温补　治寒滞腹痛。
党参（米炒，去芦）　白术（净炒，各一钱）　藿香　木香（各六分）　茯苓　炙草（四分）　煨姜（一片）
●加味六君子汤　补去积　治腹有食积，痛而兼胀者。
党参（去芦，饭蒸）　白术（净炒，各一钱）　茯苓（七分）　神麴（炒，八分）　陈皮（四分）　半夏（制，五分）　木香（六分）　炙草（三分）
●芍药枳实散　消微补　治小儿肚腹膨胀，或不时作痛，大人亦宜。
白术（净，四钱）　枳实（面煨，去瓤，二钱）　赤芍　莲仁（去心）　陈皮（各一钱）
加炒香老米一钱，共研细末，量儿大小，或一钱，或一钱零，米饮调下，白汤下亦可。

疳症  ***************************
小儿疳疾，皆因病后脾胃亏损，或用药过伤，不能传化乳食，内亡津液，虚火妄动。或乳母六淫七情，饮食起居失宜，致儿为患。凡疳在内者，目肿腹胀，泻痢青白，体渐瘦弱。疳在外者，鼻下赤烂，频揉鼻耳，或肢体生疮。其症不一，治亦多方。而有验有不验，竟有过服寒凉克伐之剂而毙者，故不可不慎。疳者，干也。因脾胃津液乾涸而然。在小儿为疳疾，在大人则为痨瘵，宜兼调补脾胃为要。

疳症列方  ***************************
●治疳疾药
皮硝（三钱）　苦杏仁（二钱）　生栀子（七个）　真头道酒糟（一两）　葱头（七个，每个约长一寸）　白灰面（三钱）　大红枣（去核，七个）
共入石臼内，捣烂成泥，用白布二块，约宽五寸，将药在布上摊匀，一贴肚脐，一贴背后，正对肚脐之处，用带捆好，贴三日肉见青色即愈。如未见青，再换药一次，无有不效。
●治疳奇方
羊尿脬（六七只，吹胀阴乾）　顶上汾酒（一瓶）
将汾酒灌入尿脬内，用线扎紧，挂小儿心口胃脘之间。症重者，不过数时，其酒自然消减，必须秤准方知减否。如减再换一个，入酒挂上，换至数个，酒不消减即愈。无汾酒用好烧酒亦可。
●消疳散　和　治疳积眼。
雄黄（二分）　石决明（煅，一钱五分）　海螵蛸（煅去壳，五分）　正辰砂（一分）　滑石（五分）　芦甘石（童便泡一日一夜，烧透，以能浮水为度，五分）
共研细末，加冰片五釐再研，量儿大小，或三四分，或五六分，用不落水鸡肝一副，竹刀切破，上开下连，掺药在内，线扎好，加淘米水入砂灌煮熟，连汤食尽，神效之至。

疹症  ***************************
凡出疹皆由胎毒蕴于脾肺，发于皮毛肌肉之间。一时传染，大小相似，未有不因天行疠气而发者。总之君相二火燔灼，太阴脾肺受之。其为症则有咳嗽，喷嚏，面肿腮红，目胞浮肿，眼泪汪汪，鼻流清涕，呵欠闷烦，乍凉乍热，手足稍冷，夜卧惊悸，或恶心呕哕，或以手掐面目唇鼻，是即出疹之候。便宜用解毒散邪等药，不使毒留于中，庶无他患。疹将出，其面必赤，中指冷而多嗽，大热五六日，而后遍身见红点，此所以异于出痘与伤寒。疹与痘不同，痘本于肝肾，出自中下二焦，始终不妨于食，而全赖水穀为主，所以能食则吉，不能食则凶。治痘者不可不顾脾肾。疹之毒则由表邪不解，而内犯太阴阳明，病在上中二焦，多不能食。治疹者宜解散火邪，则自能食。疹出至二三日，必两鼻孔俱干，待收完，毒轻者，清涕即来，当思饮食，不必服药。如清涕来迟，不思饮食者，须要清肺解毒，必清涕复出，方可无虑。疹与麻癍同类，疹则大者如苏子，次者如芥子，小者如蚕子，而成粒成片者是也。麻则最细而碎，如蚊迹模糊者是也。癍则无粒，惟红紫成片，如云如锦者是也。俱是火邪，治宜解散。疹毒须假嗽多而散，故疹后旬日之内，尚宜有嗽，切不可见嗽而治嗽。至于泄泻，呕吐，腹痛，亦是疹毒使然，不得妄用补涩之药。宜谨避风寒，忌鸡，鱼，炙，煿，盐，醋，五辛，并生果之物，以免逼毒入里。疹后泻痢，须细审虚实，亦间有过服寒凉而将成慢脾者，当急温补，不可执一不通，以致不救。

疹症四忌  ***************************
忌初起即用寒凉。（俟出后看症用药。）忌妄用辛热。忌误用补涩。忌荤腥生冷风寒

疹症列方  ***************************
●升麻葛根汤　散微凉　治疹症初起。
升麻　葛根　白芍（酒炒）　甘草（各一钱）
如谵语狂乱，调辰砂一分，六一散一钱服。牛蒡子、黄芩、贝母、知母、桔梗、麦冬、连翘、生地、当归、防风、荆芥、柴胡、桑白皮等药，均可随症加入。
●透邪煎　散微补　治疹症初热，疑似之时，恐误药者。
当归　荆芥（各一钱）　升麻（三分）　白芍（酒炒，一钱五分）　防风　甘草（各七分）
如热甚，加柴胡一钱。
●加味泻白散　寒　治疹出之时，咳嗽，口乾，心烦者。
桑白皮（一钱）　元参（七分）　连翘（八分）　地骨皮（一钱）　天花粉（一钱）　黄连（三分）　甘草（四分）
●败毒散　散微补　治风寒外束，逡巡不出，或出而覆没者。
生党参（去芦）　防风　荆芥（各一钱）　当归　牛蒡子　升麻（各七分）　川芎（五分）　甘草（四分）
加薄荷六分煎。
●加味四物汤　凉补　治心血不足，疹色淡白者。
生地（酒炒透）　白芍（酒炒）　防风　当归（各一钱）　川芎（六分）　炙草（五分）
●凉血补阴汤　凉　治疹色带紫，或出大甚者。
生地黄（一钱）　白芍（酒炒）　连翘（各七分）　红花（六分）　牛蒡子　黄芩　当归　乾葛（各八分）
●导赤散　凉　治疹症，谵语溺闭。
生地（二钱）　木通（一钱）　竹叶（二十片）　甘草（六分）
●加味甘桔汤　凉　治疹症，火毒上薰，而咽喉干痛。
牛蒡子　桔梗　连翘　甘草（各一钱）
水煎。缓缓咽之。
●解毒合白虎汤　大寒　治疹症，烦躁大渴。
生石膏（一钱）　知母（七分）　黄连（四分）　连翘（七分）　金银花（一钱）　甘草（五分）
加粳米一撮煎。
●加味犀角地黄汤　大寒　治疹症，吐血衄血。
生地　白芍（酒炒）　山栀（仁，炒杵）　犀角（各一钱，先煎）　丹皮（七分）
如小便赤，加木通一钱。
●加味四芩散　凉　治疹症泄泻。
白术（土炒）　茯苓　泽泻（盐水炒）　金银花（各一钱）　猪苓（七分）
如小便如米泔水，加车前、木通各一钱。
●黄芩汤　凉　治火邪内逼下焦而痢者。
白芍（酒炒，一钱五分）　黄芩（一钱）　炙草（七分）
加大枣一枚煎。如火逼上焦而吐，或吐痢并作者，俱加半夏一钱五分，生姜一片。
●大紫胡汤　寒峻剂　治疹症，大便秘结，发热身痛者。
柴胡　半夏（制）　白芍（酒炒）　黄芩（各一钱）　枳实（面煨，去瓤，六分）　大黄（八分）　生姜（一片）　红枣（一枚）
●二母散　寒　治疹后嗽甚者。
贝母（去心，童便洗）　知母（各二钱）　乾姜（一片）
共研末，每服一钱，白汤下。

痘症  ***************************
近日有种洋痘之法，最为稳妥，但恐有未种而自出者，方法亦不可不为之备。痘由胎毒内藏，而复因时气外触，其毒乃发，始终皆赖乎血气。若血气充畅，则易出易收。气血不足。则变症不一。治痘者必要先顾血气。盖气主形以起胀，血主色以灌浆。凡为白，为陷，为灰色，为不起发，为顶有孔。为出水，为痛，为痒，为浮肿，为痘壳，为不靥不落，为肌表不固，为肤腠不通等症，皆气之病也。至如为紫黑，为乾枯，为无血，为无脓，为黑陷黑靥，为肿痛牙疳，为疔痈癍疹，为津液不达，为痘后馀毒，皆血之病也。气与血相需。气至而血不随，虽起发而灌必不周。血至而气不至，虽润泽而毒终不透。表热者，肌肤大热，根窠红紫，顶赤发癍，头面红肿，紫黑焦枯，痈肿疔毒痛甚，皆火在肌表之症。治宜散血解毒。里热者，烦躁狂言，口乾大渴，咽肿喉痛，内热自汗，小便赤涩，大便秘结，衄血溺血，皆火在脏腑之症。治宜清热解毒。表寒者，不起发，不红活，根窠淡白，身凉痒塌，倒陷乾枯，皆肌表无阳之症。治宜补阳温表。里寒者，为吐泻，为呕恶，为腹胀，为腹痛，为吞酸，为不欲食，为寒战咬牙，恶寒喜暖，为小便清长，大便不实，完穀不化，皆脏腑无阳之症。治宜温中补阳。当肿不肿者，必其元气不足，当消不消者，必其毒气有馀。治痘宜先顾脾胃，能食者吉，不泄泻者吉，且须培补气血。略兼发散始合。看心窝有红色，耳后有红筋，目中含泪，身体发热，手指亦皆热，惟中指男左女右独寒，便是出痘。若伤寒症，则中指独热，甚验。如热盛血虚者，首尾俱不可用白术、半夏之燥悍，及升麻之提气上冲。要谨避风寒，忌荤腥生冷，生果，葱，蒜，鸡鸭蛋，猪肉，茶水等物。痘疹之候，头常欲凉，足常欲温。若头温足冷者，多不治，此亦宜辨。

痘症四忌  ***************************
忌清热败毒。忌克伐气血。忌妄投医药。忌吞服医家小丸。

痘症四宜  ***************************
宜补气。宜补血。宜补脾肾。宜察虚实。

痘症列方  ***************************
●柴归饮　散　治痘初时发热未退，无论是痘，是邪，疑似之间。
当归　白芍（酒炒，各一钱）　防风　荆芥穗（各八分）　柴胡（七分）　甘草（五分）
加生姜一片煎。血热，加生地一钱。阴虚，加熟地一钱五分。气虚，加党参一钱五分。虚寒，加炮姜六分，肉桂三分。火盛，加黄芩八分。热渴，加乾姜一钱五分。腹痛，加木香四分。呕吐，加陈皮五分，炮姜四分。如阳明实热，邪盛者，初起用升麻葛根汤。方在疹症内。
●六物煎　补　治痘症血气不充，随症加减甚效。并治孕妇气血俱虚等症。
党参（去芦，米炒）　白芍（酒炒）　当归（各一钱）　熟地（一钱五分）　川芎（三分）　炙草（六分）
如发热不退，或痘未出之先，宜加苏叶一钱，防风八分。头痛，加蔓荆子七分，川芎三分。咽痛，加桔梗八分，连翘七分。不起发，不灌浆，或灌而浆薄，加糯米五十粒，川芎六分，肉桂三分，人乳半酒杯，好酒少许，以助营气。虚寒痒塌不起，加炒川山甲六分。红紫血热不起，加紫草七分，或犀角八分。脾气滞者，加陈皮六分，山楂八分。胃气虚寒多呕者，加炒乾姜四分，或加丁香三分。腹痛兼滞者，加木香五分，陈皮四分。表虚气陷不起或多汗者，加酒炒黄耆一钱。气血两虚，未起未灌而先痒者，加肉桂三分，白芷六分。元气大虚，寒战咬牙泄泻者，去白芍，加黄耆一钱五分，制附子六分，乾姜四分，或再加肉桂三分，生姜一小片。
●六气煎　补微热　治痘症气虚，痒塌倒陷，寒战咬牙。并治男妇阳气虚寒等病。
黄耆（炙）　党参（去芦，米炒，各一钱）　肉桂（去皮，另炖，三分）　白术（净，七分）　当归（一钱）　炙草（六分）
如泄泻，去当归，加肉蔻霜五分，茯苓八分。其馀加减，照前六物煎。
●凉血养营煎　寒补　治痘血虚血热，地红热渴或色燥不起，及便结溺赤，阳盛阴虚等症。
生地　白芍（酒炒）　当归　地骨皮（各一钱）　黄芩（八分）　紫草（七分）　红花（六分）　生甘草（五分）
如渴加花粉一钱。肌热无汗，加紫苏一钱，荆芥七分。热毒甚者，加牛蒡子七分，连翘一钱，木通八分。血热毒不透者，加犀角八分。
●加味四物汤　寒补阳　治痘症，热毒炽盛，紫黑乾枯，烦热便结，纯阳等症。
生地　黄芩　白芍（酒炒）　当归　连翘（各一钱）　川芎（五分）　紫草（八分）　木通（八分）
如渴，加花粉、麦冬各一钱。阳明热甚，头面牙龈肿痛者，加生石膏一钱五分。知母一钱。大肠乾结，脐腹实胀者，加大黄一钱。血热妄行者，加犀角一钱，童便半酒杯冲服。小水热闭者，加山栀、车前各一钱。兼表热者，加苏叶、荆芥各一钱。
●连翘升麻汤　凉　治痘，散毒清火。
连翘（一钱）　葛根　白芍（酒炒）　桔梗（各七分）　升麻（六分）　薄荷（一分）　甘草（七分）
加竹叶十片，灯心十条煎。
●加味甘桔汤　凉　治痘症，肺热咽喉肿痛，声不清者。
桔梗（一钱）　甘草（七分）　柯子皮（三分）　牛蒡子（炒，六分）　连翘（五分）　薄荷（一分）
●托里十补散　温补　调气补血，内托痘毒，五日后必用之方也。亦治一切痈疽。
高丽参（去芦，米炒）　黄耆（酒炒）　当归（各一钱）　川芎　川厚朴　防风　桔梗　白芷　炙甘草（各五分）　肉桂（去皮，另炖，三分）
共为细末，每服一钱或二钱，木香汤下。
●保元汤　补　治虚弱人出痘。
炙耆　党参（米拌炒，去芦，各一钱）　炙草（六分）
如痘灰白色，或顶陷者。加酒炒黄耆、当归各一钱。痒则去当归，加酒炒白芍一钱五分。
●活血汤　补　养营起痘。
当归（一钱）　川芎（四分）　红花（三分）
水煎服。
●鹿耆催浆汤　补　治痘不起浆。
炙耆（一钱五分）　鹿茸（酥炙，七分）　香附（一钱）　川山甲（炒，研，五分）
水煎。
●内托散　补　治痘虽起发，以手按之。水浆即出者。
黄耆（酒炒，一钱五分）　党参（米炒，去芦，一钱）　川芎（五分）　丁香（二分）　糯米（五十粒）　炙草（五分）
●快班越婢汤　温补　治痘手足不起发。
黄耆（酒炒，一钱五分）　白芍（酒炒，一钱）　桂枝（六分）　防风（七分）　炙草（四分）　生姜（一片）　红枣（一枚）
●蝉蜕散　补微散　治痘疮虚陷不起。
当归（六分）　川芎（三分）　防风　荆芥穗　升麻（淡蜜炙）　薄荷（各二钱）　蝉蜕（去头足，四只）　高丽参（米拌炒，六分）　白芍（酒炒，五分）　炙草（三分）
●加味保元汤　温补　治痘疮浆清，脚淡倒靥。
炙耆　党参（去芦，米炒）　白芍（酒炒）　扁豆（炒杵）　当归（各一钱）　肉桂（去皮，另炖，三分）　木香（四分）　炙草（五分）
●紫草饮　补　治痘疮黑陷，气血虚弱不起。
黄耆（酒炒，一钱五分）　紫草　炙草（各一钱）
加糯米一百粒煎。
●加味四圣饮　兼补　治痘黑陷倒陷。
党参（米拌炒，去芦）　黄耆（酒炒，各一钱）　紫草（七分）　木通（八分）　蝉蜕（去头足，六只）　川芎　木香　炙草（各六分）
加糯米五十粒煎。
●起痘奇方　治痘不起，或倒靥，或灰白者。
童子粪（要乾结者）
用新瓦煅透存性，每一两入冰片一分，研匀，少则服五分，多则服一钱，蜜水调下，入药冲服亦可。
●百花膏　治痘燥，痂皮溅起作痛，或痂欲落不落者。
白蜜（一小酒杯）　滑石（一钱，研细末）
略用汤和匀，以鹅翎染药，轻扫痛处，则易落无痕。
●固肌汤　补　治痘发表太过，以致肌肉不密，痘痂久黏不落。
炙耆（八分）　当归（酒洗，七分）　蝉蜕（去头足，四只）　高丽参（去芦，米炒，六分）　糯米（一钱）　炙草（五分）
●催浆饮　补　治空仓痘，外虽起发而内无脓浆者。
黄耆（酒炒，八分）　川芎　白芷　牛子（各五分）　肉桂（去皮，另炖，三分）　当归（一钱五分）　鹿茸（酥炙）　生地（酒炒，各一钱）　白芍（七分）　山甲（炒，三分）
水煎服二剂，即去山甲。
●补气健脾汤　温补　治漏痘上有孔者。
高丽参（去芦，米炒，八分）　黄耆（酒炒，八分）　川芎　白芷（各五分）　白扁豆（炒，杵，一钱）　丁香（二分）　肉桂（去皮，另炖，三分）　淮山（炒，七分）　炙甘草（四分）
加龙眼肉四分，去心炒莲仁七分。
●实浆饮　补　治痘色光亮，全无脓血者。看其中有起胀极大者，刺去其水。
高丽参（去芦，米炒）　黄耆（酒炒）　鹿茸（酥炙）　当归（各八分）　白扁豆（炒，杵）　淮山（炒）　白术（饭蒸，各七分）　白芷（五分）　炙草（四分）　山楂（六分）　黄豆（二十粒）

治烂痘列方  ***************************
●败草散　治痘痒抓搔已烂，脓血淋漓者。
烂草（盖屋盖墙多年者，或野外自烂者尤佳）
研极细末，掺之。如遍身俱抓烂者，须多掺席上，令儿坐卧其上，即愈。
●白龙散　治烂痘及抓破者。
干黄牛粪（在风露中日久者）
煅成灰，取中心白者，为末，入薄绢囊内，于烂处扑之。

痘后目疾列方  ***************************
●决明散　和　治痘后眼生翳障。
石决明（煅）　穀精草（各二钱）
共研细末，每用一钱，以蒸熟猪肝蘸食。
●臭虫方　治痘眼发红将上瘼，或已有白点者。
臭虫血（射入眼内即愈）
或用蛙胆调臭虫血点入，更佳。

痘后痈列方  ***************************
●三痘散　治痘后痈初起者。
绿豆　黑豆　赤小豆（各四钱）
共研细末，醋调匀，时时涂之。自愈。
●黄豆散　治痘后痈。
黄豆（炒，八钱）
研细末，熟水和匀涂之。或炒黑研末，芝麻油调涂亦佳。一方，用赤小豆研末，调鸡蛋清涂之。

痘疔列方  ***************************
此疔能闭痘毒，凡未齐则不出现，既齐则不起发，行聚则必致倒陷，看痘中有紫黑乾硬，暴胀独大者。即是，须急治之。一见此疔，即以银针挑破，吸尽紫血，乃以药涂之。
●拔毒膏　治痘疔。
蒲公英（二两）
水煎熬膏，载磁器内，放水中一日一夜，冷去火气，俟挑破痘疔，吸尽紫血，即以此膏涂之。又方，雄黄一钱，紫草三钱，研细末，如法挑吸，用胭脂汁调涂之。


卷四  ——————————————————————————————————————————————————————————————————————————————————————————

妇人科  ***************************
妇女之病，大要不离乎中情郁结。其人本坤阴吝啬之体，心地浅窄，识见拘迂，一有逆意，即牢结胸中，又不能散闷于外，则郁久而成病矣。主治之法，审无外感内伤别症，惟有养血，疏肝，用四物汤、逍遥散之类，加减便合。室女天癸未至，作小儿论。若天癸已至，与妇人病同治矣。妇人所异者，惟经水乳汁，及胎前产后之属，不得不另详方论。其馀各病，与男子多同，有病当照方医治。

肝气列方  ***************************
●逍遥散　兼补　治肝经血虚，木郁上逆而头痛，或连眉稜骨眼眶痛者。肝血虚见光则痛，亦服此方。若目干则是水不养目，宜服六味丸。
白术（净）　当归　柴胡　白芍（酒炒）　茯苓（各一钱）　薄荷（四分）　炙草（七分）
如有热，加丹皮一钱，黑山栀八分。凡阴肿，阴挺，阴痒诸症，此方均宜。
●柴胡疏肝散　和　治肝气不和，左胁痛。
陈皮　柴胡（各一钱五分）　川芎　枳壳（面煨，去瓤）　香附（醋炒）　赤芍（各一钱）　炙草（五分）
如七情郁结，服逍遥散。
●推气散　微热　治肝移邪于肺而右胁痛。
枳壳（面煨，去瓤）　郁金（各一钱）　肉桂（去皮，另炖，三分）　桔梗　陈皮（各八分）　炙草（五分）　生姜（二片）　红枣（二枚）
●奔豚汤　温　治肝气旁散，下注而小腹痛。
川楝子（一钱）　橘核（杵）　茯苓（各一钱五分）　荔枝核（烧焦，杵）　小茴香（各一钱）　吴萸（泡，五分）　木香（七分）
如寒加肉桂三分，制附子五分。
●沉香降气散　和　治气逆胃脘痛。
元胡索（酒炒，一钱）　沉香（三分）　砂仁（五分）　香附（盐水炒，五钱）　川楝子（焙，一钱）　炙草（五分）
共研末，每服二钱，淡姜汤下。

附：师尼寡妇室女方  ***************************
●生地黄丸　寒　治师尼寡妇室女，乍寒乍热而患疮疡，及项间结核，肝脉弦长而出鱼际，外无寒邪，内多郁火者宜之。
生地（酒炒）　赤芍（各一两）　秦艽　黄芩　柴胡（各五钱）　蜜和丸，绿豆大，每服三五十丸，乌梅汤下。

月经  ***************************
经者，常也。月行有常度，经水有常期。其愆乎常者，是病也。方书以先期而至者为热，后期而至者为寒，此不过论其大概，而要必细辨其血色。若浓而多者，血之盛也。淡而少者，血之衰也。紫而兼红，成片成条而色明者，此乃新血妄行，多由热结也。紫而兼黑，或散或薄而色暗者，此以真气内损，必属寒凝也。由此而甚，则或如屋漏水，或如腐败之宿血，是皆紫黑之变象。肝脾大损，阳气大陷，当速用甘温之药，以救脾土，则元气渐复，无有不愈。若以紫黑概作热治，其害有不可胜言者。将行而腹痛拒按者，气滞血凝也。既行而腹痛喜按者，气虚血少也。经前发热者多血热，经后发热者多血虚。腹胀者多气滞，腹痛者多血滞。或一月二三至，或半月或旬日而至，此乃血气败乱之微，当观形察色，辨其寒热而治之，不得以经早概论。调经之要，贵在补脾胃以资血之源，养肾气以安血之室。至于逆行上溢，而吐衄错行，下流而暴崩，皆属血热妄行。而亦有络脉损伤，瘀积肝旺所致，不可以不辨。经行之际，凡服药并饮食，大忌寒凉。切宜问其平日是阳脏阴脏，并看其形色如何，小便或清或赤，大便或实或稀，现下能食不能食。虚实寒热既明，则医治自不难矣。

月经列方  ***************************
●加减四物汤　寒兼补　治经先期而至，属血热者。
生地（二钱）　白芍（酒炒）　当归（各一钱五分）　黄芩　柴胡（各一钱）　甘草（五分）
如腹痛，加酒炒香附一钱五分。
●加味异功散　补　治经后期而至，气血虚而食少者。
党参（去芦，米炒）　白术（净，各二钱）　当归（三钱）　陈皮（一钱）　茯苓　川芎（各一钱五分）　炙草（一钱）
加生姜二片，大枣二枚。
●加味逍遥散　凉兼补　治经水不调，因郁而致者。
当归　白芍（酒炒）　白术（净）　茯神　柴胡（各一钱）　栀子（炒，杵）　丹皮（各七分）　甘草（五分）
加生姜二片煎。
●决津煎　热补兼行　治血虚经滞不能流畅而痛极者。
当归（四钱）　牛膝（盐水炒）　泽泻（盐水炒，各一钱五分）　肉桂（去皮，另炖，六分）　乌药（一钱）　熟地（二钱）
如恶心呕吐，加焦乾姜六分。气滞胀痛者，加香附一钱五分。气滞血涩者，加红花一钱。小腹不暖而痛极者，加泡吴萸六分。
●牛膝汤　热行散　治月水不利，脐腹作痛，或小腹引腰气攻胸胁。
当归（酒炒）　牛膝（盐水炒）　白芍（酒炒）　元胡索（炒）　丹皮（各一钱）　肉桂（去皮，另炖，四分）　桃仁（去皮尖，杵，七粒）　木香末（五分，冲药服）
水煎。加酒一杯。
●香附四物汤　补兼行　治经脉气血凝滞而痛胀者。
熟地（四钱）　川芎　香附（酒炒）　元胡索（各一钱五分）　白芍（酒炒，一钱五分）　当归（三钱）　木香（一钱）
●红花四物汤　补兼行　治经脉气血凝滞而痛胀者。
熟地（炒仁末拌，三钱）　当归（酒炒，二钱）　白术（净）　丹参（酒炒）　白芍（酒炒）　香附（酒炒，各一钱五分）　红花（六分）　川芎（五分）
●逍遥饮　补　治思郁过度，致伤心脾冲任之源，血气日枯，经脉渐不调者。
当归（二钱）　白芍（酒炒）　枣仁（即炒杵）　茯神（各一钱五分）　熟地（三钱）　远志（去心，四分）　陈皮（七分）　炙草（一钱）
如气虚加米炒党参二钱。
●益母八珍汤　补　治经来或前或后不调者。
党参（去芦，米炒，二钱）　白术（净）　当归（各二钱）　白茯苓　白芍（酒炒，各一钱五分）　熟地（三钱）　川芎（一钱）　益母草（一钱五分）　炙草（一钱）　生姜（二片）　大枣（二枚）
●胶艾汤　补　治劳伤血气，冲任虚损，月水过多，淋漓不止者。
熟地（三钱）　当归　白芍（酒炒）　艾叶（各一钱五分）　阿胶（炒珠，一钱）　炙草（一钱）
●加味六君汤　补　治经水黄色者。
党参（去芦，米炒，一钱五分）　茯苓（二钱）　陈皮（一钱）　生薏米　当归　半夏（制）　白术（净，各一钱五分）　炙甘草（五分）
加煨姜二片煎。经一月二三至，或半月或旬日而至者，均宜服补中益气汤。看寒热加药，并加莲蓬壳，烧成炭，一钱五分。
●十全大补汤　温补　治经水色淡，或白或绿者。
炙耆（二钱）　党参（去芦，米炒）　茯苓　白芍（酒炒）　白术（净炒）　当归（各一钱五分）　熟地（三钱）　肉桂（去皮，另炖，四分）　川芎　炙草（各一钱）　生姜（二片）　红枣（二枚）

经闭  ***************************
凡经闭之症，审其果有邪气膈滞，自当以开导之药通之。若冲任亏败，经血枯竭，此乃源断其流。盖妇女病损至旬月半载之后，未有不经闭者。故或以羸弱，或以困倦，或以咳嗽，或以有热，或以饮食减少，无胀无痛，无阻无隔，而经有久不至者，无非血枯经闭之候。急须调养气血，兼顾脾胃，切不可妄行通利，以致误人，慎之。

经闭列方  ***************************
●调经饮　和　治妇人经脉阻滞，气逆不调，多痛而实者。
当归（四钱）　牛膝（盐水炒）　山楂　香附（酒炒）　青皮　茯苓（各一钱）
如因不避生冷而血凝滞者，加肉桂五分，或吴萸六分。兼胀闷者，加厚朴一钱，或砂仁七分。气滞者，加乌药一钱五分。或痛在小腹者，加小茴一钱五分。倘因经水适来，偊阻溺窍，以致小便不通，腹胀欲死者，急用此方，以通其经，小便自利而愈。
●元胡当归散　和散血　治血积小腹疼痛，或因气逆，月经不行，肚腹作痛者。
当归　元胡索　白芍（酒炒）　没药（制）　枳壳（面煨，去瓤）　刘寄奴（各二钱）
共研细末，每服一钱，温酒调下。或服决津煎亦佳。方在上月经内。
●泽兰汤　微补　治虚弱人月经耗损，渐至不通，而生潮热者。此方甚宜，切勿以峻剂通之。
当归　白芍（酒炒，各一钱）　泽兰叶（二钱）　炙草（六分）
水煎。一方有熟地、柏子仁各一钱五分，牛膝、茺蔚子各一钱。桃仁、红花、丹皮、元胡索，看症任加。
●逍遥散　兼补　治虚弱人经渐不通而生潮热。
白术（净，一钱五分）　当归（二钱）　白芍（酒炒）　茯苓　柴胡（各一钱五分）　薄荷（四分）　炙草（七分）　生姜（一片）
●归脾汤　补　治虚弱人经渐不通，饮食减少者。
炙耆　党参（去芦，米炒）　当归　白芍（酒炒）　枣仁（即炒杵，各一钱五分）　木香（五分）　远志（去心，四分）　龙眼（净肉，六分）　白术（净，一钱五分）　炙草（七分）　生姜（一片）

附：热入血室方  ***************************
此症因伤寒劳役，怒气而发热，适遇经行，以致热入血室。或血不止，或血不行，令人昼则明瞭，安静，夜则谵语如见鬼神，宜服凉血药。若元气素弱，而热未退，血未止者，宜补阴，并服归脾汤等方。
●加减保阴煎　凉血寒　治热入血室。
生地（二钱）　黄芩（一钱）　白芍（酒炒，一钱五分）　柴胡（一钱五分）　丹皮　甘草（各一钱）
或加地骨皮二钱。
●补阴益气煎　补　治热入血室，病虽渐愈，而元气素弱，血尚未止者。
党参（去芦，米炒）　当归（各一钱五分）　熟地（三钱）　淮山（炒）　柴胡（各一钱五分）　升麻（蜜炙，三分）　陈皮　炙草（各一钱）
加生姜二片煎。如血未止，加莲蓬壳炒成炭，研末一钱，冲药服。

逆经  ***************************
此症由食热毒等物，以致经血乱行，上从口鼻而出。然亦间有络脉损伤，瘀积肝旺而然者。

逆经列方  ***************************
●加味四物汤　寒补　治经逆从口鼻出。
生地（二钱）　阿胶（炒珠）　白芍（酒炒）　黄芩　山栀（炒成炭）　当归　丹皮（各一钱）　川芎（六分）
●韭汁生地饮　凉兼补　治同上。
生地（二钱）　当归　郁金　降香（各一钱）
加韭菜捣汁半酒杯，童便少许，冲药服。单用韭菜汁，童便，炖热服亦可。锅底烟，研末二钱，米饮调下，止血甚效。
●治逆经简要方
红花　归尾（各三钱）
先磨好京墨半盅炖热，急服以止血，再服此方即愈。

血崩  ***************************
此症有暴崩，有久崩。暴崩者其来速，其治亦易。久崩者其患深，其治亦难。凡血因崩去，势必渐少，少而不止，病则为淋。此等症候，未有不由忧思，忧怒，先损脾胃，次及冲任而然者。初病当察其有火无火，久病必要用参、术、归地之类，以培本根。但得胃气未败，受补则可望生。若不受补而日服清凉，则难救矣。

血崩列方  ***************************
●治血崩奇方
百草霜（即锅底烟，要平日烧草的，烧柴者不堪用，二钱）
研细末，冲温酒服，立能止血，水煎冲酒半杯服亦可。一方，用旧莲蓬壳，烧灰存性，研细，冲酒服二钱，甚验。
●槐花散　微凉　治初病血崩，及肠风下血。
槐花　地榆（去净梢，各二钱）
二味俱炒成炭，研末，酒煎服，或水煎加酒半杯亦可。
●保阴煎　寒补阴　治血因火逼，妄行而崩。凡便血不止及经期太早。一切阴虚内热动血等症俱宜。
生地　熟地　白芍（酒炒，各二钱）　续断　淮山（各一钱五分）　黄芩　黄柏　甘草（各一钱）
如夜热，加川地骨二钱。多汗，加麦冬、枣仁各一钱五分。血虚，血滞，筋骨疼痛，加当归一钱五分。血滑不止者，加去梢地榆、炒黑研末一钱五分，或加乌梅亦可。
●加味逍遥散　补微凉　治肝经风热，致血妄行而崩者。
当归　白芍（酒炒）　山栀（炒黑）　柴胡　白术（净）　茯苓（各一钱）　丹皮（七分）　甘草（一钱）
加生姜一片煎。
●加味归脾汤　补微凉　治脾经郁结，血不归经而崩者。
黄耆（酒炒）　党参（去芦，米炒）　枣仁（即炒，杵，各一钱）　木香末（四分，冲药服）　丹皮（七分）　白术（净，一钱）　炙草（六分）
●加味六君子汤　补　治脾胃亏损，不能摄血归源而崩者。
党参（去芦，米炒，二钱）　当归　白术（净）　半夏（制）　白芍（酒炒）　茯苓（各一钱五分）　陈皮　柴胡　炙草（各一钱）
加莲蓬壳，烧成炭一钱，研末冲药服。有热，加山栀一钱。
●举元煎　补　治气虚下陷，血崩血脱，亡阳垂危等症。
炙耆（三钱）　党参（去芦，米炒）　白术（饭蒸，各二钱）　升麻（蜜炙，四分）　甘草（炙一钱）
如兼虚寒者，乾姜、附子任加。滑脱者，加乌梅二只。
●奇效四物汤　补　治肝经虚热。血沸腾而崩久不止者。
当归（二钱）　川芎（六分）　熟地（三钱）　阿胶（蛤粉炒珠）　白芍（酒炒）　艾叶（酒炒，各一钱五分）
如血仍未止，加百草霜一钱，研末冲药服。有热则加黄芩一钱。
●柏叶散　补涩　治元气虚弱，崩中漏血，年久不愈者。白带亦治。
当归　生地　柏叶（炒）　川续断　龟板（炙）　川芎（各三钱）　阿胶（蛤粉炒珠，一钱）　禹馀粮　鳖甲（炙，各三钱）　地榆（去梢，炒黑）　牡蛎（煅）　赤石脂（煅）　鹿茸（酥炙）　艾叶（酒炒，各一钱）
共为细末，每服二钱，粥水调下。
●黄耆汤　补　治血崩日久不愈者。
炙耆（二钱）　当归　薏米（炒）　莲蓬壳（烧成炭研）　白芍（酒炒）　阿胶（蛤粉炒珠）　山药（炒，各一钱五分）
加鹿角霜，研末六分，冲药服。或以钱作两，炼蜜为丸，每服三钱，温酒下，白汤下亦可。

附：杀血症方  ***************************
此症或由血崩，或由小产，去血过多，心无所养而作痛。宜用甘温之剂，以养营血。
●养营汤　补　治杀血心痛。
党参（去芦，米炒）　枸杞（各一钱五分）　山药（炒，二钱）　熟地　当归（各三钱）　炙草（一钱）　生姜（二片）
如有热，去生姜，加酒炒白芍二钱。
●归脾汤　补　治杀血症，心无所养而痛者。
炙耆　党参（去芦，米炒）　白芍（酒炒）　枣仁（即炒杵）　白术（净，各一钱五分）　远志（去心，四分）　龙眼（净肉，六分）　当归（三钱）　木香（五分）　炙草（七分）

胎孕  ***************************
凡妇人受胎之后，有胎气不安者，或虚或实，或寒或热，各有所因。治之者当细察其症而用药，乃为至善。若泥于古方，谓白术、黄芩，为安胎圣药，无有不误。气滞者，忌白术。中寒者，忌黄芩。胎气有热而不安者，其症必多烦热，或渴，或躁，或漏血，溺赤，或大便坚结，清其热而胎自安。有胎气寒而不安者，其症或吞酸吐酸，或呕恶胀满，或喜热畏凉，或小水清长，大便泄泻，服温中之药而胎自安。有胎气实滞而不安者，其症或食滞胀满，或肝气滞逆，或气滞作痛，察其所由，开之导之而胎自安。惟有胎气虚而不安者，最难调治。其症有先天虚，有后天虚，实为胎元之所繫。先天虚者由于禀赋，随阴阳之偏，渐加培补。后天虚者。由于人事，凡色欲，劳倦，饮食，七情之类，皆能伤其胎气。此总不离于胎气之虚，仍须加之谨慎为要。宜问其平日之脏气是寒是热，酌而治之。不独妇科，诸症皆然。凡妊娠有病，以四物汤为主。无论麻黄、桂枝、大黄、姜、附等药，皆可随症加入。古人六合四物汤，论之详矣。如恐有碍，以灶心黄土研末，水调涂于心下及脐下，干则易之。孕妇宜节欲食淡，勿过劳，勿过佚，日常行动，以活其胎。屏绝嗔怒，以静其性。自然易生易育，儿亦多寿。此外尤有漏胎下血各症，另有治法。

胎孕列方  ***************************
●凉胎饮　寒微补　治胎气内热不安。
生地　白芍（酒炒，各二钱）　茯苓（一钱五分）　黄芩　枳壳（面煨，去瓤）　石斛　当归（各一钱）　甘草（七分）
如热甚，加黄柏一钱。
●三味白术汤　凉　治妊娠内热心痛。
白术（净，三钱）　赤芍（一钱五分）　黄芩（炒，一钱）
水煎。
●温胃饮　温补　治脏寒呕恶，胎气不安。
党参（去芦，米杵，三钱）　白术（净，二钱）　扁豆（炒，杵，一钱五分）　陈皮　当归　炙草（各一钱）
加煨姜二片煎。滑泄者去当归。气滞胸腹痛，加藿香一钱五分，砂仁五分。下寒带浊，加故纸一钱。
●人参橘皮汤　补　治妊娠脾胃虚弱，气滞恶阻，呕吐痰水，饮食少进者。
党参（去芦，米炒）　陈皮　白术（净）　茯苓（各一钱）　厚朴（制，七分）　炙草（三分）
加生姜二片，竹茹一团煎。如因中脘停痰，宜二陈汤加枳壳。因饮食停滞，宜六君加砂仁。
●小和中饮　和消滞　治娠妇食滞，胀满不安。
扁豆（炒，杵，二钱）　陈皮　山楂（各一钱五分）　厚朴（制）　茯苓（各一钱）　炙草（五分）
加生姜二片煎。气不顺者，加砂仁七分。寒滞者，加煨姜。火盛于上者，加山栀一钱。
●解肝煎　和　治妊娠肝气滞逆，胀满不安。
藿香　陈皮（各一钱五分）　砂仁（杵，七分）　厚朴（制）　茯苓　白芍（酒炒）　苏梗（各一钱）
●安胎饮　补　治起居不慎，胎动不安。
熟地（一钱五分）　川芎（六分）　白芍（酒炒）　阿胶（炒珠）　当归　茯苓（各一钱）　白术（净，二钱）　炙草（三分）
加艾叶四分煎。
●养胎饮　补　治血不养胎，胎动不安。
当归（三钱）　白芍（酒炒，一钱五分）　白术（饭蒸）　杜仲（盐水炒，各二钱）　熟地（四钱）
如腹时痛多寒者，加川椒五分，煨姜一片。有火者，加黄芩一钱。
●七味阿胶散　补　治胎动腹痛。
白术（饭蒸）　茯苓　阿胶（蛤粉炒珠）　白芍（酒炒）　当归　陈皮　炙草（各一钱）
加生姜二片，红枣二枚煎。
●胎元饮　补　治胎气虚而不安不固者，或间二三日服一剂。
党参（去芦，米炒）　杜仲（盐水炒）　当归（各二钱）　熟地（三钱）　白芍（酒炒）　白术（饭蒸，各一钱五分）　陈皮（五分）　炙草（一钱）
水煎。有带浊，加山药二钱，故纸一钱。气分虚极，加炙耆二钱，白术一钱五分。如滞而胸腹饱闷者，则勿用。寒则加炮姜七分。阴虚小腹痛，加枸杞二钱。气逆，加砂仁七分。虚而兼热者，去杜仲，加生地二钱。若心脾气虚，宜服逍遥饮，或归脾汤。
●达生饮　补　治妊娠临月，间三两日，或间三四日服一剂，则如羊之易生。倘有别症，须以意增减。
党参（去芦，米炒）　白术（饭蒸）　当归（各一钱）　大腹皮（酒洗，晒乾，一钱五分）　陈皮　苏叶　白芍（酒炒，各一钱）　炙甘草（一钱五分）

胎前  ***************************
子悬、子肿、子嗽、子泻、子淋、子气、子鸣、子烦、子满、子痫，此外又有子喑者，因督脉繫于舌本，为胎气壅闭，故不能言。俟分娩后，自能言矣，不必服药。

并小便不通列方  ***************************
●紫苏饮　兼补　治胎气不和，上腠心腹，胀满疼痛，谓之子悬。
紫苏　陈皮　川芎　大腹皮（酒洗）　归身　白芍（酒炒，各一钱）　党参（去芦，米炒，七分）　炙甘草（五分）
加生姜三片，葱白二寸煎。
●加味五皮汤　和　治妊娠四肢浮肿，此乃胎水氾滥，谓之子肿。
大腹皮（酒洗）　生姜皮　桑白皮　五加皮（各一钱）　茯苓皮　于白术（净，各一钱五分）
加红枣二枚煎，磨木香少许冲服。
●加味二陈汤　和　治妊娠久嗽，谓之子嗽。
陈皮　阿胶（蛤粉炒珠）　麦冬（去心）　桑白皮（各一钱）　细辛（四分）　乾姜（五分）　北味（四分）　白茯苓（一钱）　半夏（制，一钱）　炙草（五分）
加生姜二片煎。如发热鼻塞，或流清涕者，宜照感冒咳嗽方治。
●加味四君子汤　补兼凉　治妊娠泄泻，谓之子泻。
党参（去芦，米炒）　白术（净）　茯苓（各一钱五分）　砂仁（杵，五分）　黄芩（七分）　炙草（一钱）
如不宜凉者，去黄芩，或服补中益气汤。
●安营饮　凉补　治妊娠小便少而涩痛，谓之子淋。
当归　生地　滑石　麦冬（去心）　党参（去芦）　木通（各一钱）　竹叶（十片）　草梢（六分）
加灯心一团煎。
●天仙藤饮　和　治妊娠三月之后，足指发肿，渐至腿膝，饮食不甘，或足指间出黄水，谓之子气。
天仙藤（洗，略炒）　香附（炒，杵）　陈皮　乌药（各一钱）　川木瓜（三片）　苏叶（四片）　甘草（六分）　生姜（三片）
如因脾虚弱，中气下陷，宜兼服六君，及补中益气汤。
●加味四物汤　补　治子在腹中，失脱口内所含疙瘩而啼者，谓之子鸣。
当归　白芍（酒炒）　熟地　白术（净）　茯苓（各一钱）
先将豆撒在地，令孕妇捡之，则子自含著疙瘩而止矣。愈后服此汤以安胎。
●竹叶汤　凉补　治妊娠心惊胆怯，烦闷不安，谓之子烦。如胃寒，则去黄芩。
当归（一钱）　川芎（五分）　黄芩　熟地　麦冬（去心）　白芍（酒炒）　茯苓（各一钱）　竹叶（五片）
●鲤鱼汤　补　治妊娠腹胀，胎中有水气，遍身浮肿，小便不利，谓之子满。
当归　白芍（酒炒）　白术（净各一钱）　茯苓（一钱五分）　橘红（五分）　鲤鱼（一只，约重四五两，略重亦可）
先将鲤鱼去鳞脏煮熟，去鱼用汁，加生姜五片入药，煎约一盅，空心服，当有胎水下如水。未下尽，或胎死腹中，胀闷未除，再制一服，即水尽胀消而愈。
●羚羊角汤　凉散微补　治妊娠血虚受风，忽然口噤反张，谓之子痫。
羚羊角（先煎）　独活（各一钱）　钩藤（二钱）　党参（去芦，米炒，八分）　白茯神　防风（各七分）　川芎（五分）　当归　桑寄生（各一钱五分）　炙草（五分）
如因怒动肝火者，宜兼服逍遥散。
小便不通
●四物加黄芩泽泻汤　补兼凉　治妊娠小肠有热，小便不通。
当归　泽泻（盐水炒）　熟地（各一钱五分）　川芎（五分）　白芍（酒炒）　黄芩（各一钱）
●茯苓升麻汤　微补　治妊娠胞胎坠压，胞系缭乱，小便点滴不通，谓之转胞。其症最危最急。
当归（二钱）　川芎（六分）　升麻（蜜炙，五分）　茯苓（赤白，各一钱）　苎根（一钱五分）
加琥珀，研末二钱调服。
●治妊娠胞胎坠压小便点滴不通奇方
急令娠妇睡在竹床，或睡在大长凳上，一人扶稳，一人倒举凳尾，轻轻摇数次即愈。

妊娠禁用各药  ***************************
斑蝥，水蛭，虻虫，乌头，附子，天雄，野葛，水银，巴豆，牛膝，薏米，蜈蚣，三稜，莪术，代赭石，芫花，大戟，麝香，蛇蜕，雄黄，牙硝，芒硝，丹皮，肉桂，槐花，牵牛，皂角，半夏，南星，通草，瞿麦，乾姜，桃仁，硼砂，乾漆，蟹爪，地胆，茅根。此说出《便产须知》。但半夏与参术并用以补脾，可不必忌。虚阴之人，姜附亦不得不用。临症者要识变通。

胎漏  ***************************
妊娠经血不固而漏，谓之胎漏。有因病气而漏者，则去其病。有因胎气而漏者，则安其胎。或凉或补，各有所宜。又有忽然下血者，或由火热迫血，或由郁怒气逆，或由损触胎气，或由脾胃气陷，皆当审症调理。若去血过多，宜专顾元气，以防其脱陷。

胎漏列方  ***************************
●独圣散　和　治妊娠有所伤触，激动胎元，腹痛下血极效。
大砂仁（一钱）
连皮炒，勿令焦黑，取仁去膜，研末白汤下。
●胶艾汤　补　治妊娠卒然下血，并治跌仆胎动不安，腰腹疼痛，或胎上抢，或去血腹痛。
当归　艾叶（各一钱五分）　白芍（酒炒）　熟地（各二钱）　阿胶（蛤粉炒珠）　炙耆　地榆（去梢，炒成炭）　炙草（各一钱）
加生姜二片，大枣二枚煎。一方，单用阿胶炒珠四钱，艾叶二钱，治亦同。
●四圣散　凉微补　治因内有热而胎漏下血。
条芩（一钱五分）　白术（净，二钱）　阿胶（蛤粉炒珠，三钱）　砂仁（杵，六分）　艾叶（五分）
如因脾胃虚陷，或去血过多，宜服八珍汤，或补中益气汤。因恼怒伤肝者，服加味逍遥散，加生地。
●葱白汤　和　治胎动下血，腹痛抢心。
葱白（约五六茎）
煎浓汁饮，胎未死即安，已死即下。
●举元煎　补　治去血过多，速顾元气，以防其脱陷者。
炙耆（三钱）　党参（去芦，米炒）　白术（净，各二钱）　炙草（一钱）　升麻（蜜炙，四分）
如虚寒者，姜附任加。防滑脱者，加乌梅二只，或文蛤六七分。

堕胎小产  ***************************
此症屡患者多在三个月，或五七月之间，下次之堕，必应期而复然。总属气血大虚。盖妇人肾以系胞，而腰为之府，故妊娠之候最虑腰痛，痛甚则堕，不得不防。凡畏堕胎者，必须察其所伤之由，预为戒慎，而培养之。若到临时，则无及矣。妇人当血气既衰，于小产后多有胎既落，而复又下堕，如更有一胎欲产者，不必惊慌，服八珍、十全等汤自愈。

堕胎小产列方  ***************************
●四物鹿胶汤　温补　治屡患堕胎。
当归　鹿胶（各一钱五分）　杜仲（盐水炒，一钱）　补骨脂（盐水炒）　白芍（酒炒）　川芎　丝饼　川续断（各一钱）　熟地（二钱）
●千金保孕丸　补　治妊娠腰背痛，惯于小产堕胎，不受温热之剂者，受胎两月即服之。
川续断（酒洗，一两）　山药（炒，三两）　川杜仲（糯米煎汤浸透，炒断丝，四两）
研末，枣肉和丸，每服三钱，米饮下。忌酒醋恼怒。
●桑寄生丸　补　治妊娠应期堕胎，不受热药者。
川杜仲（糯米水泡，即以糯米拌炒，勿令焦，一两六钱）　炙耆（三两二钱）　真桑寄生　高丽参（去芦，米炒）　北味（各八钱）　白术（净炒，一两二钱）
加去核大枣一两二钱，水熬成膏，将所炒之糯米研末，共和为丸，如绿豆大，每服四钱，米汤送下。一日二次。
●芎归补中汤　补　治气血虚半产。
炙耆　当归　川芎　白术（净）　党参（去芦，米炒）　白芍（酒炒）　杜仲（盐水炒）　艾叶　阿胶（蛤粉炒珠，各一钱）　北味（六分）　炙草（五分）
如脾气虚弱，则服补中益气汤。
●人参黄耆汤　补　治小产气虚，血下不止。
党参（去芦，米炒）　炙耆　当归　白术（净）　白术（酒炒）　艾叶（各一钱）　阿胶（蛤粉炒珠，二钱）
如小产后血不止，或烦渴者，属气血大虚，用八珍汤，加泡姜补之。腹痛呕泻，服六君子汤，加姜附。

胎死腹中  ***************************
此症多以触伤，或犯禁忌，或胎薄弱不成，或以胞破血乾，持久而殒。但察产母唇舌俱红者，母子无事。唇舌俱青者，母子俱死。唇青舌红者，母死子活。唇红舌青者，母活子死。若非产期，而觉腹中阴冷重坠，或为呕恶，或秽气上冲，舌见于黑者，皆子死之症，速宜下之。下后审其虚实，随加调补自愈。

子死腹中列方  ***************************
●加味脱花煎　攻峻剂　治胎死腹中。
当归（七钱）　牛膝（盐水炒）　川芎（各二钱）　肉桂（去皮，另炖）　红花（各一钱）　车前（一钱五分）　朴硝（三钱）
水煎好，加入朴硝，再煎三四沸服。

临产  ***************************
临产之月勿多睡，宜常运动，使血气流畅，又不可过劳。凡一切应用之物，预为备便。稳婆要择老成惯熟者。暑天则以水漉地而扫。时值寒冷，则以纸糊密窗棂，并烧火盘，庶几温凉得宜。房中只许晓事老妇二人陪伴，须关闭门户，禁止杂人往来，更不得大惊小怪，无事询问。如产母欲食则进以薄粥，美膳，以助气力。渴则取白蜜半杯，滚水调匀饮之。使之润燥滑胎，自然易生。有一月之前，忽然腹痛如欲即产，却又不产，此名试月。又有临月忽然腹痛，或作或止，或一日或三五日，胎水少来，但腹痛不密，谓之弄胎。无论胎水来与不来，俱不妨碍，当宽心待时，切不可预先惊动，混服催生等药，以致误事。俟至腰腹一阵痛似一阵，痛极难忍，粪门挺急，如欲大便。眼中时见金光，浆破血来，方是瓜熟蒂落正产之候。如胞浆破后一二时辰不生，即宜服催生等药，如脱花煎、羊肉汤之类。不应即服加味八珍汤。盖浆乃养儿之生，浆干不产，必其胎元无力，愈迟则愈干，力必愈乏，所以速宜催之。与无故而妄服催生药者不同。若胞破久而水血乾，产路涩则儿难下，服药以助气血，并急浓煎大盘葱汤，令产妇以小凳坐于盘内，薰洗产户良久，并洗小腹，使其暖而气达，血自行而产矣。妊娠之妇，切不可占卜问神，如巫觋之徒，哄吓谋利，妄言凶险，产妇闻之，则气结滞而不顺，多致难产，此宜切戒。

产难催生列方  ***************************
●脱花煎　热兼补　治产难经日，催生最佳。
当归（七钱）　肉桂（去皮，另炖，一钱）　牛膝（盐水炒）　车前子　川芎（各一钱五分）
或加酒一二杯，冲药服，以助药力。
如气虚困剧者，加参随宜。阴虚必如熟地三四钱。
●羊肉汤　补　治难产经日，服之以助气血。
精羊肉（四两）　当归（五钱）　川芎（二钱）　生姜（五片）
水煎，分四次服。
●加味八珍汤　补　治胞浆破后，血水枯竭，元气困惫者。
当归（二两）　白术（饭蒸，一两二钱）　川芎（四钱）　白茯苓（五钱）　党参（去芦，米炒）　熟地（各一两五钱）　白芍（酒炒，七钱）　益母草（三钱）　炙草（四钱）　生姜（五片）　大枣（六枚）
水煎数碗，不时饮之。饮毕再捡再煎而饮以救之，亦可得生，不可迟缓。

寻常催生列方  ***************************
姑备平稳之方，不服亦可。
●保产无忧饮　兼补　治胞盛气实，临产日先服者。
当归（一钱五分，酒炒）　川芎　白芍（酒炒，各一钱二分）　川贝（去心，研末，冲药服，一钱）　黄耆（八分，生）　蕲艾（七分，醋炒）　丝饼（一钱四分）　厚朴（七分，姜汁炒）　荆芥（八分）　枳壳（面炒，去瓤，六分）　羌活　炙草（各五分）
加生姜三片煎。达生饮最佳。方在胎孕内。
●保生无忧散　补兼行　治临产补其血，顺其气。或胞胎肥厚，根蒂坚牢者，皆可使之易产。并治小产瘀血作痛。
当归　川芎　白芍（酒炒）　乳香（制）　枳壳（面煨，去瓤）　木香（各四钱）
共研末，每二三钱，水煎日服二次。

交骨不开列方  ***************************
此症无非阴气不足，阴不足则气不达，所以不开，不开则产必艰难。
●加味芎归汤　兼补　治临产交骨不开，难产者。
当归（六钱）　川芎（二钱）　龟板（炙，杵，五钱）　妇人发（洗净，煅透，研，二钱）
水煎服。

生产不顺  ***************************
横生者，儿方转身，用力太早，逼之使然也。须安慰产母，令其仰卧，嘱老练稳婆，剪去指甲，以香油润手，推儿身顺直，用中指探儿肩，不使脐带缠绊，然后服脱花煎催之。方在前二页。
倒产者，儿未转身，努力太早，手脚先出也。令稳婆以手轻轻推入，又再推上，儿身必转。若久之不生，稳婆手入产户，就一边拨转儿头，服脱花煎。渴则饮以蜜水，飢则食以薄粥，然后扶掖起身，用力一送，儿即生矣。切勿以针刺儿脚心，恐儿痛上系，则母命难保。
偏产者，儿方转身，母用力太急，逼儿头偏一边，虽露顶，非顶也，乃额角耳。令稳婆轻手扶正，其头即下。若儿顶后骨偏注穀道露顶，稳婆轻手于穀道外旁托正，产母用力，则生矣。
碍产者，儿转身时，脐带绊其肩，以致难生。令稳婆轻手推儿向上，以中指按儿肩，脱去脐带即生。
盘肠产者，临产子肠先出，然后生子，肠出时须以洁净漆器盛之。用萆麻子四十九粒，去壳研烂，贴在顶心，候肠收尽，速即洗去，切不可迟。若肠略干，以磨刀水少许温润之。又法，用芝麻油纸捻点火吹熄以薰鼻，肠亦收上。于子肠出时，产母仰卧，稳婆将子肠温水洗净，然后托起，轻轻送入，推而上之。嘱产母两腿夹紧穀道，其肠自收，此法尤为便捷。

胞衣不下  ***************************
此症如无痛胀，但见无力者，宜补气助血，速服决津煎。因恶露流入胞中，胀滞不出者，令稳婆以手指顶其胞底，使其血散，或以指摸上口攀开一角，使血水倾泻，则自落矣。如血渗胞中，停蓄既久，而为胀为痛，或喘或急，命在顷刻者，非逐血破血不可，须速服牛膝汤。

胞衣不下列方  ***************************
●决津煎　热兼补　治胞衣不下，但见无力，不痛不胀者。
当归（七钱）　泽泻（盐水炒，一钱五分）　牛膝（盐水炒，二钱）　肉桂（去皮，另炖，八分）
水煎服。一方，川芎二钱，当归六钱，肉桂一钱，治同。
●牛膝煎　攻峻剂　治胞衣不下，腹中胀急，速服此方，缓则不救。
当归（三钱）　川芎（二钱）　牛膝（盐水炒，二钱）　蒲黄（一钱五分）　肉桂（去皮，另炖，一钱）　朴硝（三钱）　丹皮（一钱）
加生姜二片煎好，入朴硝，再煎三四沸服。如非危急，只见不下，并无胀痛者，服当归五钱，川芎二钱，最稳。
●失笑散　和　治血入胎衣，胀而不下。
五灵脂（去土，炒，五钱）　蒲黄（炒，五钱）
共研末，每服三钱，温酒下。
●蛋醋饮　和　治胞衣不下。
生鸡蛋（二个，去黄留白）
用好陈醋大半盅，煎滚冲服。
●治胞衣不下奇方
用莲叶一张，扯作两三块，煎水服。胞衣即破作两三块而下。无叶则用莲蓬，无论生枯，均要扯破。又方，用萆麻子四十九粒。去壳捣烂，贴两足心即下，下后速即洗去，迟恐肠出。如肠已出，仍用此药敷囟门，肠自收入，药即洗去，勿迟。以本妇头发搅入喉中，使之作呕，则气升血散，胞软自下。难产者，亦用此法，甚效。

血晕气脱  ***************************
产时胞胎既下，忽然眼黑头眩，神昏口噤，昏不知人。此症有二：一曰血晕，一曰气脱。血晕者本由气虚，然亦有血壅痰滞者。察其形气，果属有馀，胸腹胀痛上冲，此血逆症也。不可放倒，宜服芎归汤下失笑散。痰盛气粗，则服二陈汤。若气脱者，产时血既大行，血去气亦去，多致昏晕不省。微虚者，少顷即醒。大虚者，脱竭即死。察其形气不足，俱无胀痛气粗之类，而眼闭口开手冷者，即是气脱之症。速服大补药以救之。少迟则不及。倘作血晕治，而用辛香化痰逐血之剂，则立刻而毙矣。切宜慎之。

血晕列方  ***************************
●芎归汤　兼补逐血　治胞衣下后，血晕，实症，胸腹胀痛上冲者。
川芎（二钱）　当归（六钱）
水煎，用五灵脂，（去土炒，）蒲黄（炒），各一钱五分，研末冲药服。
●加味二陈汤　和　治血晕实症，痰盛气粗者。
党参（去芦，米炒，二钱）　半夏（制）　茯苓　陈皮（各一钱五分）　炙草（一钱）　生姜（二片）

气脱列方  ***************************
●加味当归补血汤　补大热　治胞衣下后，血脱而晕，眼闭口开，手足厥冷者。
炙耆（一两）　党参（去芦，米炒，四钱）　当归（三钱）　乾姜（炒，二钱）　附子（制，三钱）
●人参汤　热补　治同上。
正高丽参（去芦，米拌炒一两五钱）　附子（制，三钱）
如仓猝未及捡药，宜急烧铁秤锤盛瓦盘内，捧至床前，以醋淬之。令酸气入鼻内，收神即醒。若无秤锤，即用新砖瓦烧亦可。

产后  ***************************
产后气血俱去，最多虚症，固宜大加培补。然有虚者，亦有实者。盖虚症者，其人平日必元气素弱，临产又血随胎去，此当察其形气，果系不足，须以全虚治之。若其有邪有火，有饮食停滞，乃虚中有实，不得不兼而治之。实症者，必其素无疾病，或年当少壮，或惯于辛苦贫劳，即临盆下血，未免暂见虚损，第此壅滞之馀，不过皆护胎随从之物，去者自去，生者旋生，何虚之有。治之者要审症用药，不可执一，以致有误。如头痛，身痛，憎寒，发热，或腰背拘急，此外感之实邪也。或热渴躁烦，或便结腹胀，口臭舌焦，眼眵多，尿管痛，小便赤，酷喜饮冷，此内热之实症也。郁怒动肝，胸胁胀痛，大便不利，此气逆之实症也。恶露未尽，瘀血上冲，心腹胀满，疼痛拒按，大便难而小便利，此血逆之实症也。富贵之家，保护太过，或多用人参、耆、术，以致气壅，或多用糖酒炭火，以致内热，此调摄太过之实症也。又或因产恐其劳困，强令多食，以致停蓄不散，此内伤饮食之实症也。俱当因症施治，不可执以为虚。有狂言如见鬼神者，以有败血上冲，胸腹胀痛，宜服泽兰汤，并失笑丸。此症与血虚，神不守舍，心慌，自汗者迥别，切莫混治。产后有三禁，发汗多恐亡阳，利大便则伤胃，利小便则津液竭，而胃中枯燥。此经常之法，不可不知，而应变之权，尤不可不讲。产毕胞衣下后，即服生化汤，上床以被褥靠之。暑月则以大藤枕，或凳靠之。须至四五日后，方可平睡。又常以手从心顺熨至脐下，令恶露下行，并要避风养神，少言语，大忌梳头，濯足，免招风湿。

产后列方  ***************************
●生化汤　微补　治产后去瘀生新，胞衣下后即服，人人必用之方。
当归（五钱）　川芎（二钱）　桃仁（研，七粒）　益母草（一钱）　炮姜（六分）
加童便半酒杯，冲服更佳。

狂言  ***************************
●泽兰汤　行血　治败血上冲，胸腹胀痛，狂言如见鬼神。
当归　牛膝（盐水炒）　茺蔚子　白芍（酒炒）　熟地（各一钱五分）　泽兰（二钱）　柏子仁（杵，一钱五分）
或加失笑散一钱五分，冲药服。方在胞衣不下内。一方，用生化汤，倍加桃仁，煎好，煎失笑散一钱五分服，不可服峻剂。

心慌自汗  ***************************
●归姜汤　温补　治产后心慌自汗。
当归（三钱）　枣仁（即炒杵，一钱五分）　炮姜（七分）
如气虚，加参或加制附子。
●归脾汤　补　治产后心慌自汗，或心神惊悸。
党参（去芦，米炒）　白术（净炒）　当归　白芍（酒炒）　枣仁（即炒杵）　炙耆（各一钱五分）　远志（去心，五分）　龙眼（净肉，四分）　炙草（六分）

腰痛  ***************************
●独活寄生散　散　治产后腰痛，上连脊背，下连腿膝，属风者。
当归　桑寄生　防风　秦艽　牛膝（盐水炒）　威灵仙　独活　狗脊（各一钱金毛）　细辛（三分）　白茯苓（一钱）　桂枝（五分）　炙草（三分）
●舒筋汤　热　治产后血滞，腰腹疼痛。
元胡索　当归　肉桂（去皮）
等分为末，每服二钱，温酒下，或白汤加酒一杯下。
●桃仁汤　散血　治产后腰痛如锥刺，属恶露为患者。
泽兰　当归（各三钱）　牛膝（盐水炒，二钱）　桃仁（炒，研，十粒）　苏木（一钱）
●加味八珍汤　温补　治产后腰痛，专在一处，不连上下，属虚者。
党参（去芦，米炒）　白术（净炒）　当归　白芍（酒炒）　杜仲（盐水炒）　熟地（各一钱）　续断（七分）　肉桂（去皮，另炖，三分）　茯苓（八分）　川芎（五分）　炙草（六分）

心腹痛  ***************************
●四神散　温补　治产后血虚，或瘀血腹痛。
当归（一钱）　白芍（酒炒）　川芎（各一钱）　炮姜（六分）
水煎。
●加味六君子汤　补　治产后脾虚腹痛，而呕吐食少者。
党参（去芦，米炒，三钱）　白术（净）　半夏（制）　当归　茯苓（各一钱五分）　陈皮　炙草（各一钱）　煨姜（二片）
●羊肉汤　温补　治产妇虚弱，血气不足而腹痛，或寒气入腹，脐下胀痛，手不可按者。
精羊肉（四分）　当归（三钱）　生姜（五片）
加葱盐煎，日服三次。兼呕者，加陈皮七分，白术一钱。
●理中汤　热补　治产后中气虚寒而腹痛。
党参（去芦，米炒，三钱）　白术（净炒，二钱）　乾姜（微炒，七分）　炙草（一钱）
水煎。
●加味四物汤　补兼行　治产后因怒气而心腹痛者。
当归（三钱）　川芎　柴胡（各一钱五分）　熟地（二钱）　白芍（酒炒，一钱）　木香（六分）
如因气滞者去柴胡。
●通瘀煎　散血　治恶露留滞而心腹痛者。其症由渐而甚，或大小便不行，或小腹硬实而胀，或自下上冲，心腹痛极，如刀锥之刺，手不可近，与虚症不同。
归尾（三钱）　红花（新者炒黄，二钱）　香附　山楂（各二钱）　乌药　青皮（各一钱）　木香（七分）　泽泻（盐水炒，一钱五分）
水煎，加酒一杯服。如寒滞者，加肉桂四分。火盛内热者，加栀子一钱。微热血虚者，加酒炒白芍二钱。血虚涩滞者，加牛膝一钱。血瘀不行者，加去皮尖桃仁十粒，或元胡索一钱五分。痛近下者，服此方。若痛近上者，用失笑散三钱，温酒调下。

儿枕腹痛  ***************************
此是儿已产下，其所枕之腹内疼痛，摸之亦似有块，按之亦微拒手，与瘀血作痛，自下上冲，心腹痛不可忍者迥别。切不可服桃仁、红花等药，以致有误。
●殿胞煎　热兼补　治产后儿枕腹痛。亦治产妇血虚腹痛。
当归（五钱）　川芎　茯苓　炙草（各一钱）　肉桂（去皮，另炖，四分）
如血热有火者，去肉桂，加酒炒白芍一钱五分。呕者，加煨姜三片。阴虚者，加熟地三钱。气滞，加香附一钱五分。腰痛，加杜仲二钱。

身痛  ***************************
●芎归加古拜汤　温散　治产后外感身痛，兼鼻塞恶寒者。
当归（三钱）　川芎　秦艽（各一钱）　炮姜（七分）
加荆芥穗二钱，研末，生姜汤调下。
●四物加泽兰汤　散血兼补　治产后身痛，因瘀血凝滞，以手按遍身而更痛者。
泽兰　熟地（各二钱）　当归（三钱）　白芍（酒炒）　川芎（各一钱五分）　桃仁（去皮尖，研，七粒）　红花（一钱）
●四物加参术汤　热补　治血虚身痛喜按者。
党参（去芦，米炒）　白芍（酒炒）　白术（净）　川芎（各一钱五分）　当归　熟地（各二钱）　炮姜（一钱）

发热  ***************************
●人参荆防散　散兼补　治产后外感风寒，其症憎寒，发热，头疼身痛，或腰背拘急。凡属外感，热昼夜不退，与血虚者不同。
党参（去芦）　川芎　防风　荆芥穗（各一钱五分）　当归（二钱）　炙草（六分）　生姜（二片）
●四物加黑姜汤　温补　治产后阴血暴伤，阳无所附，夜热晨退，与血虚不同。
熟地（三钱）　当归（二钱）　白芍（酒炒）　川芎（各一钱五分）　泡姜（一钱）
●加味四君子汤　热大热　治产后误服寒凉之药而发热。
党参（去芦，米炒，二钱）　白术（净，炒）　茯苓（各一钱五分）　乾姜（微炒，六分）　附子（制，七分）　炙草（五分）
如因元气虚弱而发热者，服补中益气汤，加泡姜一钱。若四肢畏冷，急加附子。
●当归补血汤　补　治产后气血损伤，肌肤发热，目赤面红，烦渴引饮，或头痛头晕，气短闷乱者。或服十全大补汤。
炙耆（一两）　当归（三钱）

乍寒乍热  ***************************
●八珍汤　补　治阴阳不和而寒热往来者。
党参（去芦，米炒）　白芍（酒炒）　白术（净）　茯苓（各一钱五分）　熟地（三钱）　当归（二钱）　川芎　炙草（各一钱）
加生姜二片，红枣二枚煎。如阳气陷入阴中，宜服补中益气汤。
●增减四物汤　热补　治产后寒热往来，阴胜而寒多者。
党参（去芦，米炒）　当归　川芎　乾姜（微炒）　白芍（酒炒，各一钱）　炙草（五分）
如阳胜热多者，服四物汤。

蓐劳  ***************************
此因产妇坐草艰难，以致过劳心力，故谓之蓐劳。其症或寒热如疟，或头痛自汗，或眩晕昏沉，或百节疼痛，或倦怠喘促，饮食不甘，形体虚羸之类，悉当培补元气为主。
●猪腰汤　补　治产后蓐劳，寒热如疟，自汗无力，或咳嗽头痛腹痛俱效。
党参（去芦，米炒，四钱）　当归（七钱）　白芍（酒炒，三钱）
水煎去渣，用猪腰一对切碎，同好米煮稀粥，加葱椒盐豉，日服一次。
●母鸡汤　补　治产后蓐劳，虚汗不止。
党参（去芦，饭蒸）　炙耆　白术（净）　麻黄根（去净节）　茯苓　牡蛎（煅，各二钱）
水煎去渣，用母鸡一只，去毛肠杂，煎汤三碗，任意服之。

产后喘急  ***************************
此症有二，一由风寒外感，一由阴血暴竭。外感者，以邪气入肺而喘急，必气粗胸胀，形色壮盛，或多咳嗽，自与虚症不同。阴竭者，气短似喘，上下不相接，吐之若不能，吞之若不得，形色怯弱，此乃无根将脱之兆，最为危候，切不可混治。
●金水六君煎　兼补　治产后外感喘急，而气粗胸胀者。
当归（二钱）　熟地（三钱）　半夏（制）　茯苓（各一钱五分）　陈皮　炙草（各一钱）
加生姜二片煎。或用六君子汤，加杏仁一钱。
●贞元饮　补　治产后气短似喘，呼吸喘急，提不能升，咽不能降，气道噎塞，热剧垂危者。
当归（三钱）　熟地（七钱）　炙草（二钱）
如兼呕或恶寒，加煨姜二片。气虚加人参。手足厥冷，则加制附子。

附：瘀血入肺  ***************************
●参苏饮　补兼散血　治瘀血入肺，咳嗽喘急。
高丽参（去芦，米拌炒，一两）　苏木（三钱）
如口鼻起黑气，手足厥冷自汗，速加附子五钱，亦有可救。

产后发痉  ***************************
此症腰背反张，戴眼直视，或四肢强劲，身体抽搐，无论刚痉柔痉，均属血燥血枯之病。若误用发散消导等药，必死。
●十全大补汤　温补　治产后发痉。
炙耆　党参（去芦，米炒）　白芍（酒炒）　白术（净炒）　茯苓（各一钱五分）　当归（三钱）　肉桂（去皮，另炖，三分）　川芎（一钱）　熟地（三钱）　炙草（七分）　生姜（二片）　大枣（二枚）
●大补元煎　补　治同上。
党参（去芦，米炒，一钱五分）　山药（炒）　杜仲（盐水炒，各二钱）　熟地（三钱）　当归　枸杞（各一钱五分）　萸肉（一钱）　炙草（七分）
如元阳不足畏寒者，加泡姜七分，制附子一钱。

恶露不止  ***************************
●清化饮　凉　治恶露不止因血热者。
白芍（酒炒）　麦冬（去心，各二钱）　丹皮　茯苓　黄芩　生地　石斛（各一钱）
如骨蒸多汗者，加地骨皮一钱五分。
●补中益气汤　补　治肝脾气虚，不能收摄而血不止者。子宫下坠，或玉门不闭，均用此方，加附子一钱。
炙耆　党参（去芦，米炒）　白术（净）　当归（各一钱）　陈皮（六分）　升麻（三分，蜜炙）　柴胡（五分）　炙草（七分）
加生姜二片，红枣二枚煎。血不止，加炒黑去净梢地榆一钱五分。气血俱虚，血来淡色者，速服十全大补汤。

伤食  ***************************
●加味异功散　补兼消　治产后伤食，吞酸嗳腐满闷者。
党参（去芦，米炒，二钱）　白术（净，一钱五分）　陈皮　麦芽（炒）　茯苓　神麴（炒）　炙草（各一钱）
加生姜二片煎。如腹痛，加木香末六分，冲药服。

泄泻  ***************************
●补中益气加减汤　补　治产后泄泻。不可利小便。
炙耆　白术（土炒）　党参（去芦，米炒）　淮山（炒，各一钱五分）　扁豆（炒，杵，一钱）　升麻（蜜炙，三分）　陈皮（六分）　炙草（七分）
加生姜二片，红枣二枚煎。如不止，加肉蔻霜一钱。寒加乾姜四分。

大便秘涩  ***************************
此症以血去津液不足而然。若计其日期已多，以大黄等药通之，则祸在反掌矣。必待腹满觉胀，欲去不能者，然后用此润剂。
●济川煎　滑兼补　治产后大便秘结。
当归（四钱）　熟地（三钱）　泽泻（盐水炒，一钱五分）　肉苁蓉（酒洗淡，二钱）　枳壳（面煨，去瓤，六分）　升麻（三分，蜜炙）
●猪胆汁导法
大猪胆（一只）
研皂角末二分，用醋少许和胆汁，以竹管贯入穀道，俟一食顷，当有宿食恶物出。

乳汁不下  ***************************
凡产后乳迟或乳少，多由气血不足而然，通之补之，乳汁自来。
●猪蹄汤　和　治乳汁不下。
通草（二钱）　川芎（七分）　陈皮（六分）　川山甲（五片，炒）　炙草（五分）
水煎去渣，用猪蹄一只洗切，再入水五六碗，煮约三碗，加葱姜盐料取汁饮之。忌食生冷物，并时将葱汤洗乳为妥。又方，鲜虾约四五两，去皮、须、头、足、取净肉热酒冲服。随饮猪蹄汤，虾酒只饮一次，猪蹄汤可长服。
●加味八珍猪蹄汤　补　治虚弱人气血不足，乳汁不下。
炙耆　党参（去芦，米炒）　陈皮　白芍（酒炒（当归　熟地　白术（净）　茯苓（各一钱）　川芎（六分）　木通（一钱五分）　炙草（七分）
以王不留行一钱，同煎去渣，用猪蹄一只洗切，加水同煮，约二碗，任服。须用木梳，在乳上顺梳下。


妇科补遗  ——————————————————————————————————————————————————————————————————————————————————————————

带病  ***************************
此症不外脾虚有湿，但分寒热治之，无有不愈。又云：皆由中土亏损，带脉不能收引，以致十二经之脉，因而内陷，宜用六君，加泡姜以补脾。甚则用补中益气汤以提之。或用牡蛎等丸以涩之。不论用何方，加盐水炒杵故纸一钱，甚验。
●加味异功散　补　治带病因脾虚有湿。
党参（去芦，米炒，一钱五分）　陈皮（一钱）　扁豆（炒杵，一钱五分）　生薏米（三钱）　白术（净）　山药（炒，各二钱）　泽泻（盐水炒，一钱）　白茯苓（一钱五分）　炙草（一钱）
如有热，加莲子心五分，黄柏一钱。色白清冷，腹痛多寒者，加乾姜一钱，或再加制附子一钱。
●加味补中益气汤　补　治带病脾肾亏陷，不能收摄者。
炙耆　党参（去芦，米炒）　归身　白术（净）　茯苓（各一钱五分）　故纸（盐水炒）　陈皮（各一钱）　升麻（三分，蜜炙）　柴胡（五分）　生姜（二片）　红枣（二枚）　炙草（七分）

症瘕  ***************************
结有定处者，为症，属血。行无定处者，为瘕，属气。各有虚实，或宜攻，或宜补，或宜攻补兼施，要审而治之。若任意攻下，与不守禁忌，纵嗜欲，未有不丧厥身者。

血症列方  ***************************
●五物煎　补兼散血　治瘀血作痛，或成形不散，在脐腹之下，初见停蓄，根盘未固者。
当归（三钱）　白芍（酒炒，二钱）　熟地（三钱）　川芎（一钱）　肉桂（六分，去皮，另炖）　桃仁（十粒，去皮尖，杵）
●通瘀煎　和行散　治气滞血积，实痛拒按者。
归尾（二钱）　红花（新者，炒黄）　山楂　香附　泽泻（盐水炒）　乌药（各一钱五分）　青皮（一钱）　木香（七分）
水煎，加酒一杯冲服。寒滞，加肉桂六分。微热，加白芍一钱五分。血瘀不行，加桃仁七粒。
●三稜散　攻峻剂　治积聚症瘕，坚满不散者。
白术（净炒）　三稜（各六钱）　蓬术　当归（各一钱六分）　槟榔　木香（各一钱）
共为细末，每服三钱，沸汤调下。
●加味四君汤　补兼行　治血症久而不散，人已虚弱者。宜兼用外治，方善。
党参（去芦，米炒）　白术（净炒）　川芎　茯苓（各一钱五分）　木香（七分）　当归（二钱）　炙草（六分）
加生姜二片煎。或服归脾汤，重用木香，或服逍遥散、六君子汤，加木香，均当审而治之。

气瘕列方  ***************************
●木香调气散　和行气　治气瘕。
大砂仁　木香　白蔻　丁香　白檀香　藿香　炙草
等分研末，每服二钱，淡盐汤调下。
●五磨饮　和行气　治同上。
党参（去芦，米炒）　乌药　槟榔　正沉香　木香
等分研末，每服二钱，淡姜汤下。
●香砂六君子汤　补兼行　治虚弱人气瘕。
党参（去芦，米炒）　白术（净炒）　半夏（制）　茯苓（各一钱五分）　砂仁（炒，杵，五分）　木香（六分）　陈皮　炙草（各一钱）
加生姜二片煎。
●熨痞方　治结有定处，无论男女皆宜。
先将麦面和成条，量痞大小围住，第一层用麝香二三分掺上，第二层用真阿魏一二钱研细末掺，第三层用朴硝一二两铺盖其上，以青布覆之。备热熨斗二只，于布上轮流熨之。觉腹中气行宽快，即是痞消之兆。麝香、阿魏要真的，假者不验。

乳痈乳岩  ***************************
乳痈则因儿口气所吹，壅结胀痛，肉色赤肿，发热烦渴，憎寒头痛，治之亦易。惟乳岩之症，初起结小核于内，肉色如常，速宜服消散之药。若积久渐大，内溃深洞，最为难疗。服补方尚可以延岁月，切忌开刀，开刀则翻花必死，用药咬破者亦同。

乳痈列方  ***************************
●栝蒌散　和　治吹乳肿痛。
栝蒌（一个）　乳香（制，一钱五分）
酒煎服，外用南星为末，温酒调涂，更以手揉散之。又方，用萱草根，擂酒服，渣敷患处。
●连翘金贝煎　和　治乳痈红肿，疼痛之甚，热毒有馀者。
白芷　归身　乳香（制）　没药（制）　川贝（杵各一钱）
水煎，冲酒一二杯服。又方，生蒲公英捣烂冲酒服。渣敷乳上。略睡片时，数次即愈。如无生的，用乾研末亦可。

乳岩列方  ***************************
●加味阳和汤　热补　治乳岩初起，日久亦宜，此乃阴症圣药。须间日服二陈汤。
熟地（八钱）　肉桂（去皮，另炖，六分）　泡姜（五分）　真鹿胶（炒珠，三钱）　麻黄（四分）　甘草（炙，一钱）
水煎服，服后饮好酒一二杯。谨戒房事，服至病愈为止。泡姜、肉桂，看症任加，制附子亦宜。
●加味逍遥散　热补　治乳岩。
白术（净，二钱）　当归（三钱）　白芍（酒炒）　香附（杵）　柴胡（各一钱五分）　泡姜　茯苓（各一钱）　炙草（七分）


外科  ——————————————————————————————————————————————————————————————————————————————————————————

疮疡  ***************************
凡疮红者为痈，白者为疽，小者为疖。痈是热症，宜清凉解毒。疽是寒症，乃气血大虚，与痈相反，寒药丝毫不得用，即外敷亦不可，宜服大补气血之剂，或加附子、泡姜、肉桂，引用麻黄五分，冬天有用至一钱者。此味虽夏月亦必用，使之寒毒有路而出。疽者色白，不甚肿，其寒毒深，故药须热补，或用艾火灸之。痈者色红亮而肿，其热毒外见，故药当清凉。然年老及虚弱人，必服内托药方稳。

红疮列方  ***************************
●真人活命汤　和　治热疮初起，功能消散。溃后忌服。
当归　防风　白芷　银花　贝母（杵）　花粉　陈皮　草节　乳香（制）　没药（制）　山甲（炙）　角刺（各一钱）
水煎，加酒一杯冲服。
●神功托里汤　凉补　治一切肿毒及发背乳痈，或焮肿，憎寒壮热，未成已成均效。
金银花（五钱）　生黄耆（四钱）　当归（二钱）　甘草（一钱）
水煎，加酒一杯冲服。

白疽列方  ***************************
●阳和汤　热补　治一切色白平塌阴疽，此为圣药，万应万灵，从无一失。
熟地（七钱）　肉桂（去皮，另炖，七分）　泡姜（五分）　真鹿胶（炒珠，三钱）　麻黄（五分）　炙草（一钱）
水煎，服后饮好酒数杯。谨戒房事服至病愈为止。
●乾姜散　热　治白疽初起甚效。
乾姜（一两，炒黄）
研细末，用醋调敷，四围留头自愈。又方，无论虚实寒热，用远志研末敷之。并酒开服七分，甚效。若治乳痈更验。
●独圣散　和　凡患疮疡，皆由气血凝滞，须服香剂，以香能行气血也。此方最宜。
香附（六钱，姜汁浸一宿，焙乾）
研末，每服一钱五分，或二钱，白汤下。

痈疽溃烂列方  ***************************
●集香散　和　治痈疽溃烂，须用此香味。凡气血得香则行，得臭则逆。又要用膏药贴护，使风不入，则肌肉易生。
白芷　藿香　香茅　香附　防风（各三钱）　木香　甘草（各一钱）
研细末，先照方捡二剂，煎浓汤洗之，然后掺此散，掺毕以败毒膏药贴之。
●瓜皮散　和　治多年恶疮。
冬瓜皮（焙）
研末掺之。又治伤损腰痛，每服一钱，温酒调下。

指头疮方  ***************************
●消毒散
雄黄（八钱）　蜈蚣（二条）
共研末烧烟，薰三两次即愈，或用猪胆汁调涂亦可。

肿毒列方  ***************************
●凤仙膏　和　治对口发背，鱼口便毒，及瘰疬初起，一切肿毒之症，用之甚效。
凤仙花（即指甲花，取连根叶，一大把）
洗净风乾，捣取自然汁，入铜锅内，不可加水，将原汁熬稠，敷患处，一日一换。凡诸毒初起，虽大如碗，敷二三次即消，已破者禁用。不得以铁锅熬。水仙花根捣烂敷亦佳。

脓泡疥疮方  ***************************
●樟脑散　治疥疮有脓者，百发百中，灵验无比。
樟脑（八钱）　硫黄（一钱五分）　川椒（一钱，炒）　枯矾（一钱）
共研末，真芝麻油调匀，不可太稀，摊在新粗夏布上，包好线扎紧，先将疥疮针刺去脓，随以药包炭火烘热，对患处按之。日按数次，俟其不能复起脓，则可用药包乘热擦之矣。如秋冬凉天，四五日即结痂而愈。布为脓浆糊实，须换布另包。

治瘰疬列方  ***************************
●夏枯草膏　和　治瘰疬无论已溃未溃，或日久成漏亦效。
用夏枯草一把，煎熬成膏。每服半酒杯，白汤开下，并将此膏涂之。瘰疬即消。此草能生血，乃治瘰疬之圣药，但虚弱人不可单服，宜于补剂中加香附、川贝各一钱五分，远志七分，煎好开膏服之。
●鲫鱼散　和　治瘰疬。
用鲫鱼一只，约重四五两，破开不见水，去肠杂，将肥皂核塞满，外以纸包，再以泥包，放炉火中煨成炭，取出，碗盖存性，研细末，每服一钱，白汤下，服至一两，无有不愈。
●殭蚕散　温　治项下瘰疬。
白殭蚕（炒，一两五钱）
研细末，每服五分，白汤下，日三服，十日愈。
●白玉丹　专治瘰疬破烂，连及胸腋，臭秽难闻。虽数十年不愈，药到病除，神效之极。
新出窑石灰一大块，放清水盘内化开，次早取其面上者，用真桐油调匀，先煎花椒与葱，洗净患处，以药敷之，其效如神。

疔毒  ***************************
凡手指或各处有疮，初起即发痒，身热恶寒或麻木，此乃极毒之疔疮，不速治必死。
●去毒方
急以针挑破，挤去恶血，候血尽，口噙凉水吮之。水温再换，吮至痛痒俱无，即愈，此法最善。
●葱蜜方　治疔疮恶肿。
针挑破，用老葱、生蜜糖捣匀，贴两时久，疔即出，以醋洗之，神效。
●菊花酒　微凉　治疔疮肿毒。
野菊花根（一握）
捣汁一升，冲酒一杯，炖热服，即至垂死，入口便活。冬月掘地取用亦可。并治一切恶毒，捣烂酒煮服，以渣敷之。

附：癍疹  ***************************
●葛根加牛子汤　凉散　治癍疹初起。
升麻（一钱）　葛根（二钱）　秦艽　荆芥　苏叶　白芷　赤芍（各一钱）　牛子（一钱五分）　甘草（一钱）
服此方后，次服犀角地黄汤，或服大青汤、三黄解毒汤，甚则服白虎汤。
●犀角地黄汤　寒　治癍疹。血热妄行亦宜。
生地（四钱）　白芍（酒炒）　麦冬（去心）　犀角尖（先煎）　丹皮（各一钱五分）
●大青汤　大寒　治癍疹大毒。
生石膏　知母　元参　青黛　地骨皮　生地　木通（各一钱）　甘草（七分）　荆芥穗（一钱）　竹叶（十五片）
●元参升麻汤　凉　治发癍咽痛。
元参（三钱）　升麻　甘草（各一钱）
加犀角、黄芩、射干、党参，治阳毒发癍，头顶皆痛，狂躁骂詈，咽肿吐血。温服取汗。

跌打损伤  ***************************
●玉真散　治破口伤，无论伤口大小，或溃烂进风，口眼喎斜，手足扯动，用此散敷伤口，另用三钱，温酒冲服，白汤调服亦可，效能起死回生。惟已呕吐则难治。如脓多者，以温茶避风洗净而敷，无脓忌洗。
生南星（姜汁炒）　羌活　防风　明天麻（各二钱）　白附子（四钱）　白芷（二钱）
共研极细末，收入窄口磁瓶内，以蜡封密，不可泄气。
●又方　治破伤风，亦名玉真散。
防风　生南星（姜汁炒）
等分，研细末，用以敷伤口，并酒调服一钱。此方虽打伤至死，童便调灌二钱，三服必活。

跌打青肿  ***************************
●大黄生姜方　治跌打青肿不破口者。
生大黄（一两）
用老生姜汁，磨融敷之。一日一换，紫者转黑，黑即转白，甚觉效验。

汤火伤  ***************************
宜服童便，或用白沙糖二三两，滚水调服，以免火毒攻心。虽痛极亦要忍住，若用冷水及井泥沟泥，则热气内逼，为害非轻。
●大黄散　治汤火伤。
生大黄（七钱，研极细末）
先以真桐油或真芝麻涂之。涂后，掺以食盐少许，再将药末撒上立刻清凉止痛，并无疤痕。又方真芝麻油二斤，生大黄半斤，用铜锅熬至药色焦黑，瓦罐连渣收存。遇伤以鸭毛蘸油涂之极验。
●清凉膏　治被汤火伤者，无论新久均效。
新出窑石灰（三四大块）
用冷水一盘，放石灰于内，次日面上结一层如薄冰样者取起，以杯载之。加真桐油调极浓厚，敷之即愈。面上所浮石灰，并水取之，方得滴桐油下，调之自然浓厚矣。

外科补遗  ***************************
治痔疮有血者，用苦苣菜，或生或干煎汤以熟烂为度，连汤倾大木盘内，以横板一块架上，坐而薰之。俟汤可下手，即撩菜频频洗之，汤冷方止，日洗数次，五六日见效。又方，取菊花叶捣烂敷之，数次即愈。
治脑破骨折，用葱白和蜜捣匀，厚敷立效。
凡一切汤火伤，及跌打伤，压伤症重者，恐其瘀血与火毒归心，须急饮童便半茶杯，或小便亦可。如嫌其秽，则用滚水开白沙糖二三两，候温饮之。均不宜迟。


培补  ——————————————————————————————————————————————————————————————————————————————————————————

培补药方  ***************************
凡人于病后，或平日体质虚弱，皆宜培补。然培补之法，须分阴阳。阳虚者，其人每多津液，口不思水，小便频数或清长，大便稀溏，手足清冷，喜饮热汤。阴虚者，其人津液少，每欲得水滋润，小便黄短，大便乾结，或有潮热。兹略选数方，以便择用。如浸药酒，或钱换作两，分换作钱，均要加蒸晒过五加皮一二两。

培补药方  ***************************
●加味四君汤　补　治脾胃虚，口淡不知味，脚软气弱者。
党参（去芦，米炒，二钱）　炙耆　白术　白扁豆（炒，杵）　茯苓（各一钱五分）　炙草（一钱）
加生姜二片，大枣二枚煎。
●六君子汤　补　治脾胃虚弱，不思饮食，或呕吐吞酸，或咳嗽喘促等症。
党参（去芦，米炒，二钱）　白术（净，炒）　茯苓　半夏（各一钱五分制）　陈皮　炙草（各一钱）　生姜（二片）　大枣（二枚）
如有虚火，加泡姜一钱。加藿香一钱五分，砂仁八分，名香砂六君汤。治过服凉药，以致食少作呕，或中气虚滞，恶心胀满等症。
●补中益气汤　补　治劳倦伤脾，中气不足，清阳不升，体倦食少，寒热疟痢，气虚不能摄血，并外感不解等症。
党参（去芦，米炒）　炙耆　白术（各一钱五分，净，炒）　当归（一钱）　升麻（三分，蜜炙）　陈皮（五分）　柴胡（五分）　炙草（一钱）
加生姜二片，大枣二枚煎。如气虚下陷而脱肛者，亦宜。截久疟，须加制首乌三钱，或加乌梅二只。脾虚发肿，皮不光亮，手按成窟者，用此方去升麻服之。当归滑肠，便溏则勿用。以下同。
●归脾汤　补　治思虑伤脾，不能摄血，致血妄行，或健忘怔忡，惊悸盗汗，哮卧少食，或大便不调，心脾疼痛，或因病用药失宜，克伐伤脾，以致变症者。此乃培补后天第一之方。
炙耆　党参（去芦，米炒）　白术（净，炒）　枣仁（即炒杵）　茯苓（各一钱五分）　远志（去心五分）　当归（一钱）　龙眼（净肉，六分）　木香（五分）　炙草（六分）
水煎。凡痢疾既久，宜用此方。或补中益气汤、十全大补汤，加乌梅二只。
●参苓白术散　补　治脾胃虚弱，饮食不进，或呕吐泄泻，大病后须调补者。
党参（去芦，米炒）　山药（炒）　莲仁（去心，炒）　白扁豆（去皮，姜汁炒，各一两）　白术（米泔浸炒，一两五钱）　砂仁（四钱）　薏米（炒，七钱）　白茯苓（七钱）　炙草（六钱）
共为细末，每服二三钱，米汤调下，或加姜枣煎服。
●六味地黄汤　补　治肾水亏损，小便淋闭，阴虚发热，自汗盗汗。此实壮水制火之方，火衰者勿服。
熟地（四钱）　山药（二钱）　萸肉　白茯苓　泽泻（盐水炒）　丹皮（各一钱五分）
加肉桂四分，北味五分，治虚火上炎，发热作渴，口舌生疮，或牙根溃烂，咽喉疼痛，寝汗憔悴等症。
●左归饮　补　治命门阴衰，服此以壮肾水。
熟地（四钱）　山药（炒）　枸杞（各二钱）　萸肉　茯苓（各一钱五分）　炙草（一钱）
如肾热骨蒸多汗者，加川地骨皮二钱。
●五味子汤　补　治肾水枯涸，口燥舌乾。
炙耆（一钱五分）　党参（去芦，米炒，二钱）　麦冬（去心，一钱五分）　北味（七分）　炙草（五分）
水煎，日服三次。
●四物汤　补　治一切血虚营弱者。
熟地　当归（各三钱）　川芎（一钱）　白芍（酒炒，二钱）
水煎。加党参二钱，茯苓、白术各一钱五分，炙草一钱，名八珍汤。加生姜二片，大枣二枚煎。治气血两虚。
●圣愈汤　补　治血虚心烦，睡卧不安，五心烦热。
党参（去芦，米炒）　川芎　当归　白芍（酒炒）　熟地　炙耆（各一钱）
一方，无白芍，有酒炒生地一钱。
●八味地黄汤　补大热　治命门火衰，不能生土，以致脾胃虚寒，饮食少思，大便不实，下元冷惫，脐腹疼痛等症。
熟地（四钱）　山药（二钱炒）　泽泻（盐水炒）　萸肉　茯苓　丹皮（各一钱五分）　肉桂（去皮，另炖，五分）　附子（一钱，制）
●右归饮　补大热　治命门阳衰，服此以益肾火。
熟地（四钱）　山药（炒）　杜仲（姜汁制）　枸杞（各二钱）　萸肉　附子（各一钱，制）　肉桂（去皮，另炖，六分）　炙草（一钱）
如呕哕吞酸，加炮姜一钱。小腹多痛，加吴萸六分。带浊不止，加故纸一钱。血少血滞，腰膝软痛，加当归二钱。
●加减金匮肾气丸　补大热　治脾肾阳虚，不能行水，小便不利，腰重脚肿，或肚腹亦胀，喘急痰盛，已成膨症。
熟地（二两）　山药（炒）　萸肉　牛膝（盐水炒）　泽泻（盐水炒）　肉桂（去净皮）　丹皮　车前（各五钱）　附子（二钱五分，制）　茯苓（一两五钱）
炼蜜为丸，如绿豆大，每服三钱，米饮下。一方，有五茄皮更效。
●人参养营汤　热补　治脾肺俱虚，恶寒发热，肢体困倦，食少作渴，口乾心悸，自汗等症。
白芍（酒炒，一钱五分）　炙耆　党参（去芦，米炒）　当归　熟地　白术（净，炒）　陈皮（各一钱）　肉桂（去皮，另炖，五分）　茯苓（七分）　远志（去心，五分）　北味（七分）　炙草（一钱）
加生姜二片，大枣二枚煎。
●理中汤　热补　治胃寒。
党参（去芦，米炒）　白术（净炒，各二钱）　乾姜（炒黄）　炙草（各一钱）
加制附子一钱，治脏寒将脱之症，用以回阳。
●十全大补汤　温补　治气血俱虚，恶寒发热，自汗盗汗，肢体困倦，眩晕惊悸，晡热作渴，遗精白浊，大便溏泄等症。
党参（去芦，米炒）　白术（净炒，各一钱）　川芎（七分）　茯苓（一钱）　白芍（酒炒，一钱）　熟地（二钱）　当归（一钱）　炙草（七分）　炙耆（一钱五分）　肉桂（去皮，另炖，四分）　生姜（二片）　大枣（二枚）
●仙传斑龙丸　温补　治诸虚百损，壮精神，养气血，老人及虚弱人服之最宜。
鹿角胶　柏子仁　鹿角霜　菟丝饼　熟地黄（各二两）　补骨脂（盐水炒）　白茯苓（各一两）
先将鹿胶溶化，各药研末，入无灰酒糊丸，如绿豆大，每服二钱，淡盐汤或温酒下。
●五味异功散　补　治小儿虚弱，饮食少进者。
党参（去芦，饭蒸，四钱）　白术（饭蒸，六钱）　茯苓（四钱）　陈皮（二钱）　炙草（二钱）
共研极细末，每用六七分，或一钱，或一钱零，量儿大小，米汤调下，掺于粥内，亦可间日一服。此乃培补小儿平稳之方，久久服之，有益无损。惟壮健者则不必服。散要焙乾入窄口磁瓶内，用蜡封固，勿令泄气。
