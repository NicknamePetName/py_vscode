
序  ***************************
上药三品，神、气与精。今人不知保真，妄泄真气，以致百病蜂起，《内经》所谓冬不藏精者，春必病温是矣。而四时之病，可类推也。夫疾病存亡，权在司命，苟能挽回生死，岂非不笏而同良相业哉？瀛于乙未暮春，访友至绍，适遇罗越峰先生。叙谈日久，知先生秉性纯粹，品行端方，业宗岐黄，肱称三折，摘集良方，逐渐蒐罗，十年窗下，一卷始成，捐赀刊板，以启同人，俾见者一目瞭然，价廉而功大，至易至简，求之难者，不若取之便。斯谓惠而不费之意，功不在大，事贵乎急，仁心济世，广传普施，而先生救世之心，亦并垂不朽也夫。
光绪二十一年初夏姚北瀛峤胡震叙

序  ***************************
越峰先生，外舅砚香公之弟也。外舅官于涿，佐州牧以牧民，历有年所，靡日不以民生之疾苦为心，思所以疗治之，是殆寓医于政者。先生虽不仕，而济人之心如一，其家多藏书，尤多医书，半为先生之祖敬轩公、父履安公所手录。先生少而习之，至于老不倦，迄今几四十年矣。又以贫苦之民有疾者，恆艰于就医，或就医而艰于药资。且疾之发于仓猝者，虽富厚之家，急难觅药。于是遍採各书中经验之方，而其药易致者，分门别类，汇为一编，付诸手民，刊印传送，一以传十，十以传百，庶居荒村僻壤者，遇有是疾，咸得按方以治之。余既钦外舅之寓医于政，又服先生济人之心，常寓之于医也，爰为之序。
光绪二十一年夏五月侄婿章华国拜序

凡例  ***************************
猝暴之症，生死须臾，那时不但医药难招，而且迟疑莫决，待到商量定当，病已垂危，药难措置，故特精选各书，纠资刊告，以济仓皇。倘蒙辗转印送，广济无穷，则幸甚矣。
是书熟悉后，肯传播城乡者，则更胜于书。书赖人行，人赖书知，二者相资，不可相失。
各书药味分两，或无或重者，什有其二，恐难通行，兹已加减注定，余照原本。
书内所用雄黄，必须天黄。因平常雄黄，臭而力小，天黄不臭而力大，正救急之要药也。如今麻油夹以他油，用者慎之。
用酒是绍酒、烧酒，另有注明。醋须米做，酒醋不效。
生姜，即鲜姜，乾姜减半；药店乾姜，表而中守，与此统表者有别。
黑大豆，用广而功大，无奈遍问药肆，有马料豆，而无此豆。马料豆，本草另立其用，岂堪混入！不知何时失传。今姚北胡瀛峤云：他处乌豆有两种，小者即山会之乌豇豆，大如扁豆者，俗名乌毛豆，其豆乌皮绿肉，可止冷汗（书云盗汗）。但此豆懒生少获，故人间少种，购之者，稍升其价，以合其算，则自然广种，从此核来，就是黑大豆，而山会惟黄豆中，间或有之。恐难骤得，姑以大豆卷，暂时权之。属望有心人，告诸同道，传种各方，俾随地皆有，岂不便宜！黑大豆功用大略：中风不语，喉痹不语，并用黑豆煮浓汁服；中风危笃煮服，孕妇腰痛，产后余血，并炒焦，酒淋服；胞衣不下，酒煮服，或醋煮服。
赤小豆，功用亦大，代以红黑豆，名相思子，谬已多年。今司马池张璞山云：即沙地种之暗红细豆。越经办到试用，果得功效，《本草从新》亦然。赤小豆功用大略：外科痈疽散药，内科胀病利药，血下难产，重用赤豆，次阿胶、滑石，胞衣不下，炒煮温服。
书中写灰者，炭也。灰白性尽，炭黑性存，用炭不用灰也。
用醋汤者，和以开水，用酒送而遇不吃酒者，不妨加以开水。
凡急症之药，迟则不救，总宜预备，以便人己。
是书虽分其类，亦有兼治之方，未免失登，用时再查。
对症施药，毋得模糊，一服不效，须再服，再服不效，则另议可也。
是书，传者传，述者述，一一注明出处，不敢杜撰，不敢掠美，有参以鄙见者，则以愚按别之。惟古方轻重妄改者，或经试验，或系妄断，则不得不任其咎也，识者谅之。
凡取童便，五六岁起至十二三岁止。当时为父母者，恐其减福，不许其溺，不知救人性命，乃增福延寿之事，何乐不为？倘无他童，即自己子侄，切宜踊跃。


卷一  ——————————————————————————————————————————————————————————————————————————————————————————

癫狗恶狗  ***************************
●癫狗咬方　节录《江西急救应验良方》等原委
凡蛇虫，每年惊蛰后桃花时出洞，霜降后梅花时入洞。出入呼吸吐纳之毒，常遗洞口，犬性喜嗅，适触其毒，遂成癫，名猘犬。每日只出毒一口，不拘何时，并不拘咬伤多少。春夏之间，名桃花癫，秋冬之间，名梅花癫。其状，颈硬头低，耳垂尾躲，直向前行，并不识生熟人畜，随见随咬。若人不知此狗而善避，或含衣，或咬身，鼻闻其气，身受其毒，都要肚痛，痛甚，内如刀刺，昏抓膺胸，嚼舌嚼指，咬衣，咬物，咬人。如人被人咬，亦生此证。畜被畜咬，固不待言，约二三时痛死。若牛羊鸡鸭等，被咬死者，皆弃而不食也。初咬并不知觉，须待七日、百日发。或疑恶狗，试以蒲扇搧去，人必战惧，更用鸣锣，其癫即发；而又人狗俱怕，药后头顶，又有红发，须拔尽，七日内服一帖，毒化为血，从大便而出。净否，用生黄豆捣末试服，呕恶者，毒已净，不再服；可口者，毒未净，宜再服。服后七日一试，试三次，共三帖，必愈。恶狗咬者无此证，其方另备。倘牙关紧闭，红糖擦开，进药，孕妇治同。前辈有用斑蝥及草药攻打，追逐恶血，从溺窍出，痛裂难禁，虽不即死，亦死中求活，诚非良法。如已误服斑蝥者，毒留腹中，另煮乌毛豆、生甘草浓汁饮之，或靛汁或黄连水或凉水调六一散三钱，服二三次，可解斑蝥毒。
潞党参　红柴胡　生甘草　浙茯苓　前胡　羌活　独活　鲜生姜（各三钱）　炒枳壳　桔梗　抚芎（各二钱）　生地榆（三两）　紫竹根（一大握）
越按：如无紫竹根，不论何竹根俱可。
●恶狗咬方（又）
照前方加乌药一两，浓煎拌饭服，断不致癫。
●癫狗咬方（又萧山陈庆祚）
咬后，不论久近，服之极效，一切不忌，真仙方也。
老万年青根叶，捣汁一碗，生服。如仍痛，再服一碗。倘多服不快，用生姜汁，毒亦可解。
●癫狗咬方（《玉历良方汇录》）
咬后，于无风处，挤出恶血，再用盐水洗净，取蚯蚓泥、百草霜（越按：即烧茅柴灶火门上烟煤也，老灶更妙）等分搅匀，敷扎数日，日中照见头顶红发，须拔尽。
韭菜地红蚯蚓（七八只，破肚去泥，盐水洗净）
米醋煮一二沸，绍酒送下，毒从大便出，重则两服。
●癫狗毒蛇咬方（又）
人粪涂咬处，用布缚，新粪尤佳，诸药不及此。
●恶狗咬方（又）
蚕豆嚼烂涂之，或棉絮烧炭，敷上愈。初咬时，急将砂仁末掺之，愈。或将木鳖子煨炭，研末掺之，愈。
●恶狗咬方（《食物本草》）
热牛粪，封之，即时痛止，冷而湿，亦可。

毒蛇恶虫  ***************************
●蛇咬（陈笃轩钞本）
梳垢（一团）　尿和敷。
又方　尿洗去血，牙垢封护。
又方　蜘蛛捣敷。
又方　活虾蟆捣敷。
又方　蓖麻仁嚼敷。
又方　新汲水调杳白芷末一两灌。
又方　紫苏叶汁饮。
又方　薄荷研酒服，并涂。
又方　丝瓜汁冲酒服，并涂。
又方　苋菜根顺杵，酒泡饮，渣敷。按：野苋菜更胜于真。
又方　急用针刺咬处，两头扎缚，随浸粪缸内，食蒜饮酒，令饱醉外，或捣蒜敷，艾团灸。
又方　嚼盐涂。
●毒蛇咬（姚北胡瀛峤）
鲜天南星（一名独立一枝枪）
治失荣、瘰疬、蛇咬等症，捣敷，极妙。
越尝闻治蛇伤者云及独立枪，深以为秘，今特点破。又按诸书，南星治蛇伤，不分乾湿，如时值无鲜，正可照书而行，所逊者迟速之间耳。
●蛇咬及诸毒虫螫（《随息居饮食谱》）
烟筒中垢涂之。
●毒蛇咬（《玉历良方汇录》）
半边莲（其草极细小，一茎一叶，生于蔓草中，三四月开花，似莲之半朵，故名半边莲）
捣烂，涂患处，其毒即消（陈笃轩钞本）。半边莲藤汁名金钱草，用唾揉敷。谚云：有人识得半边莲，终朝可伴毒蛇眠。
又方　青木香，不拘多少，煎服痛止，再用白矾滚水泡洗即愈。
又方　大蒜和胡粉涂之，愈。
●疯狗毒蛇咬（又）
人粪涂咬处，新粪尤佳，诸药不及此。
●蛇缠人足（又）
急以热小便溺之，即解。
●大蛇缠身（又）
急用铁针，插入蛇粪门，立解。
又法（《验方新编》）　蛇缠人身，愈缠愈紧，最难解脱，急令其人倒地，遍身转滚，蛇自骨软解放，神效。
又法　用草刺蛇尾上小眼，亦极神验。
越按：平常蛇缠，用后两法足矣，到万不得已，方用铁针。
●蛇蝎蜈蚣咬（又）
大蒜头捣汁服，滓敷咬处。
又方（《济阴纲目》）　五灵脂兼解毒及蛇蝎蜈蚣咬，涂伤处，立效，有心人宜预备。
又方（《洞天奥旨》及《准绳》）　治蛇伤，解虫毒，神效。
五灵脂（一两）　雄黄（五钱）
研末涂患处，良久后，用五灵脂二钱，天雄黄五分，煎服，神效。
●蚕啮（《玉历良方汇录》）
毒入肉中，令人发寒热，以苎麻叶捣汁，涂之即愈。凡喂蚕，误杂苎叶，蚕食之必坏。
●蜂刺（又）
急口嚼栗子敷之。或用生芋艿，或芋根擦之，立止痛。
●辟臭虫（《随息居饮食谱》）
木瓜片，铺席下。
●阴蝨癣疮皴裂（又）
手足皴裂，下疳阴蝨，头面癣疮，并用生白果杵烂，涂擦。
●守宫（即壁虎）咬（陈笃轩钞本）
桑木炭，研水煎滚滤汁，调白矾末敷（《验方新编》）。桑叶煎浓汁，余同。
●射工溪毒伤　此水中射工，又有树上毛虫亦名射工节录《验方新编》。
射工，一名溪鬼虫，又名射影，又名水弩，出南方有溪毒处，长二三寸，宽寸许，形扁，前宽后窄，腹软背硬，如蝉又如鳖。六七月，甲下有翅能飞，作铋铋声，宽头尖嘴，嘴上有角如爪，长一二分，有六足，如蟹足，两足在嘴下，大而一爪，四足在腹下；小而双爪，口如弩形。以气射人影，去人三四步即中，令人发疮，不治即死。病有四种，初得皆如伤寒，或似中恶，一种遍身有黑黶子，四边微红，犯之如刺；一种作疮，久则穿陷；一种突起如石；一种如火烧状。又有溪毒中人，一名中水，一名中溪，一名水病，似射工而不见形。春月多有此病，恶痛恶寒，状如伤寒，二三日则腹中生虫，食人下部，渐食五脏，注下不禁，虽良医难治。初得则下部有疮红赤，形如截肉，为阳毒，最急。若疮如虫啮，为阴毒，其势稍缓，皆能杀人，过二十日不治。方家用药，与伤寒瘟病相似，须用苍耳草绞汁，服一二升，并用棉蘸汁，浓敷下部，或以小蒜煮微热汤洗之。若身发赤斑，其毒已出也。（《玉历良方汇录》　此虫鹅所喜食，邻近人家宜多蓄鹅以克之。）
又方　取豉母虫一枚，含入口中，立愈，虽死亦活。或用盐梅裹含之亦可，此葛仙《肘后方》也。豉母虫，一名豉虫，光黑大如豆，浮游水上者即是。
又方　猪血饮之即解。
又方　知母连根叶，研末服，或投水绞汁，饮一二升，煮汤洗浴亦佳。夏月出行，多带知母连根捣碎，投水上流，可辟此毒。（陈笃轩钞本。）知母连根叶捣服。
又方　鸡粪（要白色者）与糯米，糖调敷，效。
又方　芥菜子末和酒厚敷。
又方　马齿苋捣汁一升服，以渣敷之，日四五次。
又方　白鹅血饮之，并敷其身，极效。
又方　《玉历良方汇录》玉枢丹（即太乙紫金锭）磨服一锭，即安。
又方　（陈笃轩钞本）　酒熬皂荚涂。
又方　蜈蚣一条，炙，研醋和敷。

食毒五伤  ***************************
●蛊疰论（《幼科准绳》）
巢氏云：人聚蛇虫杂类，以器皿盛之，令相啖，食馀一存者，即名为蛊。能变化，能随饮食入腹，食人五脏，中其病者，大小人无异状，心腹刺痛，懊闷，急者即死，缓者涉历岁月，渐深羸困，食心脏尽，利血，心脏烂，乃至死。死又疰易旁人，故为蛊疰也。
越按：此为人下之蛊，而诸书多不分明者，盖亦有自下之蛊也。一则饮食不洁，二则不藏不盖，适逢蛇虫暗过，遗毒于中，人不知觉而食之，亦成此症。故诸书蛊方皆云通治，俗传过夜饮食必蒸熯者，不但适口，兼避毒也。
●蛊疾（《验方新编》）
寸白虫疾，此症面色黄瘦，饮食少进，发时腹痛，口吐清水。
尖槟榔（一两，俗名枣核槟榔）　木香（五钱）
末，大人每服五钱，小人每服三钱，开水调下，其虫即随大便而出。先用煎炒香味，令病人闻之，然后服药，须在月初乃效，病重者二三服，即愈。
又方　连须老葱头捣汁，麻油调服，或炒葱头食，能化虫为水。
又方　榧子（七个）　日服二次，服至七日，虫化为水。
又方　鸭蛋（一个）　破一小孔，入使君子肉末一钱，槟榔末一钱，用纸封口，蒸熟食之，虫随大便而出。
又方　小儿科杂治门内，羊尿脬方，治疳疾最效，并治大人虫疾。
●蛊毒下血（《类方准绳》）
地榆散　治蛊毒下血，或腹痛，或不痛，百治不效，烦渴不止。
臭榆东引根白皮，蜜炙焙乾，地榆各半两研细末，每服一钱，热米饮汤调下。
●治诸蛊毒（《随息居饮食谱》）
鳗鲡鱼乾，研末，空心服之，三五度，瘥。
一方　烧炙令香，食之尤佳，其鱼有五色纹者佳。
●避蛊（又）
荸荠晒乾为末，每日汤下二钱，蛊家知有此物，即不敢下。
●漏脯郁肉诸食物毒
韭菜汁灌之。
●过食蟹蚌瓜果致病（又）
丁香末（五分）　姜汤下。
●解鸦片毒（又）
肥皂，或鱼汁，或猪粪，水和绞汁灌之。吐出即愈。
甘草煎浓汁，俟凉频灌。
青蔗浆恣饮。
凡服烟而死，虽身凉气绝，若体未僵硬，宜安放阴处泥地，一经日照，即不可救。撬开牙关，以竹箸横其口中，频频灌以金鱼汁、南瓜汁、甘草膏之类。再以冷水在胸前摩擦，仍将头发解散，浸在冷水盆内，或可渐活。
●解吞生鸦片
天雄黄（二钱）　鸡蛋清（一个）　生桐油（一两）　河水调匀灌之。
●急解生熟鸦片节录（《斜桥周宅》）
真柿漆（徽漆店及雨伞店有真的）半茶碗，清水半茶碗，调匀灌下，并不吐泻，神效。若迟至指甲青黑口闭，用筷撬开灌下，使两人扶走百馀步，无不见效。凡鸦片投以柿漆，立化白腐，其味不苦，其毒尽消。姚北（胡瀛峤）方亦然。
●解食鸦片（诸邑郭睿吾）
硼砂不拘多少，冷水调服，得吐即愈。
●治误服洋菸、砒霜、水银等毒方（感应篇引经笺注）
条炭（即木炭）研末，冲水饮之。如炭受潮无力，必须烧过乃效。
●蛇毒及畜兽诸毒方（《医级杂病类方》）
天雄黄、生白矾（等分）研末，端午日，熔黄蜡为丸，梧子大，每服七丸，服时温酒下。
●腹中蛇症（《随山宇方钞》）
误食菜中蛇精，成蛇瘕，或食蛇肉成瘕，腹内常飢，食物即吐。
赤足蜈蚣（一条）　炙，研末酒服。
越按：症，即块也。书云：蛇交在菜地居多，故菜宜洗净。此症与肝胃气块有别。肝块者，先自过飢过饱，及冷食，而又殴气，由渐而得；此乃食菜后起，腹痛日重，食物即吐，以致肚大如块，非肝块之或上下或左右之不定也，不可浑治。
●水溪毒（《类方准绳》）
中此毒，如伤寒状。
五加皮末（一钱）　酒调下，日两服，夜一服。
又方　丹皮末（二钱）　酒调下，日三服。
●蛇交水毒（又）
一人舂渴，掬涧水两口嚥下，数日觉心腹微痛，日久痛甚，因蛇精入腹，生蛇作痛。
天雄黄（七分）水调服，泻小赤蛇，愈。
●中毒及蛇虫咬并痈疽始作（又）
好青黛（七分）　天雄黄（七分）　研末，水调服。
●解一切药毒草毒六畜肉毒方（《证治合参》）
白扁豆生晒乾，研末，新汲水调下二三钱。
●臭虫入耳（《玉历良方汇录》）
鳖甲烧烟薰耳，其虫立死无害。过后可服菊花汤，以杜火气。
●诸虫入耳（又）
菜油滴入耳中，即出。
●误吞铜钱（又）
多食胡桃自化。
按：胡桃与铜钱共食，即成粉可证。
●误吞铜铁（又）
胡桃肉（四两）　荸荠（一斤）　共捣汁，冲酒服。（东浦。）陈笃轩说：凡吞铁宜以白炭研细末，糯米汤下。三日，其炭末裹铁从大便而出。
●误吞金器（又）
原根韭菜，团熟如丸，生吞之，以多为贵。至六七日，其韭裹金即从大便而出。熟吞亦可。
●误吞针方（《随山宇方钞》）
田鸡，即青蛙眼珠（一对），冷水囫囵吞下，针两头贯珠而出。冬月无田鸡，桑树下掘三尺即得。
一人半针鲠喉，外项已肿，冬时由清厕内取田鸡眼两副，生吞即愈。
●吞五金　按：五金，金银钢铁锡也。又
啖饴糖（半斤）
●服盐卤方　服秋石卤治同（又）
生豆腐浆灌之，或用生鸭血灌之。
又方（《玉历良方汇录》）　急用净白本间糖（四两）调汤灌下。
又方（《随息居饮食谱》）　熟豆腐浆灌之。
●砒毒（又）
黑铅磨汁，灌。
又方　生豆腐浆。
又方　热鸭血。
又方　柴胡。
又方　蝴蝶花根汁。
又方　生桐油，灌吐。
又方　灶上抹布洗水，灌吐。
●河豚（又）
嚼橄榄。
吴融锺馥堂说：光绪十三四年间，孙端南货店卖出鱼[鑛]，内有河豚一尾，而买者明知故食，次日果伤其命，慎之。
●马肝
人头垢，水服。
●蟹柿并食毒（又）
服木香汤。
●银黝（又）
黄泥水灌，或用生羊血。
●菌毒（又）
冬瓜蔓（即藤头）汁，灌。
又　嚼鲜银花。
又（《剪雨楼随笔》）　苦茗、白矾，酒调服即解。
●巴豆毒（《玉历良方汇录》）
绿豆煮汁，冷饮之。或吃冷粥一碗，即解。
●蛇入七孔（《食物本草》）
割母猪尾血滴入，即出。
●救犬吃木鳖子（《玉历良汇录》）
绿豆煎浓汁，与犬吃之，即愈。
●蚯蚓毒（又）
治中蚯蚓毒，阴囊肿者。
鸭涎涂伤处，或用吹火筒吹之，即愈。
●虎咬爪伤（又）
蚕豆叶捣敷，如无叶时，以枯蚕豆，用水浸软，连皮捣敷，亦效。
●马咬伤溃烂（又）
马齿苋一握煎汤，日日服之，以愈为度。疮口以打马鞭子，或笼头索，烧灰糁之，即愈。其毒入心者，此二方亦效。
查马齿苋，即俗云豆版苋也。性甚凉，勿过食。
●猢狲抓伤（又）
金毛狗脊，焙研末，糁之。或麻油调搽，俱效。
●一切饮（馔毒又）
甘草、甜桔梗煎汤饮之，即解。
●解百毒（又）
绿豆、甘草煎汤，能解百毒。
●白果毒（又）
木香用滚水磨汁，入麝香（少许）服之。（陈笃轩钞本。）此症骤然一声即晕去如惊状者是也。
●铅粉毒（又）
麻油调蜂蜜如饴糖，服之。
●误吞蝼蚁又顾氏（《应验良方》）
有妇人项下，忽肿一块，渐至乳上，偶用刀破肿处，出水一碗，日久疮不合口，此误吞蝼蚁成漏也。用穿山甲片炙研，敷。
●好食茶叶（《证治合参》）
榧子食之，愈。
●食蟹中毒（又）
藕汁饮之，愈。
●好食生米（又）
腹中有米症也。以白米五合，鸡屎一升，同炒焦，研末，水一升冲服，当吐出症，如烂米汁，或白沫淡水，乃愈。
司马池　张璞山云：鸡屎者，线鸡笼有带白成颗粒者是也。饲米栈鸡更妙，雄鸡亦可。
●爱食泥土等（《玉历良方汇录》）
治小儿爱食泥土、炭茶、生米等类。
炒芝麻（一蛊研末）拌食天雄黄末（二分），以滚汤送下，三日后独食芝麻，久服自愈。
●嗜茶成癖（王暗人抄本）
一人病此，方士令以新鞋盛茶令满，任意食尽。再盛一鞋，如此三度，自不吃也。男用女鞋，女用男鞋，用之果愈也。
●嗜米成瘕（又）
好食生米，口中出清水，以鸡屎、白米各半合，炒研末，水一盅调服，良久吐出如米形，即瘥。昔慎恭道病此，肌瘦如劳，蜀僧道广处此方而愈。
●避疫法（《证治合参》）
预防瘟疫，凡水缸内各贮管众一对，可免疫病传染。
又法　凡入瘟疫之家，以麻油涂鼻孔中，出则以纸捻探鼻令嚏，则不传染矣。
一方　以天雄黄、苍术为细末，香油调敷鼻内，或用天雄黄末水调涂鼻内，虽与病人同卧，亦不相染。
越按：天灾流行，往往以传染之故，虽至亲有不相问视者，殊非人情，得此数方随便行之，岂不甚善。
●避疫法（《玉历良方汇录》）
凡入病家，不宜空腹，饮天雄黄酒一杯，再以香油调雄黄末、苍术末涂鼻孔，出病家再以纸捻探鼻得嚏，更妙。
●传疫
凡瘟疫传染，皆病气为之也。暑月天气炎热，病房不洁，原气稍弱。每罹此患，要在保精养神，清心寡慾，多食五辛，以辟恶气。或多烧苍术，以除秽气，俱是良法。
●解食甲鱼田鸡黄白鳝毒方同（《验方新编》）
饮蓝靛汁即解。
又方　冷水调盐饮之。
又方　淡豆豉（一合）捣烂，搅去渣，服汁。
又方　白马尿饮之，即解。苋与鳖同食者，此方尤妙。
●解蚂蝗毒（又）
此物入腹，久必生子，食人肝血，痛不可忍，面目黄瘦，不治必死。用桂圆肉或荔枝肉，包旱菸管中油，吞之，蝗即死，从大便出。神效第一方也。
●守宫（即壁虎）咬并遗毒（陈笃轩钞本）
桑木炭研，水煎滚滤汁，白矾末敷。此虫性喜淫，夜间遇桌几上有茶水，入相交，馀沥遗入最毒。凡经宿茶水，渴极勿饮。如误饮者，即觅地浆水饮解，或吐或泻，尚可救一二。（《验方新编》。）用桑叶煎浓汁调白矾末敷之。地浆水，乾净地上（黄土地更好）挖三尺深，入水一桶，用棍搅动，能解百毒。
●服丹石冲眼（陈笃轩钞本）
扁竹根洗捣，服。
●吞瓷锋（又）
生红萝卜捣烂，吞。
●解屋漏水毒（又）
大黄　山楂　厚朴（各三钱）　白芷　麦芽（各二钱）　生甘草（五钱）　煎服。
●解菌蕈毒
紫金锭磨服。
又方　橄榄捣如泥服。
●解草乌豆毒　即乌喙，又名射罔，与附子、例子、天雄同。
绿豆、乌豇豆煎汁，冷服。

跌打五伤  ***************************
●跌损、刀伤、经风、杖疮、金疮（《医级杂病类方》）
南星（酒浸三宿）　防风（等分）　研末，酒糊丸，每二钱酒调下。昏闷欲死者，童便调灌，兼敷疮口。南星生用治犬伤，此名玉真丹，又名定风散，神效。
●骨断、脑破、刀伤、跌打伤（《证治合参》）
葱白研烂，和蜜浮封损处，气未断者，治之立愈。
●金疮（又）
鸡肫皮焙研末，敷，立刻止血，并收疮口。
●一切损伤血瘀（又）
大黄（酒蒸，一两）　归尾（五钱）　桃仁（去皮尖，七粒）　酒煎，鸡鸣时服，取下恶物，即愈。此治一切损伤，血瘀不散，用此推陈致新。
●治跌打损伤神效方（《随山宇方钞》。大路陈丽升传）
安越堂此方，从走索妇人，重价购得，历治多人，万勿轻视。
乳香、没药（并去油），当归、生地、丹皮、五加皮、海金砂、煅自然铜（八味各一钱），酒水各半煎服，不用酒者不效，不过两帖，即开口，再服两帖痊愈。
●治破伤风（又）
伤处受风，每致不治，此方神效。
荆芥、黄蜡、鱼鳔（炒黄，各五钱），艾叶（三片），无灰酒（一碗），重汤煮一炷香，热饮汗出即愈，百日内忌食鸡。
●治咬指伤方（又）
人尿入瓶，以指浸之，一夕愈。如烂，用呷蛇龟壳炙炭末，敷。（如无，易以龟版。）
●踢伤（又）
冬青叶醋煮数沸，略滴麻油少许，取叶换贴。
●闪挫痛不可忍
当归（二钱）　川芎（一钱）　红花（六分）　茜草（钱半）　威灵仙（钱半）　酒煎服，其渣敷痛处。
●灭斑生发（《本草拾遗》）
桂圆核去乌壳，研末，遇面上磕伤及金刃伤，敷之定疼，止血生肌，愈后无斑。若伤鬓发际，愈后能生发，不比他药不生发也。居家宜预备。
●手足闪挫（《证治合参》）
姜、葱捣烂，和面粉，炒热置之。跌扑损伤亦然。
●远行脚泡（又）
生面粉，水调贴，过夜乾者，不可竁破。
●脚被石顶（《医学指南》）
脚走急被石块，脚底垫肿，不能行步，痛甚。
烧红砖（一块），将草鞋浸尿缸一宿，或半日，取放红砖上，将肿脚底立鞋上，令火逼尿气入患处，即消。此病诸方不载，如不早治，烂入脚底，俗云罨。
●救自刎断喉法（《玉历良方汇录》）
自刎者，迅速之症，迟则额冷气绝，不救。初刎时，气未绝，身未冷，急用现剥去毛热鸡皮，贴患处，安稳枕卧；或用丝线缝合刀口，糁上桃花散，多些为要，急以棉纸四五层，以女人旧布裹脚，周围绕五六转，扎之颈项，郁而不直，刀口不开，三日后解去前药，再用桃花散糁刀口，仍急缠扎。过数日，用玉红膏敷患处，外用生肌长肉大膏药贴之，再以绢帛捆裹，针线缝扎，俟其长肉收功。
●桃花散　治一切刀疮出血不止，俱效。
石灰（半升）　大黄（两半）
切片，二味同炒至石灰变红色为度，去大黄，筛极细末。
●玉红膏　治一切疮口，能止痛生肌长肉。
紫草（二两）　全归（三两）　生地（四两）　象皮乳香（各二两）　没药（一两）　甘草（五钱）　合欢皮（二两）
此药麻油（一斤），黄占（四两），白占（二两），血竭（五钱），煎至滴水不化，成膏备用。
●杖伤（又）
杖后即饮童便（一杯），以免热血冲心，再用热豆腐铺伤处，其热如蒸，其腐即紫，复易之，以转淡为度。另服白芨末（二钱），米汤送下。
●压死（又）
凡压死，及坠跌死，心头温者，急扶坐起，提其发，用半夏末吹入鼻内，稍苏，以生姜汁同香油打匀灌之，次取散血药服。如无药，以小便灌之。或向东桃枝（七十）煎服。
●闪挫（又）
初时即于无风处，将纸捻触鼻内，用力打嚏二三十次，则气升而痛止，再用胡桃肉捣烂，倾入热酒内，尽量一醉，即愈。
●折伤、断筋、损骨（又）
生地捣取汁，好酒和服，一日二三次，最妙。又捣烂蒸热，封贴伤处，二日筋骨即连续矣。盖地黄属骨也。
●眼目伤肿（又）
凡眼青肿，以生半夏末，水调涂之愈。
●损目破睛（又）
牛口涎日点一次，避风，黑睛破者亦瘥。
●指爪抓伤面目（又）
橄榄核水磨搽之，过宿即无痕迹。
●误断指头（又）
降香研末糁之，包以丝绵，七日忌落水冒风，一次即愈。
●人咬伤（又）
荔枝核焙研末糁之，外用荔枝肉盖贴。若牙黄（即牙污）入肉，必烂成痼疾，宜速浸人尿内，良久，待牙黄毒出，以龟版炙如炭，研末，敷。人咬指烂，久而欲脱，阴头生疮，诸药不效者，鳖甲炭末，鸡子清调敷。（《随息居饮食谱》）
●竹木刺入肉（又）
煨鹿角研细末，水调敷之，一夕即出，（《本草》。）牛膝捣烂罨之，即出。纵疮口合，刺犹自出。又刺入肉中，乌梅捣烂罨之，即出。
●金伤箭镞伤（又）
真降香（一两）　五倍子（五钱）
各研末，糁患处，扎好，即收口，象皮一两更妙。
●铁珠（即铅弹。又）
凡受枪伤铁珠入肉者，不论上下身，急用南瓜（一片）贴患处，一时即出，迟则不救。
又法　泥鳅打烂敷之。晚收老南瓜浸盐卤中，备用。
●跌磕伤（西小路贺子玲）
凤尾草生阴处，如兰叶而边皱者，少加盐抟熟擦之，仍以渣罨之，布缚，不论新陈伤，神效。
●一切伤及火炮伤（保佑橘杨小长生传）
黄柏（九两）　细辛（一两）
晒燥，研末，先抹去浮毒，后敷此叶，方名锡笼，神效。
●热（油汤）伤（古方）
蜂蜜涂之立止。
●汤火烧灼（《食物本草》）
湿牛粪，捣涂之。
又（《本草从新》）　白芨末油调敷。
又　先以盐末糁之，再用药。
●汤泡（《本草拾遗》）
圆眼壳炭研末，桐油调涂，愈后无痕。
●汤火烫（《玉历良方汇录》）
烂橘子敷患处，神效。
又　西瓜皮置坛内烂成水，浇烫处，神效。
●火烧（又）
人被火烧，皮肉焦烂，有虫出如蛆者。
杏仁末敷之。
●救溺死法（《玉历良方汇录》）
凡救溺死，急开其口，横含一筷使水得出，屈两足，使有力者，肩上背对背，倒驼而行，令吐出水，仍取燥土，或干灰铺地，卧溺者于上，再以燥土盖之，止露口眼，使水气收入土中，渐渐苏转，令活人口对口接气自活。此法虽身僵气绝，亦可救活，倘口开腹不饱者，不救。
又法　开口横筷，以细竹管吹其两耳，以生半夏末吹入鼻中，以皂角末，置竹管中，吹入粪门，用镬覆地，以溺者脐对镬脐俯卧，待水从口中并大小便流出，再用姜汁灌之，令人接气即活。
一方　将梯乘其人倒放，用盐塞鼻填满，盐化即醒，及将盐堆脐上。
冬月溺死，即去湿衣，一面炒盐布包，熨其脐，一面褥上厚铺灶灰，覆卧溺者于上，当脐垫一棉枕，再以灶灰浑身盖之，上加以被。其含筷吹耳吹鼻等法，亦不可缺，醒后少以温酒饮之。
凡冬有溺死，及冻死人，胸前微有温者，可救，倘或微笑，急掩其口鼻，不掩则笑不止而不可救。
凡溺死冻死者，切忌火烘，逼寒入内，皆不救。又方，用鸭血乘热灌之，可活。
●救冻死法（又）
凡救冻死，急以活人暖衣裹好，再以米炒热绢包，熨其心胸，冷则再换，俟其少有生色，以淡姜汤，或温酒灌之即活。若浴以热汤，必死；若遽近火即死。如微笑，急掩口鼻，否则不救。
●救缢死法（又）
凡男妇缢死虽僵，若心口温者，一日以上犹可救，不可割断绳索，缓缓抱起解散，将缢人安放平坦处，仰面朝天，头要扶正，先将手足慢慢屈伸，然后将大小便用软物塞紧，不令泄气。用一人坐于头前，两脚踏其肩，揪住头发，将缢人之手拉直，令喉项通顺。再用二人将细笔管入耳内，不住吹气，并不住手揉其胸，再用一人口对缢人之口轻轻呼吸其气。少顷，即气从口出，眼开甦醒后，将官桂汤及粥饮，频进之，令润咽喉，不可将茶水灌。自缢者，刺鸡冠血滴口中，男用雌，女用雄。
凡溺缢魇死，急取韭菜捣汁，灌鼻中，得皂角末，麝香，各少许，同灌更快捷。
●官桂汤
制半夏、厚朴（各一钱），官桂片、乾姜（各五分），生甘草（三分），广皮（八分），煎服，再宜蓄通关散。
●通关散
细辛、皂角（等分各研末）
●五绝透关散（又）
一自缢，二墙壁压，三溺水，四魇魅，五冻死，并一切中风，尸厥，暴厥，不省人事症，产晕忌用。
生半夏、牙皂（各五分，各研末）　取黄豆大吹鼻中，男左女右，得嚏即苏。
越按：一症数方，以便随时採择，非必遍服也。
●猝死神方救五绝（《名医类案》）
一缢死气绝，二墙屋压死，三溺死气绝，四魇死气绝，五产乳死（乳死，产时死、产死、产后死）气绝。
生半夏末，吹入鼻中，即活，均系半夏精灵，现身自说。
越按：虽有透关、通关、五绝，三方之各妙处，其实只教半夏一味可也。所费不多，各宜预备，以免临时忙促。并写明五绝，贴在门旁，凡有此急者施送。
●惊怖死（《随山宇方钞》）
温酒灌之。
又方（《玉历良方汇录》）　救惊死法，以温酒一二杯灌之，即活。
又方（《验方新编》）　惊吓死。
回生丹灌之立活，真仙方也。
又方　温酒同，或用生半夏末一豆大，吹鼻中亦可。
●鼻中塞物（安宁桥余晟记）
小儿搅豆塞鼻内不出，用笔套管，塞右吹左，塞左吹右，即出。
●解烟薰闷死（陈笃轩钞本）
白萝卜汁灌，或温水和蜜灌。
有因救火冒烟，遂成咳逆如噎隔症者，以莱菔子及消痰诸药而愈。（越附志）
●解煤火毒（又）
新汲水灌，又房中置水一盆。
又方
萝卜汁灌，并移向风前。
又方
盐菜卤，灌少许。
●解爆竹炸伤（又）
鲜柏叶捣烂，香油调敷。
又方
煤炭烧红取末，醋调涂。
●汤火伤起疱（又）
圆眼壳烧炭末，桐油调敷。

诸物鲠喉  ***************************
●诸物鲠喉（《随息居饮食谱》）
喉痹肿痛，诸物鲠喉，并以大蒜头塞鼻中。
又方
橘皮常含嚥下。
●鱼骨鲠（道墟章墨舫）
大蒜头塞鼻，如鲠右边塞右，鲠左边塞左。
●鳖骨鲠方（《随山宇方钞》）
此症无方可治，必至溃烂而死，惟此方可救，若不能下咽，终于不治。
生鳖眼珠（一对）　豆腐皮湿包，努力吞下，鲠即若失。凡鱼骨鲠，亦用本鱼眼珠，依法吞之。
●诸兽骨鲠（《食物本草》）
象牙磨水吞之。
●稻芒梗喉（《医学指南》）
饴糖频食，即下。
●谷贼稻芒阻喉（《随息居饮食谱》）
芝麻炒研，白汤下。《食物本草》　稻芒黏咽不能出，名谷贼鹅，口涎灌之愈。
●稻芒黏咽（《本草从新》）
紫花地丁草嚼嚥下。
●鸡鱼骨鲠（又）
苎麻根捣汁，以匙灌之，立效。
●诸骨鲠喉（《玉历良方汇录》）
南硼砂（一块），含化嚥下愈。
又方　威灵仙（二钱），沙糖和酒煎，一口吞下，百骨软如绵，并治木鲠。
大小人鱼骨鲠（《名医类案》）
白饧糖，食即解。
越按：饧糖，即饴糖也。有两种，一大麦糖，系大麦做。一线版糖，系糯米做。两种以糯米为上。小儿女多不肯吃他物，惟此最合。如一时无买处，可托南京店做，盖即寸金糖皮壳也。凡虚症药内用饴糖者仿此。

猝死惊风胎毒  ***************************
●尸疰（《幼科准绳》）
巢氏曰：尸疰者，是五尸中之一尸疰也。人无问小大，腹内皆有尸虫，尸虫为性忌恶，多接引外邪，共为患害。小儿血气衰弱者，精神亦羸，故尸疰因而为病。其状沉嘿，不的知病之处，或寒热淋漓，涉引岁月，遂至于死，死又疰易旁人，故名之为尸疰也。
张涣论小儿亦有疰病，与大人所病无异，久后疰易旁人，传染骨肉，如尸疰蛊毒之类是也。
越按：此症共有五方，其药太猛，只取张仲景一方备用。
●《外台》张仲景治大人小儿飞尸走马汤方
巴豆（去心皮）　杏仁（去皮尖，各二枚）
取绵缠裹，杵令极碎，投以滚汤二合捻取白汁服之，须臾差。未差，更一服，老小量之。通疗鬼击有尸疰者，常蓄此药，用验。忌野猪肉、芦笋。《证治合参》云：疰之言住也，谓其风邪鬼气留人身内也。
●小儿中客忤（又）
客忤者，惊忤也。小儿神气软弱，忽有非常之物，或未经识见之人，触之与儿神气相忤而发病，谓之客忤也。亦名中，又名中人。
灶肚中黄土（研，二两）　鸡子（一个，去壳）　两件和匀，少加水调，先以桃柳枝汤浴儿，后将此药涂五心及顶门。
陈无择法：用灶中黄土、蚯蚓屎（等分），如此法涂。又
越按：五心：手足心、心胸也。顶门在头前顶。
●治猝客忤噤口不能言（又）
细辛（二分）　瑶桂心片（二分）　纳口中效。
越按：桂心，草藐桥杜景桥表兄云：近多用末，恐黏咽不下，无药可治，直至烂而后已，小儿更甚，故加片字。今药肆末片皆备，高明者慎之。
●经疗小儿客忤（又）
菖蒲汁纳口中。
生艾汁纳口中。
磨刀水（三四滴）　纳口，妙。
好墨捣碎（二分）纳口。
大小　人魇死又）
韭菜汁灌口中，剧者灌两耳。
又方　伏龙肝末，吹鼻中，即老灶肚中央黄泥也。
又方（《本草从新》）　百草霜水化，吹鼻中，百草霜，即烧叶柴老灶火门上烟煤也。
●《圣惠》治小儿猝死方（又）
煅豶猪粪，煎取汁，服之。
按：豶，音焚，强健猪也。
又方　煎盐汤，令极咸，以物拗口灌之，令入腹即活。
●婴孺治小儿不知所病便死绝方（又）
取雄鸡冠，临儿口上割血，滴入口下即活。
●《千金》治猝忤方（又）
此病即今人所谓中恶者，与猝死鬼击亦相类，皆宜参取用之。
盐（三钱）　水煎得吐，即愈。
《备急方》云：治鬼击，若小便不通，用笔头（七枚）烧作灰水和服之，即通。
●小儿中恶（《证治合参》）
此病是鬼邪之气，猝中于人也。无问大小，其状猝然心腹刺痛，闷乱欲死是也。凡中恶，腹大而满，脉紧大而浮者死，紧细而微者生。治宜先下苏合香丸，未醒，以皂角末搐鼻，次服沉香降气丸，加人参、茯苓。（巢氏）
●沉香降气汤
降真香、沉香、白胶香、虎胫骨（酥炙）人参、鬼箭、草龙胆（各五钱），各为末，次入天雄黄（五钱）、麝香（一钱），炼蜜丸，乳香汤化下。
越按：大人服钱半，小儿酌减。
又扁鹊方以小便灌其面，数回即能语。
又方　以皂荚末吹鼻令嚏。
●鬼击猝死、寝死、忤死、缢死（又）
并用　雄鸡血，滴口令咽。
●缢死未绝　雄鸡血涂喉下。
●猝中恶死　雄鸭向死人口，断其头沥血入口，又以竹筒吹其下部。一人力竭，则易一人，以气通甦醒为度。
●《金匮要略》治小儿猝死而吐利不知何病方（《幼科准绳》）
马粪一圆，绞取汁灌之。乾者水煮，湿者取汁。
又方　救猝死而四肢不收，及便粪者，牛洞（半升）酒煎汁，灌口中。洞者，稀粪也。
●《千金》猝死无脉，无他形候，阴阳俱绝故也（又）
牵耕牛，临鼻上二百息，牛舐必瘥。若不舐，则以盐汁涂面上，牛即肯舐。
又方　炙熨斗，熨两胁下。《备急方》云：又治尸厥。
又方　视其上唇里弦，有见如慄米大者，以针决去之。
越于咸丰初年，见有冲棺材而死者，用俗传追劈棺木一片，煎汤服，并牵舐胸次，遂得活。按：是则冲花冠花轿，皆可用此法。俗传冲花冠，用花冠上纸片煎汤。冲花轿，则应以轿上彩绸也。
●尸厥死（《验方新编》）
由入庙弔丧问病而得者。
制附子（七钱）分两服，酒三盏，煎一盏。如无附子，生姜汁半盏，和酒煎，连进三服即醒。
越按：尸厥者，不知人事，如身死，而手足冷如尸也。
●小儿无故猝死（《随息居饮食谱》）
葱白纳入下部及两鼻孔内，气通即生。
越按：葱白捣烂，既便按纳，亦气猛易达也。或谓以上飞尸中忤等症，每闻时医，不分名目，概曰急惊，概用惊药，并概曰中风，概用风药，而时人亦从而和之曰：惊风、中风而死，诚可怜矣！今既分明，自无拟议，从今后遇有此症，照此认真医治，而果有命尽不活者，医不任其咎矣。
●土地打方（王暗人抄本）
人有梦被土神打者，无药可救，急刺左耳三针，滴血下地，再刺右耳二针，滴血下地。如不愈，用铁鎝抓地，立愈。
●治喜神（即活无常）打方
用有花扇，打遍身百下，即安。
●小儿猝惊（《证治合参》）
三年老雄鸡冠血，滴入口中，治猝惊。
●俗传小儿惊风
桃仁、杏仁、生黄栀（各七枚）　面粉，鸡子去黄用白，捣和，贴男左女右手足心，布缚一昼夜，青出愈。
●急慢惊风（《随山宇方钞》）
糯稻田中蚱蜢，取相交者，炙乾，末服。
●急慢惊风并治大人阴症甚效（《玉历良方汇录》）
以手巾盖病人腹上，捉真丝毛鸡一只，令人捧住，立肚皮上少顷，其鸡自能扑翅，蹲定半日，鸡自走落，儿即愈，鸡灌香油救之。
●治小儿惊风秘方（又）
用蜂蜜擦大人手掌内，少用滚水匀开，在小儿背心摩擦，轻重得宜，渐渐吸出黑毛，即用钳拔去，再用蜜擦，毛出再拔，至久久黑毛不出为度，其惊风不药自止。此屡验目睹者。
●胎惊（又）
新产小儿，或月内，或月外，忽然惊搐，一二周时不愈，取鼠卵两枚，拌以朱砂，悬挂阴乾研末，用开水调送一二匙，立瘥，能乳。
●急慢惊风、吊眼撮口、搐搦不定等症（又）
代赭石，醋煅十次，研极细末，水飞晒乾，每服一钱，轻者五分，真金煎汤，送下三服。见儿脚胫上有赤斑，即病出可全，无赤斑不治。
●急慢惊风奇方（又）
白颈蚯蚓，刀截两段，跳急者治急惊，慢者治慢惊。加麝香一分，捣烂，贴当脐，外以膏药盖之。
●胎惊（《增广大生要旨》）
月内壮热，翻眼握拳，搐掣惊啼，此胎惊。因妊妇调摄乖常，常伤于胎，故生下即病。急以猪乳一茶匙，细研辰砂、牛黄少许，调抹口中，神效。
●慢惊（又）
庄氏：因风热不退，及吐泻而成者，总属阴虚阳越，必成慢惊。治当培元固本，引火归原。先用热药冲开寒痰，再进温补。
丁香（五粒），胡椒、肉桂片、炮姜（各五分），灶心黄土即伏龙肝（三两），水煎服，吐泻立止。接服温补方。
●惊痫嚼舌（《食物本草》）
迷闷仰目。
牛黄（一豆许）　研和蜜，水灌之。
●小儿初生无皮（《证治合参》）
有红筋者，乃受胎未足也。
早白米粉扑之，肌肤自生。
●脐风撮口（又）
初生一七日内，忽患此症，百无一效，坐视其死，良可悯也。看儿齿龈上，有小泡子如慄米状，以温水蘸熟帛裹指，轻轻擦破便安。
又方　五通膏（周景阳传）
生地、生姜、葱白、莱菔子、田螺肉（各等分），共捣烂，搭脐上，四围一指厚，包住，候一时，有屁下泄，愈。
又方　神仙退（《增广大生要旨》）
父母指甲三分，炙炭末，乳汁调下，或含烧酒对脐吮之，亦妙。
又方（又）
白殭蚕四枚，炒去丝口嘴，研末，蜜调敷唇内。
●脐风（又）
独头蒜切片，安脐上以艾灸之。口中有蒜气，即止。
●赤游风（又）
行于上下，至节死。
按：节者，如手骨节、背骨节之类。
白菜捣汁敷之。
●脐风肿硬（又）
香螺膏（鉴泉翁传）、麝香（少许）捣烂，搭脐上，须臾再易，肿痛立消。
●丹毒（又）
泥金膏　治小儿一切无名肿硬焮赤，及诸般丹瘤热瘭湿烂，大人亦同此法。
阴地上蚯蚓粪（一股）　熟皮硝（二股）　共研细，河水浓调，厚封患处，干则再敷。
●赤游丹毒（《增广大生要旨》）
小儿一岁以内，身发赤游风者，皮如丹涂，故谓之丹。发于四肢易治，入腹入囊，皆难治也。发于头面胸背，身如火灼，烦躁胀闷者，古人谓入心必死。用朴硝、大黄、青黛，共为末，河水调敷，或芭蕉根捣汁涂，干则再涂。冬月畏冷，炖稍温涂上，无论赤白并效。如寒凉不效者，用伏龙肝，即灶心黄土，研末，熟鸡子黄熬油调涂。

疳  ***************************
●走马疳（《增广大生要旨》）
牙床腐烂，渐至烂龈脱牙，名走马，言急也。此热毒积成，大为凶症。以绿豆煎浓汁频饮，使毒从小便出，外以人中白（四分），铜绿醋制、杏仁（各三分），真梅冰（少许），各研细，敷患处，病重加倍。
●走马牙疳（《随山宇方钞》）
此症至速至危，齿落腮穿，必致不救，此方效亦至速。
桐油涂之，一宿即愈。
姚北胡瀛峤方亦然。

眼科  ***************************
●一切眼科验方（胡瀛峤）
赛空青丹，治风火赤肿，怕日羞明，内外障翳，两眦赤烂等症。河间曰：玄府热，则目眛，皆人出入之门户，即至善之地也。经文所谓山中有空青，世上无瞽目，借斯隐语也。本草载：出益州，得铜之精气而生，空中有浆，而皆未或见其真，余因其义，体会配合，屡试屡效，因以名之。
上上浮水甘石一斤煅研，用川芎　羌活　刺蒺藜　银花　条芩　防风　川连　蔓荆子　当归　穀精草　蒙花　甘菊　白芷各三钱，煎浓汁入甘石，晒乾，每取净粉一钱用。真犀黄二釐、老港濂珠二分、煅石决明三分、腰黄二分、头梅一分、风化玄明粉二斤西瓜一个，切去蒂，挖一孔入明粉，悬阴处，俟冬令发霜取四分。
●光明丹（又）
治远近红白翳障，迎风流泪，睫毛倒入，蟹珠凸出，视物昏花等症，皆效。（赵佔一）
浮水甘石煅研，用川连　川柏　条芩　木鳖子等分煎浓汁，去渣入甘石晒乾，取净粉三钱、老港濂珠（一钱）、煅石蟹（一钱）、煅石燕（一钱）、海螵蛸（二钱）、镜面朱砂（三分）、头梅（三分）。
●珠珀丹
专治一切星障，久年云膜，胬肉攀睛，诸般寒翳等症。
老港濂珠（七钱）　琥珀（二钱）　淡硇（五分）　姜汁制甘石（一钱）　凡一切点药，须小心碾筛，总以齿[敖/齒]无砂为则，磁器珍藏听用。
●飞鱼膏（又）
治湿毒烂沿，眼癣脓窠，睫毛脱落等症。
腰黄（一钱）、晚蚕沙（炒灰一钱）、蕤仁油调搽。
●清净煎（又）
治风热赤肿，痒甚难开，眼癣沿烂等症。
鲜覆盆子叶（一两，如无干者减半）、铜青（一钱）、胆矾（一钱）、川连（五分）、乌梅（一个）、杏仁（三钱）、荆芥（三钱），煎洗。
●一切眯目物入眼中（《丁氏奇效良方》）
以手爪抓下头发中垢，点入目中，物即出。如物靳不出，左手指甲研细末，灯草蘸点一二次即出，或用鸡冠血滴少许，愈。
●飞丝入目（又）
刀刮指甲末，再研细，同津液点之，其丝自聚可出，并尘屑，或用白菜汁（胡瀛峤），用好墨磨点，将己发捻出，并一切丝屡验，迟则瞎。
●花爆火药冲目（又）
急令卧地，解热小便浇之。缓，用自己小便洗。
●蟾酥入目（又）　按：酥在癞虾蟆眼，捉时易受此害。
紫草汁点之。
●尘沙眯目（《食物本草》）
鸡胆汁点之。
又方　尘芒入目。
大藕细捣，绵裹滴汁，点目即出。
又方（《玉历良方汇录》）
顶粗牛膝（一段约二寸许）纳患者口中，令自嚼如泥，吐出搓丸，塞于两眼角，其泪流必多，片刻泥沙裹药尽出而愈。
●石灰入目（《医学指南》）　三日内再治，三日外不再治。
生山栀子，煎浓汁澄清，常洗愈。
●损目破睛（《食物本草》）
牛口涎，日点一二次，避风，黑睛破者亦瘥。
又方　目为物伤。
羊胆（一枚）　鸡胆（二枚）　鲤鱼胆（一枚）　和匀，日日点之。
又方（《眼科大全》）一绿散　治打扑伤损，眼胞赤肿疼痛。
芙蓉叶、生地黄（各等分），捣烂敷眼胞，或鸡蛋清调匀敷亦可，或生精猪肉（一片）、当归末、赤石脂末，掺贴患处。
●痘疮入目生翳（又）
兔屎末每服（一钱），茶下即安。（《随息居饮食谱》。）柿饼，日日食之。（《随山宇方钞》）　鳝鱼血滴翳上，闭目少顷，拭去再点，日点三四次。（《医学指南》。）牛身上蝨子（一个），取血点之，一次即愈。或以银珠用三年老雄鸡冠血调，以圆头物点眼内，三次即愈。
●痘后眼病（又）　痘风风眼，其边红烂。
混屎虫（长尾巴粪蛆在清水粪池）对断，取其白浆点患处愈。如四边红烂，綦痒非常，猪肚随时去粪，上有稀涎贴皮，用刀刮下，抹在患处，用绢帛盖住，其眼虫尽出，二三次见效。
●风火翳障（《食物本草》）
二百味草花膏　治青盲明目，赤障白翳，风泪等症。
羊胆（一个）、白蜜（二钱拣净），入胆汁拌匀，点眼角。如时暖要臭，二三日后，以纸封蒸，再点。或猪胆炼膏，每用少许噙口中，或服下，仍点眼中。
按：诸胆点睛，初则稍痛，转瞬便愈。
●小儿赤眼（《古今医鉴》）
川连末（一钱），水调敷足心，干则再敷。
又方　小儿热眼。
南星末（四分）、大黄末（六分）　醋调匀，左眼敷右脚心，右眼敷左脚心，双眼双敷。裹脚布缠缚，俟口内闻药气，即愈。
又方（丁氏）　初生眼目红赤肿烂。
蚯蚓泥，捣敷囟门（脑盖跳动之处），干则再换，或人乳蒸川连点目。
又方（《食物本草》）　赤眼涩痛。
乾姜末（五分）　水调贴足心，甚妙。
又方　拔毒膏　治婴儿患眼肿痛。
熟地黄（一两），新汲水浸透捣烂，贴两足心，布裹住，效。
又方（《眼科大全》）　神仙拈痛散　治一切暴发火眼疼痛，昼夜不止。
生白矾研细（钱半），鸡蛋清调匀，搽肿眼胞，如干再搽，数次即愈。
又方　治暴发赤肿痛泪，隐涩难开，大黄末（二钱），新汲水调涂两眉正上头两脑，燥者润之，须臾肿消痛止。或黄连末钱半，薄荷末（八分），鸡蛋清调匀，隔纸涂眼上良久，干则原药润之效。
按：外治法虽便小儿，其实大小并治。
●翳障（《医级杂病》）
碧云散　治外障攀睛，毗泪稠黏。
鹅不食草（嗅之作嚏者真，二钱），青黛、川芎（各一钱），共研末，先噙水一口，用少许搐鼻中，以取嚏泪。
一方　如寒症翳障，加全蝎（一只），附子（四分），姜黄（五分），搐之自愈。（《医学指南》）　只用鹅不食草塞鼻，时时换塞，并治赤眼。
又法　石燕子磁器内水磨汁，用象牙物点翳上，膜去。
又方（《食物本草》）　赤目障翳。
熊胆（少许）化开，入梅冰（一二片）研匀，铜器点之极妙，或泪痒，加生姜末少许。
又法　荸荠澄粉，点目神效。
又方（丁氏）　刀刮指甲末，研极细末，乳汁调点三五次。
又方　胬肉覆瞳，或痒或痛，好梨（一个）打汁澄清，以绵裹川连（一分）浸之，仰卧点之。
●诸目疾（诸书并俗传）
羊肝煮食
按：虚症则可，实症切不可食，恐闭住其风邪，以致时发时愈。虚眼者不红不痛不热泪，惟觉目视不明，无力则更甚。并无眼污，亦不封黏，或神瞳痛者有之，实眼羞明红肿痛痒泪涩翳障等症。
●睛脱（《玉历良方汇录》）
治肝胀，眼睛垂出，至鼻色黑，痛不可忍，时时大便下血。
羌活（钱半）　煎服数次，愈。
●眼睛缩入（《丁氏奇效良方》）
老姜捣汁（钱半）炒热，敷眉心，用膏药贴住。
●瞳神不正（本草）
士瀛曰：小儿惊风后，患此症者。
阿胶（一钱）、人参（五分），煎服最良。
●拳毛倒睫（目边毛也）论（《医学指南》）
查此症眼稜紧缩，阳虚也。宜法东垣参耆补气为君，佐以辛味疏散之药，忌用芍药五味收敛。
又方（《玉历良方汇录》）
木鳖子（一个，去皮）为末，绵裹塞鼻孔，左眼塞右，右眼塞左，一二夜，其睫即分上下，切不可摘去毛，摘后重出毛，硬而拳，难治。
●眼漏流脓（《丁氏奇效良方》）
热牛粪敷眼皮外，日数次。
●眼菌（又）
眼胞生珠生菌，坚凝不痛。
过江蜘蛛（其丝牵搭过屋者故名），丝缠之即落，或樱桃核，水磨搽之。
●视一物如两物（又）
此好食鱼鲜所致。
姜醋加紫苏，河水浸食，数日愈。
●雀盲（鸡盲同类）眼（各家钞本）
苍术末（五钱），每晚生豆腐（一块），拌末（一钱），服完愈。
又方（《医学指南》）　治雀目夜昏，百治不效。
石膏末（一钱），猪肝（薄切一片），拌匀，蒸熟食之。不效再服。
又方（又）　雀目鸡盲。
穀精草（末，二钱），夜明砂（末，一钱），甘菊汤调服。
●头风痛致目盲（《随息居饮食谱》）
徐灵胎云，尝见一人头风痛甚，两目皆盲，遍求良医不效，有乡人教用十字路口及人家屋脚边，野苋菜煎汤，注壶内塞住小嘴，留一大口熏之。日渐见光，竟得复明。
又方（丁氏）　凡头风痛，若不吐涎久则瞽，炒瓜蒂赤小豆（各五钱）共研，温米泔水和服二钱，取吐为度。
又方　桑木烧灰淋汁熏洗。
●青盲不见（《食物本草》）
雄鼠胆　青鱼胆（螺螂青鱼）　鲤鱼胆
和匀点之，立效。
又方（《难经》）　丹溪治一男子，忽目盲，其脉涩，谓有死血在内，因数饮热酒故也。以苏木调人参膏饮之，二日，鼻内两手掌皆紫黑，此滞血也。以四物（地芍归芎）汤加苏木、桃仁、红花、陈皮煎调人参末，数服愈。
按：古有参苏饮治产后败血入肺，盖症虽异而瘀则一也。
●瞽目重明法（《随山宇方钞》）
此方试验数人，皮硝（六钱），乌梅（三枚），水（一碗），煎至半碗，澄清温洗，至洗期早向东，午向南，晚向西，先熏后洗，用青布（一小块）蘸洗，洗过水泼屋上，是日斋戒，勿犯恼怒秽浊，永戒韭蒜昏神之物。洗至三年，瞽者复视，治一切目疾悉效。
●洗眼日期
正月（初五或初七）　二月（初一或初二）　三月（初三或初四）　四月（初九）　五月（初五或初六）　六月（初四）　七月（初三）　八月（初一或初十）　九月（十二或十三）　十月（十二）　子月（初四或念六）　丑月（初四）
闰月照前，每月止洗一日，或概用朔望日亦可。
●双目不明（《医学指南》）
治疗无方，过一真仙传授此方。
立冬之日，採桑叶（一百二十斤），将叶悬放自干，每月用此十片，水一碗，煎七分澄清洗，一日几次。按日洗一年，如童子眼一般，见人就传。
●洗期
正月（初五）　二月（初九）　三月（初五）　四月（初八）　五月（初十）　六月（初七）　七月（初）　八月（初一）　九月（初三）　十月（初四）　子月（初十）　丑月（初一）
又方　皮硝（三钱），开水冲洗，或桑白皮晒乾，一两，烧灰煎洗。
洗期　闰月同正。
正月（初八）　二月（初一）　三月（初五）　四月（初十）　五月（初十）　六月（初七）　七月（初七）　八月（十五）　九月（初十）　十月（初五）　子月（初十）　丑月（念三）
●积年失明（《类方准绳》）
决明子（一钱），为末，食后以米饮汤送服。
●又方补肝散　治三十年失明。
七月七日收蒺藜子，阴乾捣末，食后水送钱半。
按：此两方谅必日日服之。

养生  ***************************
●食物宜忌（《食物本草会纂兼杂说》）
凡物益于人者，虽有所戒，不得附从，然而损亦在其中也。既欲其益，又不欲其损，只得举寻常所不免者，略陈几物。
龟益在版（墙背不用），鳖益在甲（是背壳），食鳖者要取色相完备，否则有毒。忌苋、薄荷、芥末、桃子、胡桃、鸡鸭肉并蛋、木耳、豆豉、猪、兔。中其毒者（黄吴芦），煎汤服。又有：白色鳖俗称水底月亮，能大补，前修会稽白塔桥，石匠得此，食之伤人一桌，阴毒故也。鳗固益人，有黑点白斑异相者毒人，忌银杏即白果。光绪十年间，绍城花园池，钓大鳗一只，食之杀人。大抵阴毒及异相，人不知也。鳝血益在外治，不多用，食之者亦取色相。俗传大鳝大补，近年有戚姓者，告老还乡，食此而双目盲。老年阴衰，鳝性助阳，能涸阴故也。鳝毒食蟹可解。鲫鱼忌芥末、蒜、猪肝、鸡、雉、鹿、糖。虾子忌猪肉、鸡肉。诸鱼忌荆芥。惟鲻鱼百药不忌，虽则如是，亦当谨慎。河豚，一名吹肚，如今绍河也有，须向细鱼中留心。田鸡，一名龟，医家取用甚稀，其肉细看都是虫，所谓虫吃虫而互相吃也。蟹名螃蟹，益人少而适口多，未被霜者有毒，食水莨所致，人中之不疗，多死。独螯，独目，两目相向，腹下有毛，腹中有骨，头背有星点足斑目赤者，并不可食。冬瓜、紫苏、蒜、豉、芦根各汁可解。妊妇食之，令子横生，此物极动风，风疾人不可食。并不可同柿、荆芥食，发霍乱，木香汁可解。飞禽走兽，立冬内可食，立冬外有毒，自死者不论何时皆甚毒。惟雉与麂，春夏多吃毒蛇，山林无此物，樵更难採。鸭取白毛乌骨，黄毛老鸭，次取白毛乌嘴及青头鸭，黑白相杂者有毒，不医人，子鸭亦不取医，忌木耳，余详鳖注。野鸭，甘凉无毒，忌木耳、胡桃、豆豉。鸭蛋忌李子、鳖肉。鸡取白丝反毛乌骨，次取丹黄黑色。若五色相杂，玄驻白首，六指，四距，及自死足不伸者，皆不可食，害人，忌诸鱼汁、鲤、生葱、蒜、胡桃、芥、李、糯米、犬、兔等物。阉鸡能啼，即绍云半脚鸡，有毒，鸡蛋忌同鸡肉。老鸡首有毒不食，用首者另讲，鸡肫皮肠，如用之不洗，干去浊，非污也。鸡汁汤去浮油，毒在此也。四月勿吃抱鸡肉，小儿五岁以下，食鸡生虫，风病人，食而复发。鹅肉勿多食，嫩鹅毒，老鹅良，医用取白不取苍，熏鹅尤毒。黑羊白头，白羊黑头，并独角，皆有毒，食之生痈，羊脑食之伤阳道，反半夏、菖蒲，同荞麦、豆酱食，发锢疾，同醋食，伤人心，猪反乌梅、桔梗、黄连、胡黄连、苍耳、生姜、荞麦、葵菜、吴茱萸。合牛肉食生虫，合羊肝、鸡蛋、鲫鱼、豆黄食，滞气。合龟肉、鳖肉食，伤人。猪首食之生风发疾，有病者用之另讲。舌最良，健脾补不足，脑伤男子阳道，诸瓜忌油饼。李子忌蜜酱、鸭、雀肉、鸡、獐。橙橘忌槟榔、獭肉。枣子忌葱、鱼。枇杷忌热面。杨梅忌生葱。银杏忌鳗鲡。沙糖忌鲫鱼、葵菜。荞麦忌猪肉、羊肉、雉肉、黄鱼。黍米忌葵菜、蜜、牛肉。绿豆忌榧子、杀人鲤鱼、鮓。炒豆忌猪肉。生葱忌蜜、鸡、枣犬肉、杨梅。韭薤忌蜜、牛肉。胡荽忌猪肉。胡蒜忌鱼鱠、鱼鮓、鲫鱼、犬肉、鸡。苋菜忌蕨、鳖。白花菜忌猪心肺。梅子忌猪肉、羊肉、獐肉。凫茈即荸荠，忌鲈肉。生姜忌猪肉、牛肉、马肉、兔肉。芥末忌鲫鱼、免肉、鸡肉、鳖。干笋忌沙糖、鲟鱼、羊心肝。笋同羊肝，食目盲，木耳忌雉肉、野鸭、鹌鹑。胡桃忌酒、雉、野鸭。栗子忌牛肉。慈姑忌茱萸。南瓜忌羊肉。茄子一名落苏，食之伤女人子宫。面筋，食积。无解药，栗子积亦然。
●服药总忌（《食物本草》）
凡服药，不可杂食肥猪犬肉，油腻羹鱠腥臊陈臭诸物，并不可多食生蒜、胡荽、生葱诸果诸滑滞之物，不可见死尸、产妇、淹秽等事。
●妊娠忌物（又）
食子姜（食子多指生疮）。食永酱（绝产）。食豆酱合藿（堕胎）。食桑椹鸭子（令子倒生心寒）。食山羊肉（令子多疾，肝尤不可食）。食（鲤鱼鱠及）鸡蛋，（令儿成疳多疮。）食犬肉（令儿无声）。食兔肉（令子缺唇）。食骡驴马肉（延月难产）。鸡肉（糯米）合食（令儿多寸白虫）。鸡蛋乾姜食之（令儿多疮）。食（雀肉）饮酒（雀麻鸟令子心淫乱）雀肉合豆酱食（令子面多黑）。
越按：驴皮胶，诸书治胎孕，不在忌内。夫骡，驴与马交而生，故骡无生育，食之者恐象骡耳，故忌。前闻京都王姓者说：近有射利之徒，见北地骡多，将死后之皮，与驴皮杂而煎为阿胶，故购此胶者，须加意也。万安桥叶月三，游山东册年，济宁州之水，与阿井之水，一脉相通，向济宁店去买可也。兄砚香，游羊谷县云：阿井非干，惟到冬令，要煎贡胶，民间不得汲耳，水黑伏流，用此可引到肾家云尔。
●诸鸟毒（又）
鸭目白者　鸡有四距　白鸟玄首　玄鸟白首　鸟足不伸　卵有八字　鸟四距六趾
●诸鱼毒（又）
鱼目有睫　目能开合　脑中连珠　鱼无鳃者　二目不同　腹下丹字　鳖口白者　额下有骨　虾煮不弯　虾白鬚者　蟹腹下毛　两目相向
●诸果毒（又）
桃仁、杏仁皆双仁，按：杏双仁毒，蓝汁解之，如无以靛汁代之。及果未成核者，按：如柿小而青则涩，大而红则甘，嫩鹅毒，老鹅良是也。俱有毒。五月食未成核者之果，令人发疮疖及寒热，秋冬果落地，恶虫缘食者，食之久漏。
●诸肉毒（又）
牛独肝　黑牛白首　牛马生疔死　猪羊心肝有孔　马生角　马鞍下黑肉　马肝　六畜　自死首北向及口不闭　马无夜眼　白马青蹄　猘犬肉　鹿白臆　诸兽带龙形　诸兽赤足　诸畜肉中有米星　兽并头　禽兽肝心　脯沾屋漏　诸兽中毒箭死　祭肉自动　诸肉经宿未煮　六畜五脏著草自动　脯曝不燥　生肉不敛水　六畜肉热血不断　肉煮不熟　肉煮熟不敛水　六畜肉得咸酢不变色　肉落水浮　肉汁器盛闭气　六畜肉落地不沾尘　乳酪煎脍　六畜肉投犬，犬不食者以上并不可食，能杀人，令人生痈肿疔毒。诸脂燃灯损目　春不食肝　夏不食心　秋不食肺冬不食肾　四季（春三夏六秋九冬十二）不食脾。
诸心损心　诸脑损阳滑精　六畜脾一生不可食　诸肝损肝　诸血损血败阳　经夏臭脯痿人阴成水病　鱼馁肉败　诸脂燃灯损目本生命肉令人神魂不安按：以上有用者另讲。
●解诸毒（又）
菱多腹胀　暖酒和生姜饮之即消。
瓜多腹胀　食盐汤解之。
●诸菜毒　甘草胡粉解之。
诸菌毒　地浆汁解之。
蜀椒毒　饮水或食蒜解之，鸡毛灰亦解。
大醉不醒　大豆豉、葛花、椹子、柑子皮汁皆可解。
中六畜肉毒　六畜干屎末、灶心黄土末、黄柏末、赤小豆烧末、东壁土末、白扁豆末。以上并水服人乳汁、头垢一钱水服起死回生。豆豉汁服。
马肉毒　芦根汁、杏仁、甘草汁饮美酒。
马肝毒　猪骨灰、牡鼠屎、豆豉、狗屎灰、人头垢，并水服。
牛马生疔　泽兰根捣汁、猪牙灰水服、生菖蒲擂酒、甘菊根捣水、甘草煎汤服。
牛肉毒　猪脂化汤饮、甘草汤、猪牙灰水服。
独肝牛毒　人乳服之。
狗肉毒　杏仁研水服，犬肉不消杏仁去皮尖末煮饮。
羊肉毒　甘草煎水服。
猪肉毒　杏仁研汁、猪屎绞汁、韭菜汁、朴硝煎汁、猪骨灰调末、大黄汤。
药箭肉毒　黑大豆煎汁盐汤。
猪肉过伤　本畜骨灰水服、生韭汁、芫荽煎汁。
食肉不消　还饮本汁即消，食本兽脑亦消。
鸡子毒　醇醋，或煮秫米饮。
诸鱼毒　橘皮芦苇根汁，或黑大豆汁皆可解。
河豚毒　芦根水、或扁豆汁皆可解。
酒积　各家钞本　酒药三粒为末，花椒一撮，沙糖一盅和匀，酒服。
误服补剂（《随息居饮食谱》）莱菔子治痰嗽齁喘气闭、头风、溺闭及误服补剂。
鸭肉（《名医类案》）　鸭肉烧炭，生韭汁，调下六七钱，下黑粪碗许而安。
食米面存胃（（《丁氏奇效良方》）　如因米饭受伤，将米饭烧末开水下，伤面食，生面浸湿烧末，开水或萝卜汁炖热服。
食鱼积滞（又）　红曲三钱，煎连渣服，三服愈。或山楂炭末二钱，数服愈。
鸭（蛋肉）咸蛋（又）　淘糯米水煮热饮一盅。并治鸭肉积、咸蛋积，肉豆蔻一粒，煨去油煎，数服。
食鸡蛋闷绝（又）　饮醋即解。鸡蛋积饮醋或饮豆豉水。如腹中有鸡啼鸣者，多食蒜愈。
食羊肉停滞（又）　油胡桃两个，煅末开水服。
酒肉胀闷（又）　盐擦牙水漱下二三次。
食粽成痞（又）　白酒麴两丸焙末，清晨开水下或酒下。
肉症（又）　常喜食肉是饮白马尿二三碗吐出肉愈。按：症非一朝一夕而成，服之，无论吐否自可消也。不效，再服其数一二碗可也。
龟鳖症（又）　腹中疼痛，坚硬如有龟鳖，殭蚕末二钱，白马尿一碗调服，或煮虾日食二次。
●急解百毒简方（《证治合参》）
凡遇事急，智尽方穷，或为人所陷，始自服毒，或误中者，大法甘草、绿豆为解百毒之总方也。芝麻油，香油亦妙。按：孕妇不忌。
●中毒脉（又）
洪大者生，微细者死。又曰：洪大而迟者生，微细而数者死。


卷二  ——————————————————————————————————————————————————————————————————————————————————————————

胎  ***************************
●孕妇哭笑
红枣烧炭末，米饮调下。
●孕妇无故悲泣（《增广大生要旨》）
小麦（一两）　甘草（钱半）　大枣（五枚）　煎服。
●孕妇误服毒药（《东医宝鉴》）
二物解毒汤　治误服毒药动胎。
甘草（七分）　乌毛豆（四钱）　淡竹叶（二十片）　煎服。
又方　白扁豆散　治妊娠误服诸般毒药毒物。
生白扁豆（水浸，去皮，或晒或烘，研末）　米饮调服三钱，煎服亦可。
●孕妇中恶（良方）
如忽然心痛，闷绝欲死者，谓之中恶。盖因气血不足，精神衰弱，故邪毒得以中之也。用金银花藤一两煎服。
又方　生地（二钱）　枳壳（一钱）　木香（三分）　煎服。
又方（《济阴纲目》）　中恶，心腹绞急切痛，如鬼击之状，不可按摩。或吐衄者，熟艾一团如拳大，煮汁频服。
●妊娠中风口噤，语言不得（又）
于术（钱半）　独活（钱半）　乌豇豆（炒，三钱）　煎服。
●妊娠高坠，下血烦闷（又）
生地（五钱）　当归（二钱）　益母草（四钱）　黄耆（二钱）　鲜姜（二片）　煎服。
●久惯小产（《本草纲目拾遗》）
凡妇人三个月，久惯小产，百药不效者。
梅梗三五条，煎浓汤饮之。复饮龙眼汤，无有不保者。
●秘传保胎（《玉历良方汇录》）
川杜仲（一斤）　盐水浸，炒断丝，研末，黑枣一斤，酒壶许，煮极烂，去皮核，和杜仲末作丸。晨用盐汤下三钱。
●又方（《随息居饮食谱》）　南瓜蒂，煅存性，研，糯米汤下。
●胎漏（又）
妊娠下血不止，血尽则子死。
鸡子黄（十四枚）　酒（二升）　煮如饧服，未止，再服。
●漏胞（《增广大生要旨》）
《千金方》妊娠下血不止，名漏胞，胞干便死。
生地（八两）　酒（二升）　煮服。
●孤浆水（又）
孕妇六七个月，暴下黄汁，或如胶，或如豆汁，多至升许，名孤浆水。是气血虚，非产也。若认为产，心慌神张，则胎必堕，急服。
黄耆（六两，人参更妙）　糯米（半升）　分作四服，日三，夜一。
●胎动（《食物本草》）
蛤粉炒阿胶（钱半）　蕲艾（八分）　葱白（三寸）
又方（《济阴纲目》）　竹茹（一两）　煎服。
●损动胎（《济阴纲目》）
治伤损动胎，下血腹痛。
阿胶（二钱）　艾叶（钱半）《指迷方》加秦艽三钱。
又方（《随息居饮食谱》）　葱白煎浓汁饮，未死即安，已死即下，未效再服。
又方（又）　胎动见黄水。
乾荷蒂三枚，炙研，糯米泔滚送。
又方（又）　胎动下血。
鸡子二枚，打散，粥搅熟服。
●妊娠下血不止（《证治合参》）
罗氏立胜散
鸡肝（三个）　酒（半升）　煮熟，共食之，大效。如肝经有风，致血散不归经，防风末、黄芩末各一钱，白汤送服。
●妊娠下血（《食物本草》）
炒阿胶（三两）　酒（半升）　煎化，作七次服。
●尿血
炒阿胶，研末，粥饮送之。好牛皮胶，酒煎，亦效。
●妊娠水道不通
莱菔子一钱研末，灯心汤下。
又方　冬葵子（钱半）　茯苓（二钱）　末服。
●小便不通（《医学指南》）
紫菀一钱研末，井华水送下。即清晨第一桶井水也。
又方　葵子茯苓散　治妊娠有水气重坠身，小便不通，洒淅（畏寒也）恶寒，起即头眩。
葵子　黄芩（各钱半）　研末，白汤送下。
又方　（又）　小便涩痛。
猪苓二钱，研末，白汤送。
胎前产后　遗尿不知时《本草从新》）
白薇（钱半）　白芍（钱半）　研末，酒调服。
又方（《证治合参》）　产后遗尿。
猪胞、猪肚（各一具），糯米（半升）。入胞内，更以胞入肚内，同五味煮食。醋姜糖酱油。
●妊妇心痛甚（各家抄本）
食盐烧赤，酒服。
又方　胎气上冲，心不安，腹中胀痛，神效。
紫苏（钱半）　广皮（八分）　葱白（四寸）　砂仁（四分）　酒煎服。
●胎不转动（《证治合参》）
阿胶（一两）　桑寄生（五钱。书云：寄生无真，宜加桑白皮少许）　酒一升，生鸡子一枚冲入，分作两碗，饭前温服，每日两次。
●不语（又）
孕妇不语，非病也。不须服药，产后自然能语。
●胆怯烦闷（又）
治孕妇心惊胆怯，终日烦闷，名子烦。
茯苓（三钱）　防风　麦冬　黄芩（各二钱）　竹叶（十片）　煎服。
●泻痢疼痛（又）
治妊娠下痢，赤白灰色，泄泻疼痛垂死者。
乌毛豆（三十五粒）　罂粟壳（二两，半生半炒）　甘草（二两，半生半炒）　生姜（三片）　煎，食前随便服。
●又方（《痢证汇参》）　仲景：痢临产，泻痢滞下疼痛。
黑山栀研末，每服五钱，空心滚水下，甚者二服即安。
●腹作啼声（又）
如娠已气备形全，适胎乳脱唅，腹作啼声者有之。但令娠妇曲身左右，以凑其唅，即已。
●腹中儿哭
《补遗方》治孕妇腹中儿哭，用黄连浓煎汁，母常呷之，即止。
●乳泣（《增广大生要旨》）
孕在腹，乳自出，名乳泣。出多，恐生子难养，宜多服八珍汤。
人参（钱半）　生于术（一钱）　浙苓（三钱）　炒甘草（七分）　生地（三钱）　川芎（一钱）　炒白芍（钱半）　全归（三钱）　清煎。
●子悬（又）
怀孕而胎气不和，凑上心腹，腹满胀闷，气塞欲死，名子悬。
苏梗（一钱）　橘红（一钱）　当归（二钱）　川芎（八分）　大腹皮（二钱，米泔汁洗）　甘草（五分）　人参（一钱）　炒白芍（钱半）　葱（三寸）　煎服。
●子痫（又）
怀孕而晕仆者，由阴虚火动，痰气上逆，故令晕倒，作羊犬声，名子痫。
当归（二钱）　川芎（六分）　熟地（三钱）　酒炒白芍　酒炒黄芩（各二钱半）　酒炒黄连（五分）　制半夏（二钱）　生姜（一片）　煎服。
●妊娠腹痛危急（《玉历良方汇录》）
葱白连须（两个）　水酒合煎服。
●妊娠腰痛（《本草从新》）
乌毛豆炒热，酒沃，饮其汁。《千金》云：一以去风，一以消血结。
●胎上冲心（《随息居饮食谱》）
蒲桃煎汤饮，无则用藤叶亦可。
越按：原本北产大多液，味纯甜者良，服时向南货店买可也。
●妊娠热病（《证治合参》）
青羊粪研烂涂脐，以保胎元。
●交骨不开（又）
葱（四斤）　酒水煎汤，坐桶上薰之，即开。
又方　加味芎归汤　治交骨不开，不能生产，并治死胎亦下。
当归（五钱）　川芎（钱半）　炙龟版（八钱）　血馀炭（三钱）　煎服。
又方　软胯方。
乌梅　生姜　甘草（各八分）　煎服。
令胯骨软，易产不痛。
●孕妇逆生（《丹溪心法附余》）
华佗十件危病方：其证孕妇欲产时，遇腹痛，不肯舒伸行动，多曲腰眠卧忍痛，其儿在腹中，不得转动，故脚先出，谓之逆生。须臾不救，子母俱亡。
乌蛇退（一条）　蝉蜕（十四个）　血馀胎发（一球）
各烧炭，服二钱，酒调下，并进二服，仰卧霎时，儿即顺生。如无前药，用槐子十四粒，井华水，即清晨第一桶，吞下。又无槐子，用小绢针，即绣花针，于儿脚心刺三五针，急用盐少许涂脚心刺处，即时顺生，子母俱活。
●血下难产（各家抄本）
临产累日，恶露出尽，气竭干久不产者。
滑石（二钱）　赤小豆（十三两）　煮豆汁，去豆。此豆出沙地，细小红豆，非药肆之红黑豆也。阿胶三两，入豆汁，滑石熔化，每服半盏。未产再服，即生如神。
●难分娩（《古今医鉴》）
黄金散秘方　治生产一二日难分娩者，服之如神。因屡验不敢自私，广以济人，人得之者，亦勿自私，庶施者愈广矣。
真金箔大者五片，小者七片，小磁锺水少许，去纸入金在内。用指研匀后，再添水半锺。一面先令一妇人，扶产妇虚坐，又令一妇人用两手将大指按定产母两肩上肩井穴，将药温服，其胎即下。如产月未足，又能安之。
●沥浆胞于胎不得下（又）
香油、蜂蜜各一碗，入铜锅内煎，掠去沫，调滑石末一两，搅匀，炖服。外以油蜜于母腹脐上下摩之。
又方（《证治合参》）　产难横生。
蜂蜜、真麻油各半碗，煎服，即下。
●外治难产兼胞衣死胎不下（又）
如神丹
巴豆（三粒）　萆麻子（七粒）　各研如泥，作饼，加麝香少许作糁，贴脐下。
又歌曰：巴三萆七脱衣裳，细研如泥入麝香，捏作饼儿脐下贴，须臾母子便分张。产后，即以温汤洗去。
又方　朱砂　雄黄（各钱半）　蛇蜕（一尺，煅）　萆麻子（十四粒）　研末，粥糊作丸，先用椒水洗净脐穴，纳药于脐中，用油纸数重，覆药上，阔布缚之，立效。产后揭去。
●难产外治法（《东医宝鉴》）
如圣膏　治难产及死胎不下，十分危急者。
巴豆（十六个，去壳）　萆麻子（四十九粒，去壳）　麝香（二钱）　同捣如泥，摊绢帛上，贴脐上，一时产下，即洗去。
又方　萆麻子（一两，去皮）　雄黄（二钱）　同研成膏，涂母右脚心，才产速洗去，否则肠出，用此膏涂顶上，肠自入，亦名如圣膏。
●临产禳法（又）
产妇持海马，或石燕子，两手各把一枚，即验。（《本草》）
●漏血胎干（又）
催生如圣散
黄蜀葵子，研末二钱，酒调，滤去渣温服。（《丹心》）
一方　蜀葵花研末，热酒调下一钱，即效。（《正传》）
方歌　黄葵子炒百馀粒，研烂酒调济窘急，若患临危难产时，免得全家俱哭泣。（《正传》）
●难产神效神方
喉科秘钥附方
云母粉（一两）　酒（一盅）　调服即下。
●液干难产（《随息居饮食谱》）
津枯血夺，火灼燥渴，干嗽便秘，并以猪肉汤，吹去油，饮。
越按：此症必无头痛寒热之病，宜认真的，若风邪作祟，则误矣。
●液干难产（《医方集解》）
黑神散　服之甚效。（《横街马九如》）
百草霜（即烧叶柴灶火门上烟煤也）　香白芷（各二钱）　煎，入童便、米醋少许。
●产难（《名医类案》）
吴茭山，治产难，三日不下，服破血行经之药，罔效，故制此方。
车前（四钱）　冬葵子（三钱）　白芷（钱半）　枳壳（二钱）　寅服卯产。
越按：车前，即野田菜，田塍上多有之。鲜者照方加倍。在药肆只有子也。
●惊产（《增广大生要旨》）
因初次生产，或向来难产，临期恐惧，以致气结不行，儿不即下。
紫苏（钱半）　当归（三钱）　河水煎服。
●盘肠产（又）
因平日气虚，及临产时，用力努挣，周身气血下注，以致肠随儿下，一次如此，下次路熟，亦必如此。以洁净不破漆器盛之，待小儿胞衣俱下，产母仰卧，自己吸气上升，稳婆以香油涂手，徐徐送入。
古方　萆麻子（四十九粒）　研烂，涂产母头顶，肠收上急洗去。
一法　生半夏研末，搐鼻中，其肠自上。
一法　米醋噀面，恐受惊气乱，反生他病，故不取不载。
又方　大纸捻麻油渗之，点火吹息，以烟薰产妇鼻中，肠即收，平善可用。
《名医类案》云：此证宜怀孕时，多服补中升提药，庶几可免。若脱出，多取麻油抹之，勿令见风。以萆麻子四十九粒，去壳捣烂，贴产妇头顶心，服补中益气汤，加升麻，胜于冷水噀面多矣。肠收尽，即揭去。
生化汤（《达生编》）
当归（五钱）　川芎（二钱）　炮姜（五分）　桃仁（钱半）　炙甘草（一钱）　清煎。
越按：《达生编》云：此方分两，不许庸医增减，盖恐后世庸医，未必真知产也。但今人气体，不比古人强健，惟川芎减五分，或一钱，炮姜如逢热症伤寒，或减用二三分，生化汤方多，独此方为是。
●撮胞生戒
予侄（含初游北）闻撮胞生说，须择灵巧妇人去撮，不料一次撮过，下次非撮不下，略不小心，便成大害，不如照旧用自己头发塞口，呕而胞下为是。
●胞不下（《东医宝鉴》）
童便（一升）　鲜姜　葱白（各三钱）　煎数沸，热服之。
越按：分两折半，用之不效，则再服耳。
禳法　初洗儿汤一盏服之，勿令产母知，立下。（《四要》）
又方（《证治合参》）　乌毛豆（半升）　酒（三升）　煮升半服。
愚定对折。
华佗十件危病方：其证心头迷闷，胎衣上逆冲心，须臾不治，其母立亡。附子一枚，去皮脐，乾漆五钱，大黄五钱，各研末，酒醋熬干为丸，梧桐子大，每服三十丸，淡醋汤吞下，须臾又进二服，胞衣立下。此药须先备，如无前药，赤小豆半升，此豆系细小红豆，出沙地，非药肆之红黑豆也。炒过，用水煮，去豆取汁，温服，其胞衣立下。又无豆，用妇人自己手足指甲，不拘多少，烧灰酒调，须臾又进一服，更令有力妇人抱起，将竹筒于心上赶下妙。（《丹溪心法附余》）
●死胎（《证治合参》）
妇人正产，下血太多，子死腹中，其人憎寒，手指、唇口、爪甲青黑，面色黑黄，或胎上抢心，闷绝欲死，冷汗喘满，或食毒物，或服草药，冲动胎气，下血不止，胎尚未损，服之可安，已损服之可下。
桃仁（去皮尖，麸炒）　赤芍　官桂　茯苓　丹皮（各等分）　研末，蜜丸，桐子大，每服三十丸，淡醋汤嚼下，连进两服。若胞已腐烂，亦可取下，淡醋汤者，醋上加白汤也。
●人物胎死作喘（《名医类案》）
会道仕家，有猫孕五子，一子已生，四子死腹中，腹胀啼叫欲死。医教以朴硝末二钱，温童便调下，死子即下，猫得不死。后有一牛，亦如此，用此法亦治。此本治人常验，用以治畜亦效。
又方（《玉历良方汇录》）　芒硝（二钱）　牛膝（三钱）　水煎，入童便半杯服之，立下。
●横逆不顺，子死腹中（《古今医鉴》）
伏龙肝，即灶心黄土，研细末，黄酒调服二三钱，其儿带土而下。

产  ***************************
●产后肉线（《食物本草》）
老姜连皮（三斤，捣）　麻油（二斤）　拌匀，炒乾，先以熟绢五尺折作方结，令人轻轻盛起肉线，使之屈曲作三团，纳入产户，乃以绢袋盛姜，就近薰之。冷则更换。薰日夜，缩入大半，二日尽入也。
越按：打对折用足矣，袋作两只，以便更换。
●产肠不收（《证治合参》）
香油（五斤）　炼熟，盆盛，令妇坐盆中，饭时久，先用皂角炙去皮弦，研末，入鼻中作嚏，立收。
又方　加味八珍汤　治产后生肠不收。
人参　生于术　浙苓　炒甘草　熟地　炒白芍　全归　川芎（各一钱）　防风　升麻（各五分）　煎服，外用荆芥、藿香、樗皮各二钱，煎汤薰洗。
●产后子袋拖（出安宁桥余晟记）
萆麻子去壳，捣贴头顶，即收，收后，即揩去，方书亦用此法。
●阴脱
当归黄耆散　治产后阴脱，谓阴户脱下也。
人参　白芍　黄耆　当归（各三钱）　升麻（五分）　一方有甘草，无芍药。外用五倍子泡汤洗，又用末敷之，五倍固脱也。
●子宫下脱（《增广大生要旨》）
人参　酒炒白芍　山药（各一钱）　归身（二钱）　炮姜（五分）　炙甘草（五分）　煎服。
●产后风
华佗愈风散　治产后血晕，不省人事，中风，角弓瘈瘲，四肢强直，并吐泻，此药清神气，通血脉，其效如神。
荆芥穗略炒勿焦，研末，服三钱后，服乌毛豆炒后，酒淬服汁，或童便。口噤者，擀开灌之。或吹鼻中，皆效。《指迷方》加当归三钱。
●口噤（《丹溪心法附余》）
苏合香丸，擦牙能开。
●产后中风（《本草从新》）
治产后中风危笃，及妊娠腰痛，兼能发表。
乌毛豆炒，酒沃，饮其汁。
又方　白鲜皮三钱，煎服。
又方（蜜雪县杨医）
乌毛豆（一茶盅）　炒有烟，入连须葱白五六个，酒一盅，煎服，汗出即愈。此方救人多矣，宝之。
●产后昏搐吐涎（《医级女科》）
定风散
当归（钱半）　荆芥（钱半）　末服。
越按：不效，宜再服。
●产后小便出血
滑石散
滑石研末，血馀炭末各一钱，开水送。
●产后血晕，昏迷不省，冲心閟绝
独行散
五灵脂（半生半熟，二钱，研末）　温酒调，灌入喉，即愈。不愈，更加炒蒲黄，名失笑散。
一方　加荆芥末（二钱），童便调下。
●恶积闷痛
荷叶散　治产后恶露不下，腹中疼痛，心神烦闷。
乾荷叶　刘寄奴　蒲黄（各二钱）　桃仁（去皮尖麸炒，一钱）　共研末，分作两服，生大黄（一分），生姜（一片），煎，入童便送下，此方分两，系越按定。
●血晕迷狂（《济阴纲目》）
一方　治产后血晕，心迷狂乱，恍惚如见鬼。
益母草（四钱）　生地（四钱）　鸡子清（一个）　童便一杯煎服，此方分两。越酌定。
●血瘕
《千金方》
生地汁（一两）　乌贼骨末（二两）　空心温酒调服二钱。
越按：生地滤汁不易，不若二两煎浓汁较稳便。
●产后血晕
韭菜寸断，安瓶中沃以热醋，令气入鼻即安。
越见一法，慄炭烧红，淬醋气薰鼻，他症昏迷者，亦用此法，惟痘瘄忌此。
●产后遗尿（《证治合参单方》）
猪脬　猪肚（各一具）　糯米（半升）　入脬内，更以脬入肚内，配以五味煮食。
越按：此方，无病胃强可食，五味甘用糖，辛用姜，咸用盐，苦酸用米醋。醋一名苦酒，而酸在其内。
●产后遗溺（《随息居饮食谱》）
羊脬甘温补脬损，摄下焦之气，凡虚人或产后患遗溺者宜之。
●产后虚闷（《食物本草》）
炒阿胶　炒枳壳（各一两）　滑石（二钱半）　共研末，蜜丸，梧子大，每服五十丸，开水下，未通再服。
●脬破（《医级女科类方》）
补脬散　治产后伤动脬肠，大便小便互易而出，或不小便而淋沥，虽云交肠，实因脬肠破损。
生黄丝绢一尺，剪如末，如黄蚕茧亦可。白牡丹根皮　白芨（各钱半）　研末，用水一碗，入绢末同煮如饴，以木槌研烂，空腹时顿服。服时不得作声，作声则不效。服五七日，兼服八珍、补元汤剂。
八珍汤方
人参（钱半）　生于术（一钱）　炒甘草（五分）　浙苓（三钱）　熟地（三钱）　炒白芍（三钱）　川芎（钱半）　全归（三钱）
●脬破（《济阴纲目》）
●固脬散　治妇人临产时，手伤脬破，小便不禁。
黄丝绢（自然黄而非染黄者）　取三尺，以炭灰汁煮极烂，以绢水洗去灰令净，剪如末。黄蜡（半两）　蜜（一两）　白茅根　马屁勃研末（各二两）
水二升，再煎至二盏，空心温服，不得作声，作声无效。
一方　生熟绢，煎至绢烂如饧，服之，名为补脬饮。
一方　生熟绢自黄色者（一尺）　白牡丹皮　白芨（各二钱）　煎服。
越按：黄丝绢者，取其陈也。丝绢年久，其色必黄，借用黄蚕茧者，不得已而通变也。古时衣用白绢为里，惟此真陈最妙，他症脬破，亦用此方。凡产妇脬破者，俱因动手所致，须知稳婆是守生接生之人，非催生造生之人也。一听其骗，遂致难治，或有儿带缠肩，及头攻产户之旁，用手指去拨者有之。大概产妇气血不足，产户难开，或孕为忧思嗜欲，不知撙节，坐卧不正，临盆心慌，用力太早，以成难产。若血虚户闭，服加味芎归汤。（方列前页。）至于思欲坐卧等病，要自平日讲究，悔亦何及？姑用保生无忧散，再服加味芎归汤，余详《达生编》。古人云：生产如瓜熟蒂圆，自然容易。至于催生，原有此说，其方以调气补血为主，后人不探其本，一味破血下气，反致多病缠身。况人生天地，自有定数，何用催为？不特此也，世有治病不愈，不知追求精妙，而反以坠胎为捷径者，荒唐如此，病者慎之。
保生无忧散
酒洗当归（钱半）　酒炒白芍（钱二分）　生黄耆　荆芥（各八分）　川贝（一钱）　麸炒枳壳（六分）　川芎（钱三分）　蕲艾　川朴（各七分）　羌活　炙甘草（各五分）　菟丝饼（钱四分）　生姜（三片）
●脬破及小便欠利药引（《医级女科类方》）
猪脬饮　治妇人因产伤脬，致作交肠之候，及太阳经虚，小便欠利者。凡用汤药，当以此作引。
猪脬一具，煎汤煎药，即尿脬也。
越按：屠司习气，将脬触破出尿，未堪入药，用者须求完全为妙，羊脬亦然。
●脬破
先君摘本，治妇人产后脬破，小便不禁。
人参　于术（各二钱）　桃仁　广皮　黄耆　茯苓　当归　川芎（各一钱）　一剂，入猪脬，或羊脬同煎，空心服，一切妇人，以守生之人不谨，故有是症，服此可愈。
越按：随破随医，日久必烂，不可治也。
●交肠症（又）
治妇人小便中出大便，名交肠症。
五苓散
泽泻（钱半）　猪苓　茯苓　于术（各一钱）　桂枝（五分）　或用肉桂片三分　服而未愈，旧袱头（即为乌帕）烧炭末，温酒调服。
一妇人嗜酒，常痛饮不醉，忽糟粕出前窍，溲便出后窍，六脉皆沉涩，与四物汤加味方。
熟地（三钱）　白芍（三钱）　当归（三钱）　川芎（钱半）　海金沙（钱半）　木香（五分）　槟榔（钱半）　木通（钱半）　桃仁（一钱）　服愈。
●产后肿块（各家抄本）
产妇恶露，流于腰肾腿足关节之处，或漫肿，或结块，久则肿起作痛，肢体倦怠，宜用葱熨方，以治外肿，内服参归生化汤，以散滞血，勿缓也。
葱一握，炙热捣烂作饼，贴肿处，盖布三四层，以熨斗熨之。
参归生化汤
川芎　黄耆（各钱半）　当归（三钱）　甘草（五分）　肉桂片（六分）　人参　马蹄香（各三钱）　煎服。
●产后舌出不收（又）
辰砂敷舌上，掷盆盎碎，即收。
陈笃轩云：大声震响，恐非所宜。
一法（《增广大生要旨》）
辰砂敷后，乃后壁外破盎坠地作声。
越按：此法是。
●不语（又）
生白矾末一钱，热汤调下。
●产后气喘（又）
人参　胡桃肉（各二钱）　煎服。
越按：如怕服参，照喘家法，淡盐水炒，现敲胡桃肉，杵碎二钱，开水送下。
●产后水肿，血虚浮肿（又）
泽兰　防己（各二钱）　研末，淡水醋汤调下。
●产后口渴（又）
炼过白蜜，不计多少，热汤调服，即止。
●产后泻血不止（又）
艾叶炙熟（一钱）　炮姜（五分）　煎服。
●产户痛（又）
产后起居太早，产户感风，如生阴毒，其痛甚苦，手不能近，被难盖著。医者无不以为生毒，惟蜀阜僧云：生产七日内，少穿下裳，风入产户，是以病此治风可愈。余喜其明而简也，谨志之。
●产后下痢（《证治合参》）
白头翁汤加甘草阿胶汤　治兼虚极。
白头翁（一钱）　黄连（五分）　黄柏　秦皮（各钱半）　阿胶（一钱）　甘草（七分）　煎服。
●产后阴肿
桃花膏
桃仁（去皮尖）　枯矾　五倍子（各等分）　研末，成膏敷之。
一方（《本草从新》《随息居饮食谱》）
桃仁捣研，敷之俱效。
●中风并吐泻（又）
华佗愈风散　治产后中风，口噤，手足瘈瘲如角弓，或血晕不省人事，四肢强直，或心眼倒筑，吐泻欲死。
荆芥穗，微焙研末，每服三钱。
又方　乌毛豆炒热，淋酒调服，或童子小便服之。口噤，则挑齿灌之。挑不开，灌入鼻中，其效如神。
越定豆用一两，去豆服汁，三方是备方，非复方，初方不效，再服后方，随病而服，随效而止，非概服也。
●产后血闭（又）
桃仁二十粒，去皮尖，藕一块，煎服。
越按：血闭，即恶露不走也。
●产门不闭（《增广大生要旨》）
产门不闭，气血虚也。服加味芎归汤，总以大补气血为主。
当归（三钱）　川芎（一钱）　炙龟版（六钱）　血馀炭（钱半）　煎服，不效再服。
●方产昏晕（又）
子方生下，母即昏晕不省，此时药不及备，迟则不救。急用绸绢旧衣，谨闭产户，令知事妇女，曲膝抵住，勿令下面气泄。又令人一手挽住发，一手扪住口，勿使上面气泄。俟其稍转，方用医治。
●两乳忽长（又）
新产之后，有两乳忽长，细如肠，垂过小腹，痛不可忍，名曰乳痈。
川芎　当归（各一斤）　以半斤锉散浓煎，随量频服，以半斤于房内烧烟，令妇将鼻吸菸。如未愈，再制一料，更以萆麻子一粒，研碎涂顶。俟愈，急洗去。
●产后生虫（又）
有产后生虫一对，长寸余，置地能行，埋入土中，数日发视，暴大如拳，名子母虫，以后月生一对，用苦参米泔浸一宿，蒸熟晒乾，加入祛虫药为丸，服之。
●产后肠痒（又）
产后肠痒难忍者，以平日所用针线袋，或箭竿及簇，置卧褥下，勿令妇及他人知，痒自止。《产科心法》曰：产后肠痒，因去血多，或调理失宜，气血两亏所致。服四物汤，滋阴自安。或以食盐炒热，布包，熨脐上，自愈。
四物汤
熟地（三钱）　当归（二钱）　炒白芍（一钱）　川芎（五分）　水煎。
●子宫不收（又）
子宫不收，产户不闭，脱肛重者，并宜倍参生化汤。
当归（五钱）　川芎（钱半）　桃仁（钱半）　炮姜（五分）　炒甘草（一钱）　人参要多。
愚谓此系定方，可以随症加减。
●儿枕作痛（《本草从新》）
恶露积于太阴，小腹作痛，名儿枕痛。
砂糖调山楂末服。
愚曾遇儿枕疼，小腹攻有块，痛难忍，生化汤加山楂炭二三钱，屡验。
●呕青水（《随息居饮食谱》）
产后怒哭伤肝，呕青绿水。
韭汁入姜汁少许，和服。
●产后痢（又）
赤白痢，产后痢，小儿疳痢。
薤白和米，煮粥食。
大小　产昏痛《济阴纲目》）
蒲黄、五灵脂，各炒等分，名失笑散。治失血，及产后半产，恶血攻心，昏迷不省，及心腹绞痛欲死者。其效如神，真救急之良方也。
越：酌用。
炒蒲黄、炒五灵（各钱半）　水煎服，不效再服。
●产母怯
长桥袁步洲说产后怯，诸药不效，用多年牛间，有牛粪黏壁者，刮下，为取其陈，新瓦焙炭研末，开水调下愈。不愈，再服。
越谓：此症系孕时重病及难产，双胎怯力，为之产母怯。历览诸书，未曾说及，而屡见此症，服药不效，沉瘦不起者，实属不少。今既有方，而且极妙，不可轻视。
又说（《随息居饮食谱》）
淡菜甘温补肾，益血填精，治遗带崩淋，房劳产怯，吐血久痢，膝软腰疼，痃癖症瘕，脏寒腹痛，阳痿阴冷，消渴瘿瘤。干即可以咀食，味美不腥。产四明者，肉厚味重而鲜大弥胜。
越谓：患怯者，正可食，勿轻视。

崩漏  ***************************
●崩中（《食物本草》）
白马粪绞汁，或水煮服，止妇人崩中。
●血崩不止（《济阴纲目》）
五灵脂散　治血崩不止。
五灵脂炒令烟尽，研末一钱，温酒调下。
一方　治血崩不止。
五灵脂（二钱，炒熟）　当归（二钱）　酒煎，或水酒童便各半盏，同煎服。
一方　五灵脂半生半熟，研末（一钱），温酒调服。
一方　五灵脂，水煎半乾，去渣，澄清，再煎成膏，入神麴末为丸，梧桐子大，空心温酒下二三十丸，便止。越意不吃酒者，滚水冲，酒同。
一方　五灵脂（三钱），水酒、童便各半盏，煎至八分，通日服，名抽刀散。治产后有病，服三服，散恶血。或心腹胁肋脚痛，不可忍者。或只用童便尤佳。或中风，即入草乌豆五分同煎，亦治肠风下血。如不饮酒者，乌梅柏叶汤调下。如心烦口乾渴者，加蒲黄炒减半。
一方　五灵脂、蒲黄同炒等分，名失笑散。治失血，及产后半产，恶血攻心，昏迷不省，及心腹绞痛欲死者，其效如神，真救急良方也，人家须预备。五灵脂兼能解毒，及蛇蝎蜈蚣咬，涂伤处立效。
一方（《医级女科》）　治血崩不止。
败棕一握烧炭，末服二钱，百沸汤调下。
越按：败棕，即破棕绷，破棕衣最好，滚水洗净晒燥，或烘燥煅。
●饱食血崩节录（《丹溪心法附余》）
因方饱食，胃气不行，故崩甚，血既大崩，胃气益虚，而不能运化，宜乎崩晕不止，而血药无效也。急宜调理脾胃，用白术（五钱），陈皮、麦芽（各二钱）。服未半而晕止，再服而崩止。遂专理脾胃，服数十服，胃气始还。然后加血药服之而安。若不审知食滞，而专用血崩血晕之药，岂不误哉！书此以例其馀。
越谓：大道之变通，固不可废，而小道亦然。
●大崩
治崩中昼夜不止，医不能治者。
川芎（一两），生地黄汁（一盏），先用酒五盏，煮川芎一盏，去滓，下地黄汁，要煎二三沸，分作三服。批曰：此方以酒煎川芎，配生地汁，自有妙用，甚奇甚奇。用酒之意，便是升法。
越谓：服此不效，生地倍于川芎，以取散少补多之义。
生地（二两）　川芎（二钱）　酒水合煎服。
●崩
犀角地黄汤　主治吐衄便血，妇人血崩血淋。
生地（二钱半）　白芍（七钱分）　丹皮（四分）　犀角（四分）　共研末服。
越于此方，照六剂分两派定，不效再服。
●崩漏（各家抄本）
缩阳医法，用丝瓜子炒研末，每三钱，空心酒下。
●崩中漏下（《证治合参》）
木耳炒见烟，研末，每用二钱一分，血馀炭三分，共二钱四分，以应二十四气，酒调服。
又　漏下方。
鳖甲醋炙，研末酒下。越定每服二钱。
●治崩如神（《古今医鉴》）
黑龙丸　专治血崩如神，及经水过多不止者，尤效。
黑驴粪，烧灰存性，研末，用面糊作丸，每服七十丸，空心酒送下。
●血崩如泉（又）
断源散（胡云阁传）　治血崩如泉流。
棉花子铜器炒尽烟，研末，每服二钱，空心酒调下。
●一切血症（《东医宝鉴》）
治衄吐便尿，一切失血，兼治内崩。
乱头发，以皂角水洗，晒乾烧炭，研末，每二钱白茅根汤调下，或淡醋汤调下，如作丸，名发灰丸。
●漏下五色（又）
地榆散　治漏下五色，黄瘦虚竭。
地榆（三两，锉）　醋（一升）　煮十馀沸，空心热服一合。（《入门》）
又　地榆治崩漏不止，煎服末服，并佳。（《本草》）
又　鳖甲治漏下五色羸瘦。
鳖甲炙黄，研末酒下一钱，又用鳖肉，作羹常食之，佳。（《本草》）
●崩中带下（又）
伏龙肝，即灶心土也。主治妇人崩中带下，为止血之圣药，盖燥可去湿也。《汤液》治血露。
蚕砂　阿胶（各一两）　伏龙肝（五钱）　同研末，温酒调下二钱。（《本草》）
●血闭血崩（又）
黄芩下血闭，治淋露下血。（《本草》）
●血崩
黄芩研末（二钱）　烧秤锤，淬酒调，空心服。（《良方》）
●崩漏（又）
血崩乃经血错乱，淖溢妄行，遽止则便有积瘀，凝成窠臼，不止则又恐昏晕，必先服。
五灵脂末，名独行散，一钱，温酒调下，其性能行血止血，然后用五积散，加防风、荆芥，入醋煎服三剂后，再服五灵脂散，去故生新，如再不止，乃用五灰十灰丸散。
五积散
麻黄（一钱）　苍术（一钱）　白芷（七分）　白芍（八分）　当归（一钱）　川芎（四分）　枳壳（八分）　桔梗（五分）　桂枝（五分）　乾姜（八分）　甘草（五分）　茯苓（五分）　厚朴（八分）　陈皮（一钱）　半夏（七分）　鲜姜（一片）　葱白（三茎）　再加防风　荆芥（各五分）　醋（五匙）
煎服。
●血崩不止（《证治合参》）
胡桃肉十五枚，烧存性，研作一服，空心温酒下，神效。

月经及试胎法  ***************************
●经成血泡并不止
经来下血泡，经来不止，或下血泡三四个，如鸡子，绵软如絮，割开内如榴子，其妇昏迷不省，虽惊不妨，宜用十全大补汤。
潞党参（二钱）　生于术（一钱）　浙苓（三钱）　炒甘草（五分）　熟地（三钱）　全归（三钱）　白芍（三钱）　川芎（钱半）　肉桂片（五分）　附子（一钱）
●经闭（《医级杂病类方》）
通真丸，治瘀停血积，妇可通经，男可活血。
大黄醋制　桃仁研泥　益元散（各四两）　乾漆（二两，瓦上焙令烟尽）　牛膝生用（二两）　俱研末，醋糊丸，每服五六十丸，丹参汤下。
●崩闭疝痛（《东医宝鉴》）
桂枝桃仁汤　治寒入血崩，月经不通，绕脐寒疝痛，其脉沉紧，此由寒气客于血室，血凝不行，所以作痛。宜
桂枝　赤芍　生地（酒洗，各二钱）　炙甘（一钱）　桃仁（三十粒）　鲜姜（三片）　枣（二个）　煎服。
●经水过多
黑龙丸，详治崩如神条下。
●经断复行（又）
妇人四十九岁以后，天癸当住不住，或过多不止，宜芩心丸、当归散、加味四物汤。（《纲目》）
芩心丸
条黄芩（二两）　米泔水浸，或醋浸一日，炙乾，又浸又炙。如此七次，研末，醋糊丸，梧子大，每七十丸，空心温酒下，日二。（瑞仲）
越酌对折服。
●经脉不通（《古今医鉴》）
二黄散秘方　治妇人室女，经脉不通，服之如神。
大黄煅炭　生地黄（各三钱）　各研末，空心温酒调下。
●乾血气（《证治合参》）
血极膏　治妇人乾血气。
川大黄一味，研末，米醋熬成膏，丸鸡头大，每服一丸，酒化开，临卧温服。大便利一二行后，红脉自下也。
又单方　丝瓜烧存性，温酒服一二钱。
按：此症是阳旺阴衰，以致月事不下，其势日以憔瘦，夜卧不安，即乾血痨之初病也。
●月水不断（又）
羊前脚左胫骨（一条）　纸裹泥封令乾，煅赤，入棕炭等分，俱研末，温酒服一钱。
●月经迟早（《医级女科》）
返魂丹　即益母丸，益母膏也。治月经迟早不调，不能受孕，及产后一切诸病。
五月五日，六月六日，或小暑日，益母草花正开时，连根採收阴乾，用花叶及子，捣末蜜九，或熬膏，如丸服三钱，膏服一钱。
●异经论（又）
经有三月一至者，谓之居经，俗名按季。有经年不至者，谓之暗经。有一年一至者，谓之避年。此等经候，经脉之变常，若起居饮食如常，非经病也。欲调之，亦未卒应，不过从血虚为论耳。
●试胎法（《证治合参》）
验胎散　经脉不行，已经三月，疑似未明者。
川芎研末，每服一钱，空心艾叶煎汤调下，觉腹内微动，则有胎也。如服后一月不动，非胎，必是经滞。
又方　米醋汤
米醋（半盅）　清水（一盅）　艾（一钱）　煎服半盅后，腹中番大痛，是有孕，不痛定无。
●乾血痨寄方（《玉历良方汇录》）
白鸽子（一只，去肠）　入上血竭，病经一年用一两，二年用二两，三年用三两，以线缝住，用酒煮，服之，瘀血必行。如心中慌乱者，即食白煮鸽子肉一块，可止。越于光绪十六年四月，王四六说：一妇人停经十年，照此服，不食尽，而经来。
●月水不通（柏舍项文显云）
外乡传方
月月红花根，煎汤服，即下。不必多，已验。

妇女带症  ***************************
●一切带症
断下汤　治冲任气虚，崩中漏下，经脉不调，每遇月候将来，脐腹腰脚先痛，饮食渐减，四肢乏力，及带下三十疾，悉能疗之。
人参　熟地　醋炒艾叶　乌贼骨炭　酒洗当归（各二两）　蛤粉炒阿胶　川芎（各七钱）　炮姜（五钱）　分作五剂煎服，如丸每服三钱，滚水空心送下。
●赤白带如骨立（《东医宝鉴》）
地榆主带下十二病，一曰多赤，二曰多白，三曰月水不通，四曰阴蚀，五曰子脏坚，六曰子门僻，七曰合阴阳患痛，八曰小腹寒痛，九曰子门闭，十曰子宫冷，十一曰梦与鬼交，十二曰五脏不定。又治崩潜心不止，煎服，末服，并佳。（《本草》）
地榆（一斤，锉）　熬成膏，空心服两合，日一。（《良方》）
又方　鳗鲡鱼，疗妇人带下百病，作羹食，或炙食并佳。（《本草》）
●淋带（《医学指南》）
一方　治妇人白淋白带。
石莲子　白茯苓（各等分）　研末，每服三钱，空心温酒调下。
●白带（《证治合参单方》）
酒艾煮鸡蛋，日日食之。
又方　生白果，日服，治妇人白带。
又方（《随息居饮食谱》）　小便频数，肠风下血，赤白带下，并以白果煨熟，去火气，细嚼，米饮下。
又方（《丁氏奇效良方》）　年久赤白带下，贯众（一个，去皮毛）　醋泡透，慢火炒热为末，空心米汤下，每二钱。

统治一切血症  ***************************
●血分虚实（《证治合参》）
当归补血汤，解曰：血实则身凉，血虚则身热。《内经》所谓脉虚血虚是也。
越按：血实用苦寒，血虚用甘寒，不胜尽录，本草分明。尚有寒热郁伤四大略，须问识者。
●血家脱症（《时方妙用》）
若脱血之顷，不省人事，大汗不止者，宜参附汤。贫者以当归补血汤，加熟附子二三钱。
参附汤
人参（一两）　熟附子（五钱）　生姜（二片）　黑枣（五个）
当归补血汤
黄耆（一两）　当归（三钱）
越按：脱血与血晕有别，不可误施，血晕无汗，脱血有汗，且大而不住，血晕用薰醋法，便醒。
薰醒法
慄炭烧红，面盆一个，盛醋半斤，将红炭淬入熏鼻，称锤淬法同功。
●简止血方（《惠直堂经验方》）
白薄纸（五张）　烧灰水送，效不可言，此方奇妙。
按：白薄纸如白皮，荆川纸是也。近有洋白纸张不在此例。
又方　韭菜捣汁（一盏）　童便（半盏）　炖热，服一二次立止。
又方（《证治合参》）　陈红米泔水滚服。
●诸窍出血（《时方妙方》）
血馀炭　败棕炭　莲蓬炭（各等分）　研匀，每服三钱，木香二分，煎汤送下。
●九窍出血（《证治合参》）
属血热妄行，缓则不治，急用
血馀炭（必自发为佳，即父子一气者，次则男胎发，又次则乱发，皂角水洗净，晒乾烧灰为末，每服二钱）　茅草根　车前草（即野田菜叶）
煎汤送下，大蓟、小蓟捣汁，冷水下亦可。
又方（《食物本草》）
热饮羊血，治九窍出血。
按：九窍，两耳目鼻，一口，两大小便，齐出血也。
●诸血单方（《东医宝鉴》）
生地黄，治吐衄便尿一切失血，取汁饮半升，日三。或和薄荷汁，或和生姜汁，皆效。（《丹心》）
又方　犀角地黄丸　治吐衄便血，妇人血崩血淋，照古方分两派计。
生地（二钱半）　白芍（一钱七分）　丹皮　犀角（各四分）　各研末服，滚水送。
又方　白芨末治衄、吐、咳、唾、咯血，冷水调服三钱，神效，米饮汤调亦可。（《家宝四集》）
加藕节三个，同米煎送，盖藕节散血。
●诸经血方（《玉历良方汇录》）
与吐血仙方同详下。
●毛窍出血（又）
穿山甲片炒研细，罨之。以帕扎住即止，随服补血汤数剂而愈，真神方也。
越按：补血汤，想是当归补血汤。（方见前页）
●立止血方（又）
治针灸疤内发拱出血，及一切血管出血不止者。
热黄牛粪，涂之即止。
●指缝发际出血（《名医类案》）
一人指缝中，因搔痒成疮，有一小窍，血溅出不止，用止血药及血竭之类，亦不效，数日遂死。复有一人，于耳后发际搔痒，亦有小窍出血，与前相似，人无识者，适有道人云：此名发泉，但用多年粪桶箍，晒乾，烧灰研，敷之立愈，使前指缝血出遇之，亦可以无死矣。
●衄血一月不止（《食物本草》）
刺羊血热饮，即瘥。

鼻红  ***************************
●鼻衄鼻孔流血。（《随山宇方钞》）
凡频衄不愈。
紫菜（拣净，一斤）　不拘如何吃法，须于三日内吃尽，永不复发。
又方　丝绵塞耳，左鼻塞右耳，右鼻塞左耳，两鼻齐衄，两耳俱塞，内服白茅根汤。
又方　鳖头烧炭，搐鼻。
又方　安宁桥余晟记说：旧有《千金方》钞本，用葱头捣烂，加酒少许，左衄左塞，右衄右塞，双衄双塞，立效。
又方　绳缚名指（第四指）末节，男左女右效。（《丁氏奇效良方》。）扎中指根，左扎左，右扎右。
又方（《古今医鉴》）　葱韭各根同捣，捏枣大，塞鼻孔，频易，二三度即止。
贴引止衄法（《医级杂病类方》）
生附子两大片，贴两足心，引火下行，其衄自止。越按：如附子已燥，用末，水调裹足心。
又方（《丁氏奇效良方》）　鼻血不止。
大蒜（一个，去皮）　研如泥，作饼如钱大，左鼻血贴左足心，右则贴右，双衄贴双足心。
又方　柏子仁（四钱）　烧灰，冲酒服，再用甘草一两，水捣烂，贴足心，男左女右。
●妊娠鼻衄（香桥船老贵）
贵妇孕妇已九个月，鼻血流出几碗成块，诸药不效，有人说以旧棕衣⿲礻令页，滚水洗干，烧成炭，绵花子炒成炭，各研末，酒送下，即止。
越按：无棕衣⿲礻令页，旧棕绷之棕可代，滚水洗乾烧炭，同搅匀，服三钱不止，再服温酒送下亦可。

吐血  ***************************
●止吐血　（《食物本草》）
白马粪（微温无毒）　绞汁服，或水煎服。
●血上逆心（又）
其症烦闷刺痛。
水牛角烧炭研八分，酒送。
又方　血气逆烦。
羚羊角烧末五分水服。
●吐血咯血（又）
牛皮胶（一两，平常之胶，臭而污可用而不可食，独杭省药店制售切片）　牡蛎粉炒　新绵花（一两）　烧炭研，搅匀，食后，米饮汤送服一钱，日两次。
又方　（《丁氏奇效良方》）　卒暴吐血。
藕节荷蒂（各七个）　蜜（少许）　捣烂煎服。
●肺破出血（又）
牛皮胶（注在前）　涂酥炙，无酥，牡蛎粉炒研，滚水送服三钱，即止。
又方　肺损呕血。
蛤粉驴胶（一两，研）　木香（一钱，研）　糯米蒸燥（二合，研）　每日服一钱，百沸汤送。
●吐血不止（又）
蛤粉炒阿胶（一钱）　炒蒲黄（五分）　生地（一两）　煎服，不效再服。
又方　血似鹅鸭肝。
犀角（五分，研）　桔梗（五分，研）　酒送，不效再服。
●吐血下血（《心法附余》）
华佗十件危病方：其证皆因内损，或因酒色劳损，或心肺脉破，血气妄行，血如涌泉，口鼻俱出，须臾不救。
侧柏叶蒸乾　人参焙乾（各研末，一两）　每服二钱，入飞罗面二钱，新水调如稀糊服。如无前药，用荆芥炭碾末，米饮调下三钱。如无荆芥，用釜底墨研，米饮下三钱，连进三服。
●劳损血症（《玉历良方汇录》）
治劳病呕血及气怯等症，有起死回生之功，切勿轻视此方。
大黑枣（一斤）　置红布袋中，用线密缝，浸尿桶内，童便更佳，浸至七昼夜取出漂净，去皮核，用建莲肉磨粉，捣和作丸，梧桐子大，每日清晨，开水送服三钱。
●酒痨吐血（又）
鸡距子（一两）　煎，不拘时服，服至数十日愈。
●吐血神验方（又）
《千金翼》：专治吐血，百发百中。
生地（一两）　生大黄（五分，研）　先煎地黄，后加大黄末，调和，空腹饮之，三日即瘥。用大黄极少，不过引生地下达耳。
●吐血仙方（又）
不拘何经之血俱效。
蚕豆花（须茎上第一朵，阴乾研末）　煎汤频饮，并可除根，如无花，即用叶，抽去筋，阴乾煎汤，服之亦可。
●吐血除根方（又）
生西瓜子（一二升）　淘净泥灰，用大锅浓煎滤清，加入冰糖少许，代茶饮之。常服勿间断，可以除根。

耳衄齿衄舌衄及他症  ***************************
●耳血（《医级杂病类方》）
香佛手散　治耳出血诸症。
人牙煅过（存性出火毒）　麝香（少许，各研匀）　吹耳内，即干，痘疮倒靥者。服之即出。
又方（《本草从新》）　耳中出血。
蒲黄炒黑研末，掺入效。
●耳内脓血（《存朴堂樊》）
枯白矾（研末，少许）　入耳即止。
又方　《医学指南》治耳内肿痛脓血。
治同，或以绵裹塞耳中。
●耳衄（《证治合参》）
龙骨（研末）　吹耳即止。
●齿痛血出或痒痛（《存朴》）
倪宗贤传。
骨碎补（二两，铜刀锉，炒黑研末）　常揩其齿，良久，吐咽俱可，神效。
又方《医级杂病类方》冰玉散　亦名冰硼散，治牙痛、牙疳、口疮、齿衄、喉痹皆效。
石膏（一两）　月石（七钱）　梅花冰（三分）　殭蚕（一钱，各研末）　小磁罐盛贮，或敷，或吹，亦可加薄荷、青黛。
●牙宣血（《医级》）
蒲灰散　治血泄不止，及舌衄、鼻血、重舌、木舌，并下部诸血。
蒲黄（炒黑）　清火止血，可填，可掺，可服。
又方（柴氏）　旱莲草灰　蒲黄炭（各半）　为散治同，加青盐擦牙，治牙宣。
●舌衄（又）
噙咽参连法　治怔忡不寐，心虚舌衄。
人参炒研　黄连盐水炒黑，等分，用桂圆肉五七层，摊好，少置末于肉，团裹如丸。卧时噙口中，令其汁自出，徐徐咽之，自能得寐，忡亦渐已。
●舌无故血出如泉（《医学指南》）
槐花炒研末掺之，立止。
又方　舌衄不止。
槐花末掺之。
●舌胀出外（又）
俗云蜈蚣毒。
雄鸡冠血（一小盅）　浸之，即缩入口内。
又方　舌肿舒出口外，用萆麻子（去壳）纸包槌出油，透纸作捻，烧烟燻之。又以萆麻油捻纸烧烟燻之。
又方　舌长过寸。
梅花冰研敷之，立效。
●舌肿硬（又）
百草霜（烧叶柴灶，火门上烟煤也）　海盐（等分）　研末，并井华水（清晨第一桶水）调敷患处。又宜真蒲黄末，频掺舌上，内以黄连煎汤服，以泻心火。
又方　治舌忽然肿大，用雄鸡冠血浸舌，嚥下即缩，或用蒲黄掺之，即愈。
又方　治舌肿满口，不能出声，用蒲黄、乾姜（各半研末）频掺，即愈。
又方　《存朴》细看有小白头。
铁落（打铁墩下脱落之铁片也）研细末，掺其头即消，急用锅底墨醋调厚敷，脱去更上。
●舌大（又）
一方治喉风舌大如脬，当时不救即死。用梅花冰（一分）　火硝（三分）　胆矾（二分）　殭蚕（五分）　硼砂（三分）　共研细末，吹之愈。
●小儿重舌木舌弄舌（《增广大生要旨》）
舌为心苗，三症繫心脾蕴热，皆能殒命。重舌者，舌根肉壅肿叠出，短小如舌，用竹沥（新竹截短破开，去内节片，搁炉上，两头用碗接好，柴火烧热有油流下便是）　浸黄柏一宿，点舌上。
木舌，乃舌尖肿大，塞满口中，或僵硬如木，不能转掉，用萆麻子油，蘸纸捻，点火吹灭，以烟燻之即消。若舌下有如蝼蛄，或如卧蚕，急于肿处砭出血，用釜底墨，以盐醋调，厚敷之。脱去再敷，或井华水调亦可。
又方（经验）　用真蒲黄，频试刷舌上，亦愈。
弄舌，舌出掉弄如蛇也。心安则舌静，心扰则舌动。以上三症，总属火象，轻者灯心汤，重者黄连汤，细细与服。
越按：釜底（煤墨）都是烧叶柴茅草镬底煤也。木舌肿处须破，惟恐累及哑门，则终身不能言语，不若多敷药，待其自行消破为妙。若大人舌上有此三症，治法同。
●重舌鹅口外治下行法（《本草从新》）
白芨（研末）　乳汁调涂足心。
越按：外治法最妙，小儿更妙，燥去则再涂，热下更速。
●耳鼻出血不止（《丁氏奇效良方》）　不速救即死。
生地　麦冬（各一两）　净水煎服，即愈。

大小便血  ***************************
●大小便下血（《医学指南》）
陈败棕烧灰存性，研末，每服二钱，空心酒调下。
又方　独头蒜（数个）　黄连末（十股之二）　为丸，每服四五十丸，空心陈米汤送下。
越按：此两方不效，应向统治一切血症内寻方。
又方（《丁氏奇效良方》）　刘寄奴末（二钱）　茶调，空肚服。
大便血并肠风。
●治便血方（《随山宇方钞》）
侧柏叶炭（研末）　每日米汤调服，或用柿饼烧存性，研末，每服二钱。此证因内痔者最多，非真便血，故用柿饼。
又方　治休息痢方，兼治肠风便血，及热利久不愈者。
苦参子（去壳，三十粒）　外包龙眼肉捻丸，清晨米汤送下二三服，即愈。
●肠风下血（经验方）
麸炒枳实　炒黄耆（各八两，研末）　米饮随时送服二钱，如糊丸亦可。
●粪后下血
不拘大小人，用五倍子末艾汤送一钱，或半生半熟，研末，米糊丸，梧子大，每服二十丸，或粥饮送下，日三服。
●大便下血（《食物本草》）
羊血煮熟，拌醋食最妙。
又方　白马粪绞汁服，或水煮服，止下血。
又方　黄牛角䚡（名角胎即角尖中坚骨也）一具煅末，煮豉汁服二钱，日三，神效。
●血泄窍滑（《医级杂病类方》）
榴灰散
石榴（一个，连壳）　烧灰存性，衄者吹之，下血者服一钱。
又方　蒲灰散　与上牙宣血方同。
●吐血下血
华佗方，已详上吐血症。
●大肠红（《证治合参》）
萝卜皮　荷叶（各烧存性）　生蒲黄（等分）　研末，每服一钱，米饮下。
又方　肠风下血。
蜜炙萝卜，任意食之。
●肠风下血不止（《医学指南》）
大乌梅（一斤，连核置火上烧之，俟烟少清即取下存性）　研末，陈米饭丸，梧桐子大，每早服三钱即止。
又方　肠风若泻血。
人参　椿根白皮（各等分）　研末，每服二钱，酒调，或茶服。如无参，止用椿根皮末亦可。
又方　白鸡冠花根，煨熟，服数次，即愈。
又方　椿根皮（蜜炙，二两半）　蕲艾（炒，二钱）　黄芩（炒，二钱）　共研末，每服二钱，酒送下，立效。
●脏毒下血（又）
不拘远近皆效。
柿饼烧灰，米饮下二钱，或为丸，治肠澼宿食，解热毒。
●大便下血（又）
木耳（炒黑，一两）　生木耳（一两）　芝麻（五钱）　煎汤作茶饮，甚妙。
●肠风下血不止（《证治合参》）
柿饼（一斤，切片）　猪苦胆（一个，去皮）　拌晒或烘乾，槐米四两共研末，蜜丸，开水送服二钱，不论男女大小俱得愈。
●蛊血（《类方准绳》）
地榆散　治蛊毒下血，或腹痛，或不痛，百治不效，烦渴不止。
臭榆根东引根白皮（蜜炙，焙乾）　地榆（各半两）　研细末，每服一钱，米饮调下。
●便血脱肛（《随息居饮食谱》）
猪肠甘寒润肠，止小便数红，去下焦风热，疗痢痔便血脱肛。治净，煨糜食。外感不清，脾虚滑泻者忌。
又方　肠风脏毒，血痢不已，脱肛出，并以猪大肠入槐花末，令满缚定，以醋煮烂捣丸，梧子大，每服二十丸，米饮下。
●杂症下血（又）
反胃噎食，沙石诸淋，噤口痢疾，肠风下血，蜜炙萝卜，任意食之。
又方　小便频数，肠风下血，赤白带下，并以白果煨熟，去火气，细嚼米饮下。
●便血（又）
荸荠（捣汁，一盅）　酒半盅和，空心温服。
●大便血（王暗人抄本）
大便泻血，三代相传，用缩砂仁研末，米饮热服二钱，以愈为度。
又方（《丁氏奇效良方》）　乌芝麻　乌豆（各五钱）　愈。按：（不效再服。）或酒煮鲫鱼常食。
又方　乌芝麻常生嚼（两许）除根。
又方（异人传授）　带皮荸荠生熟（各七个）　每用生熟各一个同吃，重者数服愈。
又方　鲜枸杞根煎浓汁，酒少许食前服。或苎麻根煎服，或黑豆一升炒焦研末，酒淋之，去豆饮酒。或胡桃肉四两，黄蜡一两，共末，糊丸，每服二钱，艾汤送下。
●诸般下血（又）
香附（童便浸，焙研末，二钱）　入麝香、百草霜（详癫狗方）各少许，甚效甚速。
●男子便血（又）
黑大豆（详明矾例）一升炒焦研，热酒淋之，去豆饮酒，神效。
●下血危笃不可救（又）
丝瓜（一条，烧存性，乾者亦可）　槐花（减半研末）　空心米饮下二钱。
●脏毒下血（又）
一人患是半月，自问必死，得方以乾柿烧灰，开水服二钱，遂愈。
●酒毒下血并下利鲜血（又）
老山栀仁（焙研）　每新汲水服三钱。
又方　下利鲜血。
栀子仁（烧灰研末）　水服一钱，神效。
又方（陈笃轩）　侧柏叶（蒸晒，二两）　炒槐花（一两）　共研末蜜丸，空心酒下四十丸。
按：栀子仁炭，另煅厌烦，只教多买焦栀子，自去皮壳为便。
●先便后血（《金匮三字经》）
黄土汤　治此症为远血（属脏难治），亦治衄血吐血不止。
灶心黄土（八钱）　生地　黄芩　甘草　阿胶　白术　附子（炮，各钱半）
又方（《丁氏奇效良方》）　粪后下血。
白鸡冠连子炒（钱半）　煎服。
●先血后便（又）
赤小豆散　治此症为近血。（属腑易治。）
赤小豆（浸令出芽晒乾，一两）　当归（四钱）

小便血  ***************************
●尿血
地骨皮煎浓汁，每服一盅，入酒少许，食前温服。
又方　血馀炭（二钱，研末）　醋汤调下。《东医宝鉴》以侧柏叶汁调。
又方（《证治合参》）　淡豆豉（二撮）　煎汤，空心酒和服。
又方（《丁氏奇效良方》）　指甲（五分）　头发（钱半）　各煅研末，空心酒下，或莴苣捣敷脐上。
●男女溺血
花龙骨末（三钱）　日三服。
又方　瘀血内漏。
蒲黄末（二两）　每服三钱，水调服，尽即止。
越按：凡石药宜煎服为是，恐黏滞肠胃，反致他病难医。
●溺血（《随息居饮食谱》）
脂麻（杵末）　东流水浸一宿，平旦绞汁，煎沸服。
●妊娠尿血（按：书云属胞热者多。）
阿胶蛤粉炒黄（研末）　米汤下二钱。
又方　黄明胶（即牛皮净膏）二两，酒煮化，顿服二钱。
●产后尿血
滑石散
滑石　发炭（等分）　煎服。
又方（《丁氏奇效良方》）　牛膝（二钱）　煎服。
●周岁小儿尿血（又）
大甘草（一两二钱）　煎服完愈。

癫痫癫狂笑哭  ***************************
●癫痫论（《证治合参》）
癫疾者，目当闭，非如狂病之张目怒骂也。又脉虚可治，实则死。又癫病与猝中痉病相同，但痫病仆时，口中作声，将醒时吐涎沫，醒后复发，有连日发者，有一日三五发者。中风中寒中暑之类，则仆时无声，醒时多涎沫，醒后不再发，痉病虽亦时发时止，然身强直，反张如弓，不如痫之身软，或如猪犬牛羊之鸣也。《食物本草》：野马肉可治马痫。盖五痫者，猪犬牛羊马也。
●续命汤加紫苏陈皮
龙齿（末）　石膏（末，各三钱）　防己（二钱）　防风　附子　桂枝　紫苏叶（各钱半）　麻黄（七分）　橘红（六分）　水煎，加竹沥二钱，姜汁一钱，搅匀冲入。
按：此是外感重，内伤轻。
●加味参术耆附汤治癫痫
人参　煨天麻（各二钱）　白术（三钱）　炙黄耆（五钱）　制附子　煅龙齿（各一钱）　制南星　当归　制半夏（各钱半）　炙甘草（五分）　姜（二片）　胶枣（二个）　水煎。
按：此是内伤重，外感轻。
●追风祛痰丸治诸风痫暗风（《证治》）
防风　天麻　殭蚕（炒，去嘴）　煨白附子　猪牙皂（炒，各一两）　全蝎（去毒炒）　枯白矾　木香（各五钱）　半夏曲　制南星（各三两）　为末，姜汁糊丸梧子大，每服七八十丸，食远临卧，淡姜汤或薄荷汤下。
●麻仁煎治癫风（又）
麻仁（四两）　煎，空心服。解曰：麻仁润药也，多与之令人通利，故足以泻癫痫风，可以济火，可以润肝脾肾，有攻邪祛病之能，无虚中坏气之患，足称良法。吴鹤皋
●邪狂癫痫（丁氏）　于寅初时，勿令人见，用左手，摘向东桃叶七片，暗藏患人发内。
又方　苦参为末，蜜丸梧子大，每服十丸，薄荷汤下。
●小儿痫疾（《证治》）　青羊肝煮食。
●羊痫风（丁氏）　甜丝瓜蒂（即丝瓜）七个（为末）　白矾（一钱）　无根水（即缸内池内水）　调送吐痰，过五日再一服愈。
●羊儿风（又）　孵退鹅蛋（挖出合蒜一个，捣烂仍入原壳）　煨熟，服四五个除根。
又方　青草或菜叶，塞口中即苏。
●癫狂论（《证治》）
狂病者，目当开，非如癫症之闭目惊张也。又脉实大者生，沉小者死。
●白金丸治癫狂失心（又）
白矾（三两）　郁金（七两）　研末，薄荷糊丸，每服钱半，开水下。（按：此丸分两不一，服者依此。）
熏醋法（《东医》）　治发狂，炭火一盆，置病人之前，醋一碗，急沃火内，气冲入鼻内，须臾自定。
一醉膏（《证治》）　酒二碗，香油四两，和匀，用杨柳枝二十条，逐条搅一二百下。候油与酒相入，煎至八分灌之。熟睡则愈，或吐泻亦安矣。
生铁落汤（失名）　治狂妄不避亲疏。
铁落（即打铁墩下碎片）　一盏，水六杯，煮取三杯，加石膏（末一两）、龙齿（末）、玄参、秦艽（各三钱），茯苓、防风（各二钱），一日两服。
三白饮（《东医》）　治伤寒热极狂走。
鸡子清（一个）　白蜜（一大匙）　芒硝（三钱，研）　凉水调匀下。
大黄一物（《证治》）　大黄（三两）　酒浸一宿，煎分三服，不已再服。
牛黄膏（证治）　保命，治热入血室，发狂不认人者。牛黄（二钱半）　朱砂　郁金　丹皮（各三钱）　冰片　甘草（各一钱）　共末，蜜丸，皂子大，河水下一丸。
●惊忧发狂（丁氏）　丝瓜蒂（五钱，研末）　每服一钱，井水调服，即大吐得睡，勿惊醒。
●痰疾癫狂（又）　丝绵（烧灰）　开水或酒下。
一切风痰眩晕癫狂日久不愈（又）
白矾（一两）　细茶叶（五钱）　共末，蜜丸梧子大，食远姜汤下五十丸，久服痰从大便出。
独圣散（《医鉴》）　治中风痰迷心窍，癫狂烦乱，及五痫心风等症，甜瓜蒂为末，服五分，重者一钱，熟水调下即吐。如不吐须再服，吐不止，以白汤或葱汤止之。
●暴仆痰涎壅塞（《玉历》）　竹油一盏，姜汁五匙，调入白矾末一钱，灌下。
朱砂消痰饮（《医级杂病》）　治无端歌泣，惊妄昏沉，厥逆痉挛。
胆星（六分）　朱砂（三分）　麝香（五釐）　姜汤调服三痫丸。又治一切惊痫，荆芥穗（二两）　白矾（二两五钱，半生半熟）　合丸，砂朱为衣，姜汤下一钱。
●惊痫嚼舌，迷闷仰目（《食物》）　牛黄（一分）　和蜜水灌之。
●小儿惊痫（又）　犀角浓磨水，服之立效，未服亦可。
●小儿痫（又）　木牟（穿牛鼻木也）烧灰，酒服。
●小儿马痫（又）　白马牙齿，味甘平，有小毒，水磨服。
●牛痫（又）　牛蹄甲（青牛者良）　烧灰，开水服。
●笑（《本草》）　经曰：神（心火也）有馀，则笑不休，盐（炒赤）煎饮即愈，盐属水，能制火也。
又方（《名医》）　一妇喜笑半年，食盐（成块烧红）放冷研细，河水煎三五沸，温分三服，须臾探吐，出痰半斗，次服黄连解毒汤，（黄连五分、黄芩钱半、焦栀子、黄柏各三钱。）不数日愈。
●哭（《证治》）　大枣（十枚）　小麦（一两六钱）　甘草（三钱）　煎服，此乃无故而然也。

怔忡喜忘不寐  ***************************
●怔忡　天王补心丹　治心血不足，神志不宁，津液枯竭，健忘怔忡，大便不利，及舌上生疮等症。
生地（四两）　枣仁　麦冬　当归　柏子仁　天门冬　五味子（各一两）　远志　茯苓　人参　玄参　丹参　桔梗（各五钱）　蜜丸，金箔为衣，灯芯枣汤下。
又（丁氏）　柏子仁（三钱）　煮饮，日久自愈。
●喜忘（《食物》）　牛马猪鸡心（焙乾研末）　酒服（钱半），日三，则智慧日生。又云：猪心多食耗心气，忌合吴茱萸。
又　黄牛心，治虚忘，补心。
●不寐（丁氏）　灯草煎服，或用白糖含卧。皆忌茶水。
又（《医级》）　治怔忡不寐，心虚舌衄。人参（炒研）　黄连（盐水炒黑，等分）　桂圆肉（五七层裹入。）　卧时噙口中，令其汁自出，徐徐咽之自寐，谓之噙咽参连法。

五疸  ***************************
●三十六黄病（《证治合参》）　鸡子（连壳烧灰研末）　醋（一合）　和之温服，鼻中虫出为效。身体极黄者，不过三服神效。
又方（丁氏）　茵陈蒿（一把）　生姜同捣烂，擦胸前。
●五疸神丹（《医鉴》）　孙柳堂治五疸黄肿。
绿矾（二两，煅白研末）　枣肉为丸樱桃大，每服五丸。晨午晚各一服，冷酒送下，忌醋、生冷、发物。若有虫，服之吐出，神效。
又方（《医学》）　丝瓜络（连子煅灰）为末，如因酒病酒下，面病面下。
又方　益母草（捣烂取汁一盅）　酒冲服四五次。
●黑疸危症（丁氏）　栝蒌根捣汁温服，黄水从小便出，不出再服，或黄瓜根汁空心服。
●黄疸第一必效方（《随山宇》）　青壳鸭蛋，上敲小孔，入朴硝（数粒）以满为度，饭锅上蒸熟去壳，日食一二枚，或四五枚，轻者十日，重者一月必愈，黄疸入腹，或变黑疸，皆治。
●谷疸酒疸（《证治》）　治谷疸身热腹痛，有关脉滑。枳实（二钱），生栀子（十四个），大黄（五钱），豆豉（钱半），酒疸欲吐，谷疸腹痛，此方主之。
又方　田螺捣汁，酒服（滚冲），治酒疸。
又方　螺蛳能去酒积，煮而食之。酒疸发黄，无不愈也。
●黄汗（《食物》）　《千金方》治黄汗染衣皆黄，莱菔子（末二钱），水调下。又治黄疸皮肤目黄如金色，小便热赤，研末，白汤下。

水肿  ***************************
●分辨水肿（《医学指南》）　肿在腹上为鼓胀，肿在四肢头目为水肿，须分别治之。
一方　治水肿，无论年久，虽肚有青筋亦治之。大戟、当归、陈皮（各一两），水煎服，利下水多者更好，如病重者再服，切忌盐酱。
又方（《证治》）　田螺　大蒜　车前子（等分）　熬膏，摊贴脐中。（《医鉴》捣贴脐中为便。）少顷，小便水出，一二饼即愈。
●水蛊肿胖（《医学》）　轻粉（二钱）　巴豆（四钱，去油）　生硫黄（一钱）　共研成饼，先以新棉（一块）铺脐上，次以药饼当脐按之，外用帛缚。如人行五六里，自泻下，候三五度，除去药饼，以温粥补之。久患者隔日可解，一饼救数人，其效如神，愈后忌饮冷水。
●腹胀黄肿（丁氏）　葫芦（不去子，烧炭研，钱半）　温酒下，开水下亦可。
●肚腹肿胀（又）　炒萝卜子（三钱）　煎服三次。
●水蛊肿满喘促多年（又）　旧鼓皮（三钱，焙末）　酒下。
●水肿腹大，遍身浮肿仙方（又）　土狗（即蝼，焙研末）　温酒下，上半截，即消上半之水，下半截，即消下半之水，左可消左，右可消右。
又方（《玉历》）　远志（姜汁炒，五钱）　煎服。
●水胀（又）　按之下陷不起者是，商陆根、葱白共捣，填脐中。
又方（《丁氏》）　水鼓气鼓，多食野水鸭最妙。
●小儿浮肿（又）　丝瓜、灯草、葱白（等分）　煎汤浴之，并少饮。

鼓胀  ***************************
●鼓胀硫黄儿神效（《医级杂病》）　制硫黄（用莱菔子、豆腐、甘草、黑大豆等）　巴豆霜　轻粉（各一两）　研末，用布作肚兜一个，先以绵衬之，放药于上摊匀，再用绵盖，用针密行之，系腹上，则气自通，宜戒咸味。
●气鼓神方（《随山宇》）　近日有人试效，因以传人，多年瓦油灯盏（连垢腻）火内烧温，合脐上，良久自落油腻，已净如洗，腹亦平矣。
又方　盖屋稻草煎汤，倾盆内，坐盆上熏，待温频沃其腹，小便随下黄水二三次愈。
草灵丹（《医学》）　四五月牛屎（阴乾炒微黄色研末）　每服一两，煎半时，滤清服之，三服即愈。
又方　黑鱼（一尾）　从尾上抽去肠，皮硝（二两）装入鱼腹内，焙乾为末，每服二三钱，开水下。
又方　端午取虾蟆（一只，随时亦可）　朱砂（七钱）放其腹内，悬至次日，以黄泥打烂包之，煅存性，每早服五分，开水下。
气鼓气胀（《玉历》）　萝卜子（二两，研末）　再以生萝卜捣烂，和子绞汁，将砂仁（二两）浸汁内，一宿捞起，再浸再晒，七次为度，研末，再服一钱，米饮调下效。
又方　远志煎。（见上水肿。）
又方（樊氏）　一草丸　土牛膝根　盐（少许）　酒浆（即酒酿，一匙）　共杵为丸，入黄蚬壳，覆脐上一昼夜，过限起泡。如此不愈，内服浆梅嫩叶杵汁，滚烧酒，如量冲服，无不应验。陈克三传。

阳亡  ***************************
●脱阳（《心法附余》）　华佗十件危病方：其证多因大吐大泻之后，四肢逆冷，元气不接，不省人事，或伤寒新瘥，误行房事，其证小腹紧痛，外肾搐缩，面黑气喘，冷汗自出，亦是脱阳症，须臾不救，先以葱白（数茎）炒热熨脐下，次用附子（一钱）　白术（七分）　乾姜（五分）　木香（三分）　煎令冷服，须臾又服。
四逆加人参汤（《医级伤寒》）　治亡阳厥逆危败之症，甘草、乾姜、附子、人参各五分。
六味回阳饮（《孝兹伤寒备览》）　治阴阳两虚，元气将脱。人参　熟地（各五钱）　附子（二钱）　炮姜（五分）　归身（三钱）　煎服。
●灸脱阳法（《医级杂病》）　治阳亡大汗，厥利慾脱之症，急于关元穴（在脐下三寸）灸七九壮，以固阳气。如脉脱不复者危，肢温者复。
参附汤（《济阴纲目》）　治阳气虚寒，自汗恶寒，或手足逆冷，大便自利，或脐腹疼痛，呕逆不食，或汗多发痉等症。
人参（一两）　附子（炮，五钱）　姜（二片）　黑枣（二个）　煎服。
耆附汤（又）　治阳气虚脱，恶寒自汗，或口噤痰壅，四肢逆冷，或吐泻腹痛，饮食不入，及一切虚寒等症。
黄耆（一两）　附子（炮，五钱）　姜（二片）　黑枣（二个）　煎服。
按：阳亡之症，须认明手足冷至手臂及足胫身冷，蜷卧不渴，六脉沉细者是真虚寒症。若冷在四肢尖，身热，舌乾引饮，六脉洪弦者，是假虚寒症。用之不当，不如勿药为中医也。

牙  ***************************
●牙痛（余晟记说）　附子捣烂贴足心。
又方（章墨舫说）　轻粉研，填合谷穴。（在手拇指食指之背又里些，属阳明大肠经。）将艾灸三五壮，即愈。
●火牙疼（《医学》）　巴豆（一粒，去皮壳）　捣烂，灯花纸包，左边牙疼塞左耳，右边塞右耳。
●风牙虫牙攻蛀疼痛，动摇连颊，浮肿（《医级》）　川椒（炒出汗）　蜂房（炙，等分）　为末，每用二钱煎，温漱即愈。
●牙虫痛（又）　韭菜子（五钱）　煎漱之，虫自出。
●牙痛神效漱方（陈仪臣）　一撮花椒水一锺，细辛白芷与防风，浓煎漱齿三更后，不怕牙疼风火虫。
●一切牙痛（《医级》）　蟾酥（少许）　巴豆（一粒，去油）　杏仁（一粒，去皮炒焦）　共研如泥，绵裹如粟米大，若蛀牙塞入蛀孔，风牙寒牙贴之，吐涎即愈。
●牙痛（道法统宗净明堂）　五灵脂（一两）　川椒（五钱）　共末，擦患处。
●齿痛血出或痒痛（倪贤宗）　骨碎补（二两）　铜刀锉，炒焦研末，擦牙良久，吐咽俱可。刘松石云：能固牙益髓，并去骨毒，经验。
●牙龈肿痛臭烂（《证治》）　老芥菜梗烧炭研敷。
●牙龈肿势欲成痈者（《医级》）　葡萄乾（去核）　焰硝填满，煅后放地出火气，研末擦，涎出任吐，愈。
●齿痈（丁氏）　牙龈胬肉渐长，朴硝末敷。
●盘根牙痈（又）　破烂至牙骨脱落，白矾（生六钱，熟三钱）　天雄黄（一钱）　共研掺绵纸上，捲成纸捻，塞牙边。久塞可保余牙，饮食时，去药捻，日换数次。
●牙蜒蚰火（樊氏）　牙龈一时腐烂，牙歪将落，饮食难吞，可用生桐油刷患处，吐涎即愈。
●无病忽然齿长（《玉历》）　名曰髓溢，白术煎汤，漱口愈。
●老年免落牙（丁氏）　凡人将老，初落一牙，取瓦上焙枯研细，敷满口牙上半日，再行吞下，可保余牙，永不脱落。
●离骨丹取牙（丁氏）　白马尿浸茄根三日，炒为末，点牙即落，勿近好牙。
●睡卧咬牙（又）　取所卧席下灰尘（一捻）入口中，勿令本人知，即愈。
●牙关紧闭（又）　盐梅擦牙上，涎出即开，若因中风，白矾、盐（各半）研，擦牙即开。

耳  ***************************
●暴聋猝闭（《医级杂病》）　活磁石（一钱）　山甲末　麝香（各少许）　绵裹入耳中，口含生铁少许，觉耳内有声即通。
●耳聋（各家）　山萸肉　猪腰（一对）　煮熟，每朝空心食之，十日即聪。
又方（《医学》）　石菖蒲（一寸）　巴豆（一粒，去壳）　全蝎（一只，去足尾）　共研，葱涎丸，塞耳即通。
又方　细辛　石菖蒲（各三分）　麝香（三釐）　共研，绵裹塞耳中，即愈。
又方　细辛（研末）　黄蜡熔化为丸，绵裹塞之，二次愈。
又方（《良方海上方》）　耳聋久矣不闻言，那怕成灾三五年，鼠胆寻来倾耳内，真如顷刻遇神仙。
又方（丁氏）　十月上己日，採槐荚内中粒成双者，牛胆汁拌过，装入猪尿脬内，扎住，挂在阴处檐下，至次年三月上己日取下，每早服一粒，开水下，服百日。
又方　三十年久聋，酒（一升），牡荆子（一升），浸七日去渣，任性服之。
●耳鸣及耳聋、目病、癫狂痫（失名）　煅磁石（二两）　朱砂（一两）　神麴（三两）　蜜丸，每服二钱。
●耳痛聋（丁氏）　杏仁（炒焦末）　葱涎为丸，绵裹塞耳，兼治带脓。
●风邪杂病耳聋（《医学》）　蚯蚓（去土，阴乾为末）　麝香（三分）　葱（寸许）　塞药在内，左聋塞右耳，右聋塞左耳，左右俱聋俱塞。
●肾虚耳聋（《随息》）　羊腰子（羊内肾也）　甘平，补腰肾，疗症瘕，止遗溺，健脚膝，理劳伤。
●耳内诸症（丁氏）　耳疳，震耳，缠耳，聤耳，风耳。抱过鸡子壳内白衣（炒黄末），香油调搽，或蟮血滴入。若耳底肿痛，时流脓血，大木鳖子（一个）研细，醋调滴耳愈。
●耳忽大痛，如有虫难忍（樊氏）　蛇蜕烧研吹之。

鼻  ***************************
肝胆风热，郁脑成渊，时时流臭黄水，久则为漏。
●头脑苦痛者（《医级杂病》）　殭蚕（去嘴，一钱）　黄鱼头中石（醋煅五七次）　共末，吹入鼻中，另取丝瓜近根藤（数条烧炭末）白汤下，日服一钱。
●鼻渊（斗门高卦灵传）　漆铺滤生漆绵兜（烧炭研末）　绵裹塞鼻，验。
又方神效（《喉科秘钥》）　石首鱼脑（坚如石）　煨透研末，丝绵烧炭研，仍用丝绵包裹塞鼻愈。
●鼻渊不止（《随息》）　乾湿霍乱转筋，噤口痢，鼻渊鼻衄不止，并杵蒜贴足底心。
●鼻痈鼻息鼻内疮（《医级》）　天黄　细辛（各五分）　瓜蒂（二个）　白矾　绿矾（各一钱）　麝香（一分）　共末，绵裹塞鼻，数日自平。
●鼻疳烂通鼻孔（《医学》）　鹿角　白矾（各一两）　放瓦上煅过，人头发灯火上烧过末，先用花椒汤洗净，掺药疳上，三四次即愈。如疮不收口，瓦松（烧炭研）乾掺即收。
●鼻中肉赘臭痛难忍（又）　白矾末　硼砂末（少许）　吹其上，自化水而消矣。
●鼻痔（又）　轻粉（二钱）　杏仁（七粒）　白矾（五钱）　共末，入鼻中，即化为水。
又方（《玉历》）　瓜蒂（炒）　甘遂（炒，各四钱）　枯矾　松香（各五分）　香油调点，每日一次，化为臭水。
●鼻塞（《医学》）　通草　附子（炮）　细辛（各一钱，末）　蜜丸，绵裹塞鼻。
●久不闻香臭（又）　桑白皮（八钱）　煎，早晚温服愈，忌椒辛鱼膻。
●鼻中痒（各家）　芦荟末吹之愈。
●鼻内生虫（丁氏）　韭菜子烧烟，向鼻熏之，引虫出净愈。或天雄黄向鼻，时时熏之。
●流涕不干（《医学》）　独蒜捣贴足底心，纸封愈，不再发。
●酒齄鼻（又）　因血热入肺，故红出而成此症。苦参末（四两）　当归末（二两）　酒糊丸，每服三钱，食后热茶下。
又方　雄猪胆　每晨滚酒调一个服，半月如旧。
又方（《证治》）　白果，酒糟同嚼，夜涂旦洗，效。
又方（丁氏）　油胡桃肉（一钱）　土鳖子仁（二钱）　樟脑（二钱）　水银（三钱）　共杵烂，每早洗脸后擦之。药尽即愈，切勿洗去。
●耳鼻脱落（又）　人参入瓦罐，盐泥捣封，煅为末，急以所伤耳鼻，蘸药安旧处，再以老姜嚼烂，四围厚敷，用绸捆定自安。

呃吐  ***************************
●伤寒呃逆（《本草》）　白茅根煎服。
●气滞呃逆，膈闷不舒，及病后呃而不止　《医级》并《本草》　刀豆（老而绽者，炒研）　每服二钱，开水下。
●久病呃逆（陈修园）　人参　附子（各五分）　乾姜　丁香（各三分）　柿蒂（七分）　煎服，不效再服。
●肝胆胃火致逆（《医级》）　广橘皮（七分）　竹茹（钱半）　人参（四分）　甘草（三分）　生姜（一片）　大枣（二个）
●胃冷呃逆（又）　丁香（五分）　柿蒂（二个）　人参（四分）　乾姜（三分）
又方（《玉历》）　制半夏（三钱）　生姜（钱半）　煎服。
又方（《证治》）　纸捻探鼻，则嚏而止，或闭口，鼻气使之无息，立已。或作冤盗贼，大惊骇之，亦已。
又方（丁氏）　黄蜡烧烟燻口，二三次愈。
●呕吐（《证治》）　姜半夏（二钱）　鲜姜（四钱）　不愈者，人参（一钱），姜半夏（二钱），煎服。
●食物直出（《丁氏》）　焦栀子（去皮，二十粒）　煎服。

喑  ***************************
医鉴经云：无故而喑，脉不至，不治自已，谓气暴逆也，气复则已。审如是，虽不服药，亦自可。
●失音不出（《医学》）　苏子（钱半）　诃子（去壳，八分）　杏仁（三钱）　百药煎（一钱）　共末，作二次服，热酒下。
又方（《证治》）　萝卜（汁）、姜（汁），同服。
●喉痹失音（《医学》）　栝蒌皮（炒）　殭蚕（炒）　甘草（炒，各二钱）　共末，每服三钱，姜汤下。
●惊喑（《名医》）　蜜陀僧（即淡底，四分，研）　茶调服，一切惊喑屡效。
●小儿失音不语（丁氏）　虾膜胆（取汁）　点舌上，少顷即语。

渴三消  ***************************
●时病消渴（《证治》）　藕汁白蜜和匀服。按：实火者勿服。
●烦渴不止（又）　糯米泔水饮之。
●消渴（又）　乌梅肉（炒，一钱）　豆豉（百粒）　煎服数次。按：有寒热者勿服。
●枯渴症（景岳、修园）　熟地（七八钱）　当归（二三钱）　煎服。
●三消（《壶隐子医谭》）　三消，乃三焦受病，上消饮水百杯，中消能食善飢，下消小便如膏末传。能食者，必发痈疽背疮；不能食者，必传中满鼓胀，大抵脉多数。治法宜滋阴抑阳，则心肾交通，水火既济，何消渴之有？
●缫丝汤（《医鉴》）　治三消如神，或以原蚕茧，或丝绵煎汤，随时饮下大效。
又方　退雄鸡汤，澄清饮之，神效。按：此勿令病人知。
●肾消小便如膏（《证治》）　小茴香（炒）　苦楝子（炒，等分末）　空心酒服二钱。

汗  ***************************
●盗汗（寐时出）自汗（寤时出）（《医学》）　煅白矾（一二钱，末）　津唾和塞脐内，膏药封之自止，或香白芷（末），津唾和填亦可。
●盗汗（又）　青桑叶（焙乾末，二钱）　空心米汤送下。
●自汗（又）　麻黄根　黄耆（等分末）　小麦粉糊丸，每服钱半，小麦汤送下。
●黄汗（《证治》）　黄耆（五钱）　白芍　桂枝（各三钱）　醋水煎，分作两服，服至六七日乃愈。
●心虚自汗（《医学》）　茯神（末二钱）　艾汤送下，二服愈。
●心虚自汗不睡（《证治》）　猪心（一个，破开入）　人参　当归（各二两）　煮熟去药，数服愈。按：此乃劳心太过，可食一，兼外感反为害矣。
●血汗（《东医》）　蝟皮主血汗，烧炭，米饮调服，肉煮食之。
又方（丁氏）　胎发烧炭末扑之。
●脚汗（《医学》）白矾　乾姜（各五钱，末）　或掺或煎，洗五日愈。


卷三  ——————————————————————————————————————————————————————————————————————————————————————————

统治一切中症  ***************************
●中风、中气、中暑、中恶、猝暴等症（《本草从新》）
姜汁和童便饮效，姜汁开痰，童便降火也。
又方（《丁氏奇效良方》）　兼治中寒中毒，及乾霍乱，一切猝暴之症。又中恶猝死，视上唇内沿，有粟米大一粒泡，以银针挑破之。或令人溺其面。
●暴厥（《医级杂病类方》）
玉壶丹　即扁鹊玉壶丸也。治命火衰微，阳气暴绝，及虚寒、水肿、寒中等候，服之神效。
九制硫黄，糯米粉（等分）糊丸，每服三分，温水下。
又方（陈修园）　治脾肾虚冷，上实下虚，奔豚，五种水气，中风痰嘶危急。黑锡丹，每服（五分）滚水送。
●猝中（又）
通关散　治卒中壅闭，握手咬牙，不省人事，用此探嚏。
细辛　牙皂（等分）　研末，吹鼻取嚏，以验肺气之绝否。按书云：有嚏是气存可治，无嚏是气绝难治。
又方　矾皂散　治卒中痰嘶，壅闭会厌。（在喉间为音声启闭之户。）汤饮不得入口，以此灌之，得吐痰涎，可商投剂。
白矾牙皂（等分）　煎灌取痰。
又方　参芦散　治脉形不足，卒仆昏瞶，痰涎壅塞。
参芦（二三钱）　煎服取吐。
又方（《丁氏奇效良方》）　口闭涎壅垂死者，一服即愈。
巴豆（两粒，去皮膜）　白矾（二钱）　新瓦上同煅，以巴豆焦为度，炼蜜为丸，芡实大，每服一丸，绵裹放口中近喉处良久，吐痰乃愈。
●山岚瘴气（《丁氏奇效良方》）
犀角磨水服，或羚羊角末水调服一钱，或生熟大蒜头七片共食之。少顷吐泻，或吐血而愈。

中风  ***************************
●中风陈修园（《三字经》）
三因白散　治中风猝倒，痰涎如壅，危在顷刻，用此极效。
滑石（五钱）　半夏（三钱）　附子（二钱）　研末，每服五钱，加生姜三片，蜜三钱煎送。
又方　黑锡丹（详上一切中症。）
●中风偏左右（又）
偏左宜六君子汤。
人参　于术　茯苓（各二钱）　甘草　广皮（各一钱）　半夏（二钱）　盖左半，虽血为主，非气以统之，则不流也。
偏右宜四物汤。
熟地　当归　白芍（各三钱）　川芎（钱半）　盖右半，虽气为主，非血以丽之，则易散也。二汤俱加竹沥（详小儿重舌）二钱，姜汁五分，以行经络之痰。再加殭蚕、钩藤、天麻、羚羊角，以熄风活络，或加附子以固阴，肉桂以胜阳，黄耆以胜风。
丹溪：中风治痰，气实而能食，用荆沥。（如无沥用荆芥。）气虚少食，用竹沥。此二味开经络，行血气故也。
按：偏左偏右，如中风后，半身或痛或木，并不能动摇，即半身不遂之初症，治法难，宜慎。
●半身不遂（《古今医鉴》）
左瘫右痪（瘫痪四体麻痹不仁）者，因气血虚，而痰火流注也。血虚，则痰火流注于左，而为左瘫，宜四物汤，加白芥子、竹沥、姜汁，兼有死血，加桃仁、红花。气虚，则痰火流注于右，而为右痪，宜四君子汤，合二陈汤，加白芥子、竹沥、姜汁。能食者去竹沥，加荆汁尤妙。肥人多湿，少加附子行经。瘫痪初起，急治则可，久则痰火郁结而难治也。
又方（《丁氏奇效良方》）
芝麻　桑叶（等分）　共为末，冲酒服。
●失音不语（又）
诃子清音汤　治诸风失音不语。
桔梗（半生半炒，一两）　诃子（半生半泡，四十九个）　甘草（半生半炙，二钱）　研末，每服七钱，如煎服者，加童便一碗，冲入。
又方　太玄汤秘方　治中风失音，昏迷欲死。
染布活靛缸水（一盏）　温而灌之，即能言语。
●猝风不语（《本草从新》）
黑大豆煮汁，煎稠如饴，合杏仁等，并饮汁。
又方（《证治合参》）　中风不语。
黑大豆煮汁，煎如饴，含而饮之。亦治喉痹不语。
●女人血虚中风（《食物本草》）
热饮羊血。

口眼歪斜  ***************************
●猝暴中风，口眼喎斜（《丹溪心法附余》）
天南星（不拘多少，研末）　生姜自然汁调，左喎贴右，右喎贴左，如正洗去。贴在颊车，即耳垂下八分。凡涂灸者都照此穴。
又方　萆麻子（去壳）　捣烂，右喎涂左，左喎涂右，或鳝鱼血，入麝香少许涂之即正。
又（《仁存》方）　治口喎即正。
耳垂下，用艾炷如麦粒大灸三壮，左喎灸右，右喎灸左。
又方（《医级杂病类方》）　治风中经络，口眼喎斜。
白附子　殭蚕　全蝎（等分研末）　酒调下二钱。
又方　改容膏　治口眼歪斜。
石灰醋炒红，再入醋熬如膏，左歪涂左，右歪涂右。
又方（《丁氏奇效方》）　邪风口歪。
皂角（去皮弦五两，研末）　醋调，左歪涂右口角，右歪涂左口角。干，另换。

中气  ***************************
●中气论（《玉历良方汇录》）
凡人猝然昏倒，身冷无痰，名气厥，亦名中气。若身温有痰，则名中风，但扶正坐，气顺则安。或皂角末吹鼻，令嚏亦佳。如无医药，当浓煎姜汤灌之。盖气行则火降，而痰消矣。
●中气
近来说肝厥者，就是此症，用当归四逆汤。
白芍　桂枝（各二钱）　甘草　木通（各钱半）　细辛（一钱）　红枣（五个）　如寒气盛者，加吴茱萸（二钱），酒（半盅），生姜（二钱）。
按：今人气质，不比古人，细辛应减用五分。虽云寒盛，其实阴虚者多，吴茱萸亦减用五分，生姜减一钱，以免寒去而阴不伤。
●产后中气
治产后中风，诸体疼痛，自汗出者，及余百病。
独活（八两）　当归（四两）　加酒，日三夜一，以取微汗。若中气者，加桂心二两，不瘥再服。
按：此方分两，可打一折，而肉桂折倍，只用三分，不效再服，产外亦宜。

中暍  ***************************
●中暍（《玉历良方汇录》）
凡夏月行路，及乡农踏车耘稻昏倒者，以路上热土围脐，令人尿其中即活。或以姜汤童便，乘热灌之。或置日中，或令近火，以热汤灌之即活。若饮以冷水，及卧冷地，皆不救。若妇女用布蘸热水，更换熨脐，并熨脐下三寸，醒后亦忌生冷。
●中暍昏迷方（《随山宇方钞》）
街心土　大蒜瓣（等分）　捣匀，井水调澄，去渣灌，即苏。
又方　道上热土堆腹露脐，令数人溺脐中。
又方（《验方新编》）　草纸捲成筒，点火向口鼻间熏之，即活，其效如神。
又方　白矾末（一钱）　阴阳水（按：井水与河水，滚水与冷水皆是。）调服神效。

中暑  ***************************
●中暑辨（《医级无问录》）
暑症、阴症辨。面垢者，热甚之极，如火之烟煤也。又暑必汗，烦而渴（壶隐子），其证身热头痛，状类伤寒，但恶热而垢，是以异也。经曰：脉虚身热，得之伤暑。
●中暑（《玉历良方汇录》）
急救中暑法，忽然倒地，气欲绝者。
路上热土（一块）　大蒜（四五个）　剥净，共捣烂，新汲水和匀，去渣灌之，即愈。
又方（《丁氏奇效良方》）　水蓼（即辣蓼草）　捣汁，随量灌。
又方　扁豆叶捣汁饮。
●中暑赤丹（又）
暑月身热昏沉，未明症候，疑是出丹（按：此身有红块）。以白扁豆数粒食之。如不醒，用生白扁豆，水浸湿研汁一小杯服之，愈。

中恶  ***************************
●中恶心痛（王暗人钞本）
苦参（一钱）　醋（半盅）　清水合煎。
又方（补遗）　治妊娠中恶，心腹急痛，如鬼击不可按摩，或吐衄者。
蕲艾（三钱）　煎服，不效再服。
按：艾性逐寒湿，并理三阴气血，岂特妊娠可治，而他人不可治乎？故白之。

喉症  ***************************
●一切喉症（《随山宇方钞》）
锡类散　治烂喉时症，及乳蛾牙疳，口舌腐糜。凡外淫为患，诸法不效，吹入患处，濒死可救。烂喉痧最难治，稍延误即死，惟此方最良。昔有人无子，传此方救人而得子。故名锡类，功效甚著，不可殚述。
象牙屑（焙）　真珠（各三分）　飞青黛（六分）　梅冰片（三釐）　壁钱（即蟢子窠泥壁上者良，木板上者勿用，三十个）　西牛黄　人指甲（男病用女，女病用男，分别配合，各五釐）　各研细末，又合研匀，磁瓶密收，勿泄气。
●急喉风方（又）
青梅入瓮，陆续捉蜒蝣浸之自化，取梅含之，即愈。
●烂喉痧神方（又）
紫石英（研细）　蒲公英（各四钱）　六神麴（炒，三钱）　杏仁　射干（各五钱）　煎服二三帖，小儿分两减半，孕妇不忌。
又方（《丁氏奇效良方》）　喉痛破烂久不愈，名烂喉痧。
苋菜根（烧枯，一钱）　加梅冰一二分吹之。
●喉癣神方（又）
长指甲（烧灰）　清水送下，即愈。一说治蛾子，吹著即破，愈。
●喉痹劫涎法咽疼赤肿（《医级杂病类方》）
鼓槌风（即土牛膝）　连根捣汁，冬日取根用之，冲半温酒及水，含口中呵漱之，吐出恶涎，则不致成痈。
●大小喉痹（又）
珠黄散　治风痰火毒喉痹，及小儿痰搐惊风。
珍珠（三分）　牛黄（一分）　各研细，或吹或掺。如治小儿痰痉，以灯心汤调服二三分。
●喉痛（又）
甘桔汤，治咽喉痛痹，并表散寒邪。
甘草（钱半）　桔梗（七分）　煎服，不效再服。
按：此方是一切喉症之通治方，最稳便。
●急喉症（《医学指南》）
治急锁喉风，顷刻不救方。其症先一二日胸膈气紧，呼吸短促，忽然咽喉肿痛，手足厥冷，气闭不通。
巴豆（即江子，二生四熟，生者去壳，熟者炒去油存性）　天黄（三分）　郁金（一钱）　共研末，入口半匙，清茶送下。如口噤咽塞，宜调清茶，匙灌，细细而下，须臾吐利即安。
●喉痛舌出不收（《玉历良方汇录》）
咽喉回生散　治喉痛咽硬，舌忽胀大，渐至如脬，或伸出不能缩者。此名霎舌，治之稍缓，即时气绝。
皂矾（置新瓦上煅红，放地候冷）　研末掺舌上，如口噤，须撬开牙关，擦舌上即醒。
●喉块（又）
百炙方　治喉中结块，不通饮食，危困欲死者。
烧柴茅草之锅底煤，蜜丸，如芡实大，新汲水灌下一丸，甚者二丸。
●喉痹不语（《本草从新》）
黑大豆煎稠如饴，饮汁。
●喉蛾穿方（《验方新编》）
辟钱（详锡类方）　向灯上烧灰，吹之。
●喉风（又）
蛇蜕（即蛇壳）　阴阳瓦焙炭，吹之即愈。
●喉痛（《随息居饮食谱》）
喉痹肿痛，诸物鲠喉，并以大蒜塞鼻中。
●喉痹舌胀（《本草从新》）
萆麻仁研细作纸捻，烧烟燻之。（按：如不便熏，入瓶内熏。）
●咽喉痛（《医学指南》）
蛇床子入瓶内烧烟燻，进口即愈。
●乳蛾（又）
巴豆（一粒，去衣壳）　研放葱管中，塞男左女右鼻内，愈。
●喉痹下行法（《证治合参》）
生附子（一个，捣末）　水调匀，贴于两脚心，引火下行，其喉则开，开则去之。
●喉痛温州（《温疫条辨》）
简便方　治大头瘟，并咽喉肿痛。
吴茱萸（五钱，捣汁）　醋糊和敷足心，即消。
●喉风外治法（《玉历良方汇录》）
韭菜地蚯蚓捣烂，和麝香、梅冰各少许，涂喉间外面即愈。如无冰麝，将曲蟮捣敷亦可。
●喉症验方（姚北胡瀛峤）
治喉风、喉痹、喉蛾等症，此方神效，立可开关。值端午合，预先七日斋戒。
真牛黄（一钱）　头梅　硼砂　青黛　熊胆（各二钱）　露蜂房（黄色者佳，焙存性，五钱）　研细，磁器收藏候用，每二三釐，吹入喉间，缓缓嚥下。
●喉症统治（《丁氏奇效良方》）
后项窝处，搽油少许，用铜钱如刮痧样，要顺刮，切忌倒刮。其痛稍缓，以便乘宽进药。轻者不药亦可，或生附子末，用吴茱萸亦可，热醋调敷两脚心，不论实火虚火皆妙。
又方　独蒜（二枚）　削去两头，塞鼻中，左患塞右，右患塞左，双患双塞，俟口中血出愈。
●小儿锁喉（又）
芙蓉叶捣汁，煎鸡蛋，贴囟门接：囟是顖字，脑盖骨也，其穴跳动及肚脐中。按：小儿有病，每难服药，如遇此症，断难缓待，可查上有外治法，随酌以治之。
●喉中有珠（又）
此非喉症，乃是鼻中生一条红线如发，悬一黑泡，大如樱桃珠，垂挂喉门。如用刀针即死，急取活土牛膝根，独条肥大者（草药担有之），捣取汁，以醋四五滴和匀，滴入鼻中二三次。线断珠破，吐出瘀血愈。或针刺手腕中（按：腕臂掌之交也。）紫筋，或刺少商按：（是肺经）穴，在两手大指甲旁，靠里角一韭叶许，出恶血，神效。

痧瘴时疫  ***************************
越按：《痧症全书》，亦如伤寒，分出六经，可称精细。然恐不善观书者，一味理痧，以致有误伤寒，况痧少而伤寒多乎！惟吊脚痧症，自秦汉以来，已有此说，于今传矣，厥后续有羊毛等痧，可以遵之。其馀痧症，只录大略，以作主脑。
●乌痧（《痧症全书》）
此症有二，俱系预先感冒邪气，未经发泄。又因受寒而发者，先发寒战，牙齿眼白俱黑色，周身俱胀痛，胀入腹者，延至周时不治。因受热而发者，先身热如火，牙齿眼白俱黑，若周身胀痛入腹者，半日不治则死。
治法：先以三指拍曲池穴（即手臂弯），一直拍上至臑穴（即肩下高肉上。按：此两穴皆通大肠经）拍出紫块，不拘多少，刺出黑血。热症用麻油（四两），滑石（三钱），和服，服后呕出臭水而愈；寒用鸡毛，向喉中搅呕，呕出黏痰而愈。如腹仍痛，大便闭者，用小红药下之，或瓜蒂尖。无论寒热症，针刺刮呕，俱用槟榔（二三钱），砂仁（五分或一钱），藿香（一钱或钱半），粟梗、阴阳水（即河井两水），煎冷服。
按：此书言先受邪气，后或感寒，及感热而发者，岂止乌痧云然？即他痧亦不外此。痧症之大略，从可知矣。
●羊毛痧（又）
此系天气炎热，郁勃潮湿，恶热者，夜不能寐，挨至天曙，露身乘凉，风中有游丝飘来，沾入皮内。丝系天地间之邪气，无论头面手足胸背，猝然满身刺痛，时重不医，至半日自皮入心，跳哮跑喊，面色渐黄而死。
现贮烧酒罈上泥敲碎，水调成团，周身滚碾，碾至一时，将泥开看，有丝如羊毛色亮者，此已滚出邪气，其痛自平而愈。
又方（《证治合参》）　其症百节疼痛，头目昏眩，胸膈痞满，心腹搅痛，畏寒恶热，胁肋腰背头脑，无处不痛，北人呼之谓羊毛斑，南人则名曰斑痧也，皆血气不和所致。有以砭针于两手曲池（即手臂弯）青筋上刺之，出紫血而愈者，有不愈者，有变为大患者，有常惯病此者，有一月一次，或二三次者。
白虎丸（龚云林）
千年古石灰（不拘多少，刮去杂色泥土，杵为末，水飞过，日晒，勿令太乾，量可成丸即丸，如桐子大）　每服五十丸，烧酒送下。若青筋已老，多服取效。又治崩漏滞下，打扑内损，血不能散，服之皆效。
●痧症通用药方（又）
木香（理气散滞）　藿香（止霍乱）　槟榔（破气消瘀下积）　青皮（理下部气）　陈皮（理霍乱）　粟梗（消痧）　各一钱，灯芯阴阳水煎，冷服。
又方　有患痧，肚痛而难忍者。
羊尿（一握）滚汤泡，以物盖之，令出味，将绢或布滤去渣，凉服一碗，并勿令病人知，痧痛并愈。
又方（验方）　郁金丸　治随常痧症腹痛者，一服见功，且治九种心疼。
炒五灵脂（一两）。按：汤服用钱半　元胡索（八钱，汤服二钱）　炒砂仁（汤服五分）　生白矾（各五钱，汤服钱半）　木香（汤服六分）　广郁金（汤服钱半）　天黄（各三钱，汤服三分）　神麴糊丸，（神麴汤服三钱。）卜子大，每三四十丸，温水下。
●痧筋（节录天台山人普净述）
须看耳后青筋紫筋，及两臂弯两腿弯内痧筋，或青或紫，便可知是痧也。或痧筋隐伏，以水拍之即见。
●试痧法（《验方新编》）
芋艿带毛生嚼，不麻口。
生黄豆细嚼（捣粉为便），豆不腥。
●吐痧法（又）
食盐炒红，淬水作汤饮下，即用鸡翼大毛，探喉作吐。
又方　白矾（二三钱）　调阴阳水送下。按：吐与不吐俱可，并乾湿霍乱可服。
●急治法（又）
菜油（二两）　麝香（一钱）　昏迷欲死者，调下立苏。（《验方新编》）按：俗传只用香油半盅或一盅都效，重者遂可加麝香，不过几分而已。阴阳汤（即冷水合滚水）饮。又按：霍乱吐泻以及中暍俱用此法。羊屎一把滚汤泡，闷盖一时，去渣，冷饮。又麻油（一盅）灌下。（又）
丝瓜叶捣汁饮，可止霍乱。（又）
灶肚心黄土，泡水服，止呕吐甚。（又）
萝卜子煎汤饮。（又）
童便连饮碗许。（又）
刮痧法（节录又景岳集）　呕恶腹痛，择一光滑碗，热汤一盅，香油一二匙，入汤，将碗蘸油汤，令其暖滑，两手覆执于病者背心，轻轻向下刮之，以渐加重，碗干而寒，则再蘸再刮，则胀滞自然渐下，或泻如倾，痛滞遂减。只准顺刮，不准倒刮。
●腹痛　大公鸡（一只）　病人仰卧，放肚上，鸡即伏，如疼止，即跳下而愈。
备急丸（修园）　治寒气冷食，稽留胃中，心腹满痛，大便不通者。
乾姜　大黄（各一两）　巴豆（一两，去皮）　研末蜜丸，黄豆大，密藏勿出气，候用，每服三四丸，暖水或酒送下。按：此丸已用过二丸，即泻而愈。
绞肠痧痛欲死者，马粪研汁（或水煮浓汁。）饮之立愈。并时疾吐下垂死者，日夜各二服。（《食物本草》）
●腹急痛昏眩，腰如绳束，饮真菜油一杯取吐。（《随山宇方钞》）
●乾湿霍乱　忽吐泻不止而腹痛曰湿，欲吐泻不得而痛甚曰干
《本草从新》：凡一切霍乱症，用生熟水，名阴阳水，甚稳。
又方（《丁氏奇效良方》）
饮小便（一盅）　按：此法是治乡人最宜。
又方（《随息居饮食谱》）　治乾湿霍乱转筋，噤口痢，鼻渊，鼻衄不止，并捣蒜贴涌泉穴。（即足底心。）
●霍乱吐泻转筋（《证治合参》）
华佗百沸汤　治夏月过食水果，填塞至阴，是脾抑遏肝气，霍乱转筋。
吴茱萸　木瓜　食盐（各五钱）　同炒焦，用百沸汤煎，频频饮之。
又法　用香油染大棉线数条，刮于胸背项臂。按：顺刮不倒刮，项在颈后，臂即四肢弯。或以细碗边蘸油刮之，俟皮中起红紫色粟样，即愈。
又方　霍乱转筋，以小蒜、食盐各一两，捣　敷脐中，灸七壮，立止。
又方　脚肚转筋。
大蒜擦足心，令热即安，仍以冷水食一瓣。
又方（馀姚吴凤昌）　吊脚痧（即转筋。）
吴茱萸　食盐（各三两）　炒热，布包熨脐下丹田。从本人男左女右中指中节钩拢侧看，两头缝角量为一寸，脐下三寸便是。危急将脱者，食盐摊脐中。薄者艾炷小，厚者艾炷大。艾灸其上，二七壮即苏，后服四逆汤。柴胡、枳实、白芍、甘草各钱半。
又简便法　暮夜转筋，无人刮放，男子自以手挽其肾囊，女子自以手挽其两乳，令分向两旁。凡症轻者，无不立愈。因肝为筋府，肾子乳头，皆厥阴肝经所过也。挽其肝络，则筋舒。
又方（《医学指南》）　转筋入腹欲死者。
生姜（三钱）　酒煎服，不效再服。按：此症就是将变绞肠痧。
又方　霍乱转筋。
皂角末吹鼻得嚏愈。
又方（《丁氏奇效良方》）
以墨书木瓜二字于痛处，令病人口呼木瓜，随声而愈。
又方　反筋腹泻，两手抽掣搐搦，用妇女木梳煎服。
又方（《玉历良方汇录》　吊脚痧（即转筋）外治法。
樟脑（两许一块）　布包住，浸入烧酒令透，由背脊顺擦至尾闾，数十次即松。
●绞肠痧　按：吊脚痧在足，绞肠在腹　（《医学大成》《心法附余》）
手旋温水，于病者膝弯内拍打，有紫黑点处，以针刺去恶血紫血（按：刺避筋上，伤筋则难走）即愈。
又方（《医学指南》）
白矾（三四钱）　滚水调匀，温服即愈。
又方　盐（一撮）　置切菜刀上烧红，淬入水中，乘热饮，愈。
又方（《随息居饮食谱》）
烟筒中垢（如豆大一丸）　放病人舌下，掬水灌之，垂死可活。
又方（《丁氏奇效良方》）　绞肠痧心腹痛。
大蒜（一二个）　捣烂，涂两足心即痊，或白矾二钱研末，开水冷水各半，名阴阳水，调服，或生食芋艿数枚，味甘是痧。
又方　小儿盘肠，内钓腹痛，以葱汤洗儿腹，仍捣葱贴脐上，良久溺出痛止。
●乾霍乱（《证治合参》）
此病卒然而至，俗云绞肠痧是也。其症心腹绞痛，手足厥冷，脉沉细，或沉伏，欲吐不得吐，欲泻不得泻。阴阳乖隔，升降不通。急用盐汤探吐，及刺委中穴出血。按：委中即腿弯，不可强刺，照《医学》先用温水拍出红紫色，以针或磁锋破出紫血，旁人不得闻其气。治用理中汤（甘草、人参、白术、炮姜各七分）加减，慎勿用米饮补住邪气，难治，直待吐泻后，方可用清米汤，补接元气。若吐泻不出，胸腹胀硬，面唇青，手足冷过肘膝，六脉伏绝，气喘舌短囊缩者，死证也。
又方（《随山宇方钞》）　盐（三匙，炒黄）　童便冲服。
又方（《丁氏奇效良方》）　蒜头（一个）　捣汁冲水温服，或连服地浆水三五碗，忌米汤。
又方　韭菜汁（一盅）　温服。
又方（《食物本草》）　烦闷欲死。
槟榔（五钱）　童便清水煎服。
又方（《古今医鉴》）　盐姜汤　治乾霍乱垂毙者。
盐（一两）　生姜（五钱，同炒色变）　以童便一盅煎温服。按：对折不效再服。
又方（《随息居饮食谱》）
紫苏（三五钱）　煎服，并治蛇咬及蟹毒。
又外治法（《玉历良方汇录》）　乾霍乱，即乌痧胀，顷刻杀人，急用滚井水各半盅调白矾末二钱，以鹅毛探喉吐去暑毒，或用热童便将盐炒，调饮亦可，更用温水拍打腿弯红紫，刺出恶血。
又方　乾霍乱痧胀，将烧酒半盅用头发一团蘸透，向胸前揩擦，以酒尽为度，痧胀即解。
●时疫兼瘴（《验方新编》）
祛瘴辟瘟丹　治时疫痧瘴，老幼男女皆同。
厚朴　苍术　羌活　防风　陈皮　枳实　香附　牛蒡子（各一钱）　槟榔　白芷　藿香　川芎（各五分）　细辛（四分）　甘草（三分）　葱（三寸）　煎服。
普济消毒饮　泰和间，初憎寒壮热体重，次传头面，肿盛目合，喉喘，舌乾口苦，俗云大头伤寒，诸药莫治。东垣曰：身半以上，天之气也。邪热客于心肺，上攻头面为肿耳。制方活众刻石，以黄连　黄芩（水酒炒，五钱）　牛蒡子　大黄（各三钱）　橘红　玄参　生甘草　连翘　板蓝根（各二钱）　马勃（一钱）　川芎　防风（各八分）　殭蚕　升麻　柴胡（各七分）　薄荷（五分）　桔梗（三分）　共研末，半用汤调，半用蜜丸，噙化尽剂而愈。
●二圣救苦丸（温州府《温疫条辨》）　治温疫表里双解之药，屡效。
大黄（酒制，二两）　牙皂（去皮弦，各一两）
研细末，面糊为丸，绿豆大，每服四十丸，绿豆汤放冷送下，得汗而愈。一云每服二钱，亦视症酌之。
●五瘟丹（又）　四时瘟疫流行，并诸疟热病。
黄连　黄柏　黄芩　甘草　紫苏　香附（各一两）
于冬至日为末，用锦大黄三两浓煎去渣熬膏，和前药为丸，如弹子大，辰砂、天黄、金箔为衣，每服一丸，冷磨服，神效。
●升降散（又）　凡瘟疫未曾服他药，或一二日，或七八日，或至月馀未愈，服此即痊。
白殭蚕（酒炒，二钱）　全蝉蜕（去泥，一钱）　广姜黄（去皮，三分，用片姜黄）　川大黄（四钱，生）　研细末，病轻者分四服，每服计钱八分零。
冷酒（一盅）　白蜜（五钱）　搅匀冷服，胎产不忌，蜜丸，名太极丸，服必空腹，忌半日饮食。此方一升一降，上行下导，君臣佐使俱血。
疗时疫者，服大黄良，事见宋史。（又）

泄泻  ***************************
●泄泻（水粪夹杂）不止（《证治合参》）
猪腰（一个，批开掺）　骨碎补末，煨熟食之。
按：久泻虚症所宜，勿误食。
●腹痛水泻（各家钞本）
蒜（捣烂）　敷脚拐下窝内立止。（按：足跗后两旁圆骨名孤拐骨，敷内窝跗足面。）
●小儿脾虚泄泻（《古今医鉴》）
山药（半生半炒）　研末，每服一二钱，空心黑砂糖水调下。
按：脾泄下有定时，初泻者勿服。
●水泻久不愈（《医学指南》）
五倍子　枯矾（各等分，研末）　面糊丸，梧子大，每服三十丸，滚汤下。
又方　久泻大肠滑泄。
五倍子（炒五两，研末）　面糊丸，梧子大，空心米饮下一钱，日三服。
●暴泻不止（又）
陈艾（三钱）　生姜（钱半）　煎服。
●新久泄泻（又）
枯矾末　面糊丸，梧子大，每服三十丸，米汤下，兼治痢。
●食下即泻（又）　治泄泻不敢食，食即泻，诸药不效者。
生红柿核，纸包水湿，灰火煨熟食之，不三四个即止。
●中虚（脾胃属中）久泻（《随息居饮食谱》）
猪肚（一个）　入蒜头煮糜，捣烂为丸，梧子大，每服三十丸，米饮下。
又方　（《丁氏奇效良方》）　脾泄不止，完穀不化。
柿饼烧红，放地下，盖住，俟冷研末，米汤调二钱，年久不愈者，三服愈。大小并治。
又方　久泄不止。
大蒜（二个）　捣贴两足心，或贴脐中。
又方　大便久泻。
北产飞罗面炒熟，每晨加白沙糖（即白糖），或烧盐（烧盐火成晒盐曝成），调服。
●冷痛泻痢（又）　心腹冷痛，虚寒泻痢。
陈醋浸大蒜，食数个。
●反胃便泻（又）
柿饼，饭上蒸熟，日日同饭嚼食，能不饮水更妙。凡小儿初食饭时，亦如此嚼喂甚良。
●小儿泄泻（《丁氏奇效良方》）
葱鲜姜（各二钱）　捣入黄丹末一钱为丸，填脐内，膏药盖之。
又方马齿苋汁（一盅）　蜜（二匙）。空心煎服。
又方　巴豆（三粒去壳）　黄蜡（三钱）　共捣成膏，贴脐上，用绢缚住半日愈。如噤口不食者，加麝香三釐。

痢症  ***************************
●下痢（如冻如涕）肺痛（《痢症汇参》）
仲景紫参汤　治肺气不通而痛。
丹参（八钱）　甘草（三钱）　煎服。
●临产滞下（即痢，又）
黑山栀末，每服五钱，空心滚水下，甚者两服即安。
●胎产下痢（《证治合参》）
龟版（两枚，醋炙研末）　流水服二钱，日三服。
●赤白痢、产后痢、小儿疳痢（《随息居饮食谱》）
薤白和米煮粥食。
●五色痢（《证治合参》）
酒后便血，或下五色痢。
丝瓜络煅研，空心酒服。
●小儿白痢（又）
鸭血止此痢，并解百虫毒。
●赤白痢（又）
葱白（一握）　细切煮粥，日日食之。
●血痢　不甚滞痛，又其色全红。
木耳（炒研，五钱）　酒送，或以水煮盐醋食之。
又方（《本草从新》）　血痢。
乌梅　胡黄连　灶肚心黄土（各等分，为末）
茶调服而愈。
又方　曾鲁公血痢百馀日。
盐梅肉（一枚）　研烂，合腊茶醋一啜而安。
又方（《痢症汇参》）　如血痢，腹不痛而无后重，用炒槐花（三钱），炮姜（四分），煎服，血痢神效。合丸亦可，每服（三钱），空肚开水下。
又方（《丁氏奇效良方》）　血痢不止。
荷叶蒂（十个）　煎服，或柿饼煎汤，日饮数次。
又方　马齿苋汁（半杯）　入蜜半杯，温煮服皆可。
●冷痛泻痢
方详上泄泻。
●新久痢
方详上泄泻。
●暴痢脱肛并脱肠（《丁氏奇效良方》）
生铁（二斤）　水一斗，煎五升洗，或鳖头煅炭，入枯矾少许掺，用绢托入。
●大小人痢疾（又）
萝卜汁　蜜（各半）　和匀服之。
●小儿疳痢垂死（又）
新羊屎（一升）　水浸一夜，绞汁炖服，重者三服愈。
●噤口（一物勿要食）痢（杂本摘钞）
五穀丹　专治此症，诸药不效者可服。
五穀虫（焙乾研末，一二茶匙）　米汤调服，就能饮食。一说用酒温服。
又方（《食物本草》）　鸡内金（即鸡肫皮，不洗为是）　焙研两张，乳汁调下。
又方（《纲目拾遗》）　白燕窝（二钱）　人参（四分）　水煎，徐徐服之。
又方（《药性考》）　玫瑰花（阴乾，五朵）　煎服。
又方（《痢症汇参》）　半夏泻心汤　治此症，或去甘草，取其补降辛开，最为允当。
半夏（二钱）　人参　甘草（各五分）　黄芩（钱半）　乾姜（三分）　黄连（五分）　大枣（二枚）
又方（《修园歌括》）　仓廪汤，即人参败毒散，加米三钱。
人参　甘草（各五分）　枳实（二钱）　茯苓（三钱）　桔梗（五分）　柴胡　前胡　羌活　独活　川芎（各七分）　薄荷（三分）　生姜（一片）　陈米（三钱）　煎服。
又方（《证治合参》）　久痢噤口。
石莲肉（炒为末，二钱）　陈米汤调下。
又方　田螺（二个）　麝香（一分）　同研作饼贴脐，引热下行，即思食矣。
又方　煎萝卜汤饮之。或用萝卜切片，染蜜噙之，味淡再换，思食以肉汤与之，不可过多。
又方（《古今医鉴》）　仓连煎　治噤口，不拘赤白。
陈仓米（赤痢用三钱，白痢用七钱，赤白相兼用五钱）　黄连（赤痢用七钱，白痢用三钱，赤白相兼用五钱）　水煎露一宵，空心温服。按：不论赤白陈仓米三钱，黄连一钱足矣。
又方　纳脐膏　治此症，危急用之立愈。
黄瓜藤（不拘多少，连茎叶经霜者晒乾，煅灰存性，出火毒）　用香油调纳脐中即效。按：此藤须预备以行方便。
又方（《医学指南》）　糯谷（一升）　炒出白花去壳，用姜汁水拌湿再炒，每服一瓢，三服即止。
又方　人参　黄连（各七分）　煎服。不效再服，小儿减半，虽至危立愈。
又方　老仓米（炒香熟研末，三四匙）　淮盐火煅（即绍地盐奶）　少许，滚水下。
又方（《随息居饮食谱》）　山药（半生半炒，研末二钱）　米饮下。
又方　乾湿霍乱转筋，噤口痢，鼻渊，鼻衄不止，并捣蒜贴涌泉穴（即足底心）。
又方　反胃噎食，沙石诸淋，噤口痢疾，肠风下血。
蜜炙萝卜细嚼，任意食之。
●休息（无休无息）痢（《证治合参》）
白豆腐（醋煎）　食之即愈。
又方（《食物本草》）　白马粪（煅灰钱半）　滚水送服，治久痢赤白。
又方　阿胶止泄痢，得黄连、黄蜡尤佳，按：阿胶钱半、川连五分、黄蜡四分。煎服。
又方（《医级杂病类方》）　简易方　治下痢久脓，日百馀行，汤药不效者。
白面（炒熟）揉筛一小杯，煮粥食之，自瘥。
又方　治久痢赤白，症属肝脾者。如素称肝胃痛者而患久痢是属肝脾。鸡子醋煮，空腹食之效。
又方　治久痢白，因于寒者。炮姜（研末，一钱），米饮调下。
又方　治热毒血痢，久不已。
当归　黄连（各三钱）　乌梅（两个）　水煎空心服。
又方　治邪伤太阴（是脾经），腹痛下痢后重，或寒热交结，不得升降。
乾姜（三分）　黄连（五分）　木香（四分）　煎服。
又方（《随山宇方钞》）　治休息痢，兼治肠风便血，及热痢久不愈者。
鸦胆仁（即苦参子去壳）三十粒，外包桂圆肉捻丸，每晨米汤送下二三服，即愈。
又方（《本草从新》）　梅根叶，治休息痢，煮浓汁，饮之。
又方（《丁氏奇效良方》）　久痢百药不效者。陈石榴皮焙末，每服三钱，米汤下。
又方　鸡冠花（三钱）　酒煎服。红痢红花，白痢白花。
又方　蚕豆花捣烂，每服（三钱），沙糖（一钱），煎汤送下，或香油煎咸鱼，食数次，奇验，仙方也。按：惟胃强则可。
又方　小儿气虚久痢，初痢者不可用此。
鸡蛋（一个）　煮熟，去白用黄，姜汁研和，食之忌茶。
又方　休息痢。
老松树皮（二钱）　研末，稀粥和服一碗，日三次，必愈。又平时收红白椿树皮，分开红白，各研末分瓶收存，遇白痢，白糖调服二三钱，红痢，红糖二三钱，红白杂，红白糖并用。

五淋  ***************************
●五淋（气石血劳膏）捷径方（《医学指南》）
车前（即野田菜叶，宜自採，药肆有子无叶不可用，惟新鲜分两亦须酌加，研末，三钱）　牛膝（三钱）　煎汤送下。
又方　治五淋。
船底青苔煮水饮。
又方　治五种淋疾，及小便不通至甚者。
硝石（一两，不夹泥土而雪白者，生研末）　每服二钱，白汤下。
又方（《名医类案》）　治五淋血淋，百药无效，白冬瓜煮食，至七日而愈。
又方（外治）　五淋，王仲阳用细灰于患人连脐及丹田，作一泥塘，径如碗大，四围高起，以新汲水调化朴硝一两，倾入灰塘中，勿令漫溢，须臾大小便迸然而出。
又方（《丁氏奇效良方》）　多年木梳烧存性，空心冷水调服，男用男梳，女用女梳。或苎麻根两茎煎服，或木通五钱、甘草二钱煎服。
又方　五淋痛甚久不愈。
生天门冬捶汁半盅服。
●血淋病原（《证治合参》）
痛者为血淋，不痛者为小便血。又胞遗热于膀胱，则癃而溺血，未有不本于热者。大抵溲血、淋血、便血，虽前后所出之窍有不同，其受病则一也。
●血淋（又）
乾柿（三枚，烧存研末）　米饮下。
又方（各书）　犀角地黄汤　主治吐衄便血（是大小便），妇人血崩赤淋，照书分两派计。
生地（二钱半）　白芍（钱七分）　丹皮　犀角（各四分）　研末服，滚水送。
又方（《医级杂病类方》）　发灰散　治血淋、尿血、鼻衄等症。
乱发（洗净煅炭）　如血淋尿血者每服一钱，入麝香少许，淡醋汤调下。
又方　胖大海，时泡汤作饮。
又方（《医学指南》）　治死血作淋。
桃仁　归尾（各一两）　牛膝（四两）　赤芍　生地（各五钱）　川芎（一钱）　水煎，分四次服。
又方　血淋胀痛。
发灰末（二钱）　藕节汁调下。
又方（《丁氏奇效良方》）　白鸡冠花烧存性，研，三钱，米汤送，数服愈。
又方（《指南》）　治小便淋痛血淋效。
焦栀子末（二钱）　滚汤下。
又方（《名医类案》）　血淋百药不效。
白冬瓜治五淋，煮食，至七日而愈。
又方　便血淋。
旱莲草（三钱）　水煎服愈。
又方　外治法。
独蒜（一个）　生栀子（七个）　盐（少许）　共捣如泥，贴患人脐上，所亲患血淋二年馀，愈。
又方（失名）　血淋不通而痛甚。
肥皂（一个）　醋（一碗）　煮乾取起捣烂，贴脐上愈。
●热淋（《本草从新》）
生地汁、葡萄汁（等分，有鲜用鲜，无鲜用干，煎汁）蜜搅温服。《证治》照此加藕汁。
又方（《医学》）　外治热淋痛甚，或不痛者。
猪胆（一个，去汁少许）　入麝香三釐，以阴茎纳其中，良久即愈。
又方（《丁氏奇效良方》）　热淋涩痛。
马齿苋捣汁半盅服，或柿饼、灯草（各三钱），煎服，日数次。
●男女白淋痛甚（失名）
侧柏叶　柳梢（各五钱）　煎后，露宿一夜，空心服。
又方（《丁氏奇效良方》）　兼诸淋痛苦。
白矾末（一小盅）　覆脐上，布包一昼夜。
又方　白浊白带。
清明日所摘杨柳叶煎服，或生白果仁十粒研，水送下。
●淋沥痛甚（《证治合参》）
鸡肫皮（五钱，阴乾煅存性）　白汤送服立愈。
又方　白浊不止。
鸭蛋（一个，去白少许）　川大黄末，填满搅匀，以纸封口，饭锅内蒸熟，空心服之自止。
小便石淋几死，诸药不效，以手揉之，百千而出，如石灰之块而坚，此俱欲泄不泄而成。亦宣如玄传，是几死无可奈何之法，勿轻试。
●石淋破血（《食物本草》）
牛角烧灰末（一钱）　酒送，日数服。
●沙淋石淋（《医级杂病类方》）
牛麝通淋散　治此症溺如屑块胀痛者，立通。
牛膝（五钱）　麝香（五釐）　先煎牛膝去渣，调麝香服。
又方（《医学指南》）　草豆饮　治沙石淋。
黑大豆（百二十粒）　生甘草（一寸）　水煎乘热入滑石末一钱，空心服。
又方（《随息居饮食谱》）　反胃噎食，沙石诸淋，噤口痢疾，肠风下血。
蜜炙萝卜细嚼，任意食之。
又方　石淋痛楚。
胡桃肉（一斤，现剥拣去油者）　同米煮浆粥，日日食之。按：久病者服此，初病要通恐塞。
又方（《证冶》）　沙石淋。
九肋鳖甲，醋炙黄，末二钱，酒送下。
又方（《丁氏奇效良方》）
白扁豆根（数寸）　煎服。
又方　沙淋小腹急胀，茎内痛如刀割。
瓦松煎浓汁，熏洗小腹，两时辰通。
膏淋（《医级杂病类方》）
海金沙散
海金沙　滑石（各一两）　甘草（二钱半）　研末，每服二钱，灯草汤空心调下。
●赤白浊（《证治合参》）
秘方治此症如神。
鸡蛋一个打一孔，去白留黄，拨散，掺入川大黄末三钱搅匀，白纸封固，贮于碗，饭锅蒸熟为丸，每服三钱，空肚或酒或开水送下，二三次愈。按：如难丸，用此蒸熟。时嚼服，仍用酒水送下，惟湿燥不等加服四钱。
又方（《丁氏奇效良方》）　治白浊。
白果打烂，包于龟头，扎紧一夜愈，或每晨捣生白果，冲豆腐浆服。
又方　赤浊。
益母草叶茎子均可用，取汁温服数次。
●淋急阴肿（又）
外治法。
泥葱半斤煨熟捣烂，罨脐上。
下淋（又）
芹根捣汁，井水下，小便出血亦然。按：芹有水陆两种，此用水芹。

关格  ***************************
●关格论（《证治合参》）
关者不得小便，应出者不得出也。格者吐逆，应入者不得入也。上下俱病也。此阴阳乖戾，气血稽留，更实更虚，升降失常，不得尽命而死，病之最巨最急者也。按：此如有头痛寒热、上逆下闭，是伤寒之类，非此症也，不可误认。
●关格（又）
喻嘉言进退黄连汤。
●治格
黄连　人参　乾姜　半夏（各钱半）　桂枝（一钱）　大枣（二枚）　水煎温服。
●治关
黄连（姜汁炒，七分）　人参（人乳拌蒸）　炮姜　姜半夏（各钱半）　肉桂（五分）　大枣（二枚）　水煎温服，平日服桂附八味丸三钱。
又方　皂角散　治大小便不通，关格经三五日者。
大皂角（烧存性，研末，五分）　米汤下，又以猪脂（即版油）一两煮熟，以汁及脂俱食之。又服八正散，加槟榔、枳壳、朴硝、桃仁、灯心草、茶树根。
八正散
车前子　木通　滑石　瞿麦　焦栀子　萹蓄　制大黄　甘草（各二钱）　灯心（二十节）　加药各用钱半。
又熨脐法　治关。
炒盐乘热熨脐腹，冷则易之。（分作两包。）
又法　大田螺（一个）　盐（少许）　同捣碎，置病者脐下一寸三分。（尺详吊脚痧。）用帛或布紧繫之，少顷小便如注。
又方（《本草从新》）　大蒜治关格不通，捣烂敷脐，能达下焦，消水，利大小便。又说，捣纳肛门，能通幽门。即小肠上口，凡敷大蒜屡闻起泡，候他自平为是。
又参看法（详胞转《古今医鉴》）。

大小便不通  ***************************
●两便不通（《证治合参》）
倒换法　治内热小便不通。
大黄（一两）　荆芥（二两）　研末，每服二钱，开水送下。
如大便不通　大黄（二两）　荆芥（一两）　研末，每服三钱，开水送下。
又方　大小便不通。
独蒜煨熟贴丹田。脐下三寸，尺详吊脚痧症。
又方（《食物本草》）　集要方。
葱白捣填脐中，灸七壮，立下。
又方（《医学指南》）　治热症小便不通，腹胀疼痛欲死。
蚯蚓（五七条）　研烂，投凉水一碗搅匀，澄清去泥滓饮下，即时通。大便热疾，不知人事几死者，服之立效。
又方（《玉历良方汇录》）　全葱（一斤，不洗）　生姜（一块）　淡豆豉（二十粒）　盐（一匙）　共捣烂作饼，烘热扎脐上，久之气透自通。
又方（《名医类案》）　大田螺（一个，在水者妙）　盐（一匙）　和壳生捣碎，置脐下一寸三分。（尺详上。）用宽布紧繫之，暴下而愈。
●初生大小便不通（《增广大生要旨》）
腹胀欲绝者，急令人温汤漱净口，吸咂儿之前后心及脐下两手足心，共七处，吸咂五七口，取红赤色气透为度，气透则便自通。

大便不通  ***************************
●年高冷闭虚闭（《医级杂病类方》）
半硫丸　治此症及痃癖（犹急滞也）冷气。
半夏（汤泡七次）　焙研末，硫黄明净研细（等分），生姜汁打糊为丸，每服三五十丸，温酒送下。
又方（《食物本草》）　炒阿胶（二钱）　葱白（三寸）　煎服。此方系裁定。
又方（《玉历良方汇录》）　凡产妇及老弱人风秘不通，难用药者，此方主之。
松子仁（去皮，三钱，研烂）　酒（半盅）　开水冲服，即通。
●大便秘塞（《食物本草》）
羊胆汁灌服，即通。
又方（《名医类案》）　紫菀末（钱半）　开水送下，须臾大便遂通。
又方（《证治合参》）　大便难。
桃花研末服。
又方（《本草从新》）　外治大便不通，气奔欲死者。
乌梅（十粒）　汤浸去核，丸如枣大，约入肛门，少时即通。
●痘症大便不通（《丁氏奇效良方》）
葱（一握）　捣成饼，敷脐上，用锡壶盛热水，熨葱上。

小便不通并数  ***************************
●小便秘塞立死方
五苓散。
泽泻（三钱）　猪苓　茯苓（各二钱）　白术（一钱）　桂枝（五分）　加大小蓟（各二钱，即映山红、土续断）此方（宣如玄）传。
●男妇热结尿痛不利
乾荷叶煎浓汤饮，即愈。
又方　栝蒌末（三钱）　酒调服，即愈。
●小便不通（《证治合参》）
猪胆连汁，笼入阴头，包住一二时，汁入自通。
又法　田螺（一个）　盐（少许）　生捣烂，敷脐下一寸三分，即通。
又方　小便不通，小腹胀满，不急治，即杀人。
连根葱白（一斤）　捣烂炒热，以布裹，分作两包，更换熨脐下即通，再加麝香少许，尤速。
又方（《本草拾遗》）　龙眼核（去黑壳打碎，钱半）　煎服，如通后欲脱，以此肉煎饮。（此是虚不能通。）
又方（《食物本草》）　胀急者。
象牙屑（三钱）　煎服。
又方（《时方妙用》）　治癃闭。
人参　麻黄（各一钱）　长流水煎服。
又方　倒换法。（详大小便症。）
又方　蚯蚓方。（又）
又方（《医学指南》）　猪胆汁投滚酒中服，立通。
●小便闭，连胸腹痛（《玉历良方汇录》）
陈海蜇（四两）　荸荠（二个）　煎汤服，神效。
●小便闭，连痰气塞（又）
白萝卜子（炒香研末）　滚汤吞下数钱，立通。
又方　新象牙末（一钱）　河水煎汤服。
●女人小便不通（《医学指南》）
紫菀（研末）　井华水调服三撮，即通。如小便下血，五撮止。
又方（《类方准绳》）　妇人积血，小便不通。
牛膝膏。
桃仁（去皮，炒）　归尾（酒洗，各一两）　牛膝（四两，去芦，酒浸一宿）　赤芍　生地（酒洗，各两五钱）　川芎（五钱）　按此方想是十剂之数，一剂不效，须再剂，日夜可服三剂。
老虚人小便不通（《类方准绳》）
琥珀散　因虚老心气闭塞而然。
琥珀（研末，一钱）　浓煎人参汤下，有验。
又方　利气散　治老人气虚，小便闭塞不通。
绵耆（去芦）　橘红　甘草（等分同研末）　煎服三钱，自通。
又方（《名医类案》）　七十老人，秋患小便不通，念馀日，百方不效。
地肤草捣自然汁，服之遂通，此草叶名铁扫帚，虽微物而有回生起死之功，故并载之。
●初生小便不通（《增广大生要旨》）
初生六七日不小便。
葱白（三四寸，捣烂）　人乳拌入儿口内，再与乳吮嚥下，即通。
●小便过多（《食物本草》）
象牙烧炭（一钱，研末）　开水送下。
又方（《医级杂病类方》）　缩泉丸　治脬气不足，小便频多。
乌药　益智仁（等分研末）　山药糊丸，每服五十丸，空心米饮下。
又方（《医学指南》）　治遗精虚漏，小便馀沥，及夜多小便。
益智仁（二十四个）　水煎入盐少许，服。
又方　治小便多。
萆薢（三钱）　夜煎服之，永不夜起。
又方　治肾气不足，小便频数，日夜百馀次。
乌梅　益智仁（等分研末）　山药糊丸，每服三钱，空心盐汤下。
又方（《证治合参》）　小肠中热，下焦虚冷，小便多者。
牛乳饮之。
又方（《随息居饮食谱》）　小便频数，肠风下血，赤白带下，并以白果煨熟去火气，细嚼，米饮下。
又方　胡桃肉卧时嚼之，温酒下。

胞转并交肠  ***************************
●转胞一证（《古今医鉴》）
阴阳关格，前后不通，寻常通利大腑，小水自行，中有此证，诸药不效，失救则胀满闷乱而死。予尝以甘遂末水调敷脐下，内以甘草节煎饮，及药汁至脐，二药相反，胞自转矣，小水来如泉涌，此急救之良诀也。按：甘遂照《医学指南》用三钱，甘草节按用一钱。
●过忍小便胞转（《类方准绳》）
自己爪甲烧灰研末，水服。
又方　男妇过忍转胞不小便。
滑石末葱汤调服。
又　内外治方。
良姜　葱头　紫苏（各一握）　煎汤洗。
●过忍（小便不通并治）五淋（《丁氏奇效良方》）　强忍后有血点滴出者。
尖槟榔（一个）　煎汁，冲白蜜服。
密室内熏洗小腹外肾肛门，留汤，再添棉絮蘸洗，以手抚于脐下，拭乾，棉被中仰坐，垂脚自舒其气，次用蜀葵子（二钱半），赤苓、赤芍、白芍（各五钱），锉碎，每服（三钱），煎汁，乘热调苏合丸（三粒）并研细，青盐（五分），食前温服。
又外治法　炒盐（半斤）　囊盛熨小腹。
又葱熨法　治小便难，小腹胀，不急治杀人。
葱白（三斤，切断炒热）　以青绸裹分两包，更替熨脐下，即通。
又方　葱白汤　治小便猝暴不通，小腹膨急，气上冲心，闷绝欲死。此由暴气乘膀胱，或从惊忧，气无所伸，郁闭而不流，气冲胞系不正。
陈皮（三两）　葵子（一两）　葱白（两茎）　煎服。
又方（《类方准绳》）　治男妇过忍小便，胞转。
滑石末（五钱）　葱（二枝，后入）　煎服。
又方（《随山宇方钞》）　治男女胞转，不得小便，小腹胀至八九日者。此病医多不识，必至水气攻心而死，此方神效。
滑石（一两）　寒水石（细末，三钱）　冬葵子（五钱）
煎服。宜久煎，石味方出。
又方（《食物本草》　阿胶（三两）　水二升，温服。是随时服。
又方（《本草从新》）　发灰（二钱，研末）　醋汤调下。越今治孕妇过忍小便，胞转，用此愈。
●妊娠转胞（《增广大生要旨》）　胎坠于下，胞系被压，故名转胞，产后自愈，勿用药。
●交肠（《名医类案》）　丹溪治马姓，年五十，嗜酒痛饮不醉，忽糟粕出前窍，尿溺出后窍，脉沉涩。
当归　熟地　白芍（各三钱）　川芎（钱半）　海金沙　槟榔　木通（各二钱）　桃仁（钱半）　木香（五分）　八帖安。
又方　一妇患此症。
破漆纱帽（问盔头铺）　煅灰研，米饮下。
又方　一人患前症。
旧袱头（即妇人乌纱帕）　煅灰，酒调下五分愈。

遗尿  ***************************
●梦中遗尿
燕子窠之草烧灰研末，水调服。
又方（《医级杂病类方》）　桑螵蛸（即螳螂子，药肆是杂树上，非桑树上也。要真自辨）　炙研末，糯米饭捣丸，空腹米饮下钱半。
又方（《医学指南》）　治遗尿不禁。
鸡肫皮（一具）　并肠（干去秽净，不用水洗）　男用雌，女用雄，烘研末二钱，开水下。
又方　益智仁（七个）　桑螵蛸（七个，详上）　为末，温酒调服，用熟白果送下。
又方　治夜中遗尿，将本人睡席常尿湿者，烧灰研末，酒下二三钱，数服即愈。
●下虚遗尿（《食物本草》）
羊脬以水盛入，炙熟，空腹食之，四五次愈。
又方（《随息居饮食谱》）　猪脬甘咸凉，炙食。
●小儿遗尿（《玉历良方汇录》）
鸡肫皮连肠（一具，干去秽净）　猪尿脬（一个，治同）　各炙焦研细末，每服一钱，酒送下，男用雌，女用雄。
●治男妇尿坑　按：见厕欲尿故名　良方
硫黄（二钱）　葱头（七钱）　同捣烂，用布包罨脐上。
●胎前产后遗尿　详于胎。

遗精白浊  ***************************
●梦遗（《时方妙用》）
沉芊绿云：心藏神，肝藏魂，肾藏精。梦中所主之心，即心之神也；梦中所见之形，即肝之魂也；梦中所泄之精，即肾之精也。要之，心为君，肝肾为相，未有君火动而相火不随之者。当先治其心，而后及其馀，宜黄连清心饮。
黄连（五分）　生地（五钱）　当归（钱半）　人参（一钱）　甘草（五分）　茯神（二钱）　枣仁（三钱）　莲子（莲心九粒）　煎服。
又方（《时方歌括》）　封髓丹　治梦遗失精，及与鬼交。
砂仁（一两）　黄柏（三两）　炙甘草（七钱）　蜜丸，每服三钱，淡盐汤送下。
又方（《医学指南》）　治梦遗。
五倍子（一两）　茯苓（二两）　研末，面糊丸，每服（三钱），白汤下。
又方（《本草从新》）　奠一曰：荷叶（研末）　酒服三钱，治遗精极验。
又方（《随息居饮食谱》）　治心动遗精。
莲子心（一钱，研末）　入辰砂（一分），淡盐汤下。
●虚泄（《医级杂病类方》）
鬼仙丹　治男子嗜欲太过，精血不固而多热。
莲鬚　芡实　石莲子（各十两，研末）　金樱子（三斤，研末）　熬成膏，搅上三味末为丸，每服三五十丸，空心盐水下。
又方（《随息居饮食谱》）　治虚弱遗精。
猪肚（一个）　入莲子带心皮　煮烂为丸，桐子大，淡盐汤下三十丸。
又方　遗精淋带。
羊石子，外肾也。功同内肾而更优，治下部虚寒。
又方（《医学指南》）　治遗精。
胡桃肉（四两，研烂）　黄蜡（二两）　化开，共合为丸，每服一钱，滚水下。
又方　治梦遗。
鹿角锉细末，止脱精梦遗，酒服一钱。
又方　治暂睡即泄。
白龙骨（四两，研细末）　韭菜子（二两，炒研末）　每服一钱，空心酒调下，即愈。
又方　小菟丝丸　治虚劳遗浊。
石莲肉　山药（各二两）　茯苓（一两）　菟丝子（五两，研末）　山药糊丸，盐酒汤下二钱。
●遗精白浊（《医级杂病类方》）
蛤苓丹　治此症久不能止者。
茯苓　车前子　文蛤　白莲蕊（等分研末）
糯米糊为丸，每服（二三钱），空心开水下。
又方　治此症兼久带。
金樱子（去毛）　芡实（等分研末）　米糊作丸，每服三钱，白汤下。
又方（《医学指南》）　金珠粉丸　治阴虚火旺。
●白浊
真蛤粉　黄柏（各四两，研末）　水丸，酒下二钱。
又方（《证治合参》）
生白果（十枚）　日服取效。

痰饮喘哮  ***************************
●痰饮　控涎丹　甘遂（面裹煨）　白芥子　治痰（稠则为痰）涎（稀则为饮）凝闭，以致胸背、手足、腰胁牵痛，吐逆厥冷，姜汤下五分。
●饮（《名医》）　仲景云：气虚有饮，用肾气丸。即六味丸。歌诀：地八山山四，丹苓泽泻三。按：时人多是阴虚阳盛，方中惟山萸肉照歌减半。补而逐之。诚开后学之矇瞶，济无穷之夭枉。每服三钱，开水下。
●胸胁饮（气积聚疼痛《医级》）　甘遂（五分）　半夏　白芍（各二钱）　甘草（四分）　煎，和蜜服。
●痰嗽不已而见血（又）　百合（蒸焙乾末）　款冬花（炙末）　蜜丸圆眼大，临卧细嚼。
●痰（《名医》）　橘红（一斤）　甘草　盐（各四两）　水五碗，慢火煮乾，捣末，随时点服。
●久嗽　生姜（五两）　饴糖（八两）　煎熟，食尽愈。
●三十年嗽（《千金方》）　百部熬，入蜜，不时取服。
●久咳嗽（《名医》）　喉中作声不得眠，白前为末，温酒调服一钱，可多服。
●小儿虾蟆咳（香桥陶祖培）　闻得叶柴梗之子，如地力大者，俗名孵鸡娘，煎汤服，无不愈。嗅法（《医鉴》）　治咳逆服药无效者，好硫黄　乳香（等分）　酒煎透，急令患人嗅之。或天黄（一钱），酒一盏煎透，嗅其热气即止。
●喘　黑锡丹（《时方歌括》）　黑锡　硫黄（各三两，同炒，结砂研至无声为度）　葫芦巴　沉香　熟附子　肉桂（各半两）　小茴香　破故纸　肉豆蔻　金铃子（去核）　木香（各一两）　研末，酒煎，面糊为丸，桐子大，阴乾，以布袋擦令光莹，每服四十丸，姜汤下。治脾元久冷，上实下虚，胸中痰饮，或上攻头目，及奔豚上气，两胁膨胀，并阴阳气不升降，五种水气，脚气上攻，或卒暴中风，痰潮上膈等症。
肺虚发喘少气，并治大小人，难以布息。（《医鉴》）　参桃饮　人参（二钱）　胡桃（二个，去壳不去皮）　生姜（五片）　大枣（二枚）　食后临卧时，煎服。按：此慎勿将实喘为虚喘。
●实喘　旋覆代赭石汤　人参（三分）　半夏（二钱）　甘草（四分）　生姜（一片）　大枣（二枚）　代赭石　旋覆花（各三钱）　按：初喘痰多为实，久喘痰少为虚。
●小儿痰壅喘急（《医鉴》）　巴豆（一枚，去壳）　杵作丸，棉花包裹，男左女右塞鼻中，痰即坠下。
●小儿痰喘（《名医》）　观音赐方　人参（寸许）　胡桃（一枚，去壳不去衣）　煎服愈。
●哮喘（丁氏）　每早吃米仁粥一碗。
咸哮冷哮，每早食豆腐浆，愈。
●年深哮喘（《本草》）　鸡子数枚敲损，浸尿缸中三四日，煮食，姜汁竹油汤送，能去风痰。
●小儿咸哮喘嗽（《名医》）　乌贼骨末，白糖和服，愈。
●小儿咸哮喘（又）　甜瓜蒂（七枚，研细）　冷水调，澄清服，即痰涎喘定，次日再服，三度病除。

心胃气痛等  ***************************
●一切心疼（《名医》）　生地汁合面，勿加五味，作糕饺食，久服虫自泻出。
●九种心腹疼（《食物》）　公鸡肫皮（七张，煅末）　酒调服，立效。
●真心痛（丁氏）　桑叶杵烂，开水送服。
●心气痛甚及小肠气痛（《证治》）　蒲黄（一钱）　五灵脂（去砂土，一钱）　共研末，醋水煎服。
●心痛气痛（丁氏）　盐（一撮）　放刀口上炭火烧红，淬入水中，乘热饮之。
●心痛（《随山宇》）　生菜油（一怀）　温服。
又方　当归末（三钱）　酒送服。
●心腹痛，不问新久，寒热皆效（《食物》）　肉桂心（六分）　白芍（炒，二钱）　甘草（五分）　不效再服。
●心腹大痛危急者（《证治》）　良姜（面炒）　厚朴　五灵脂（等分）　共末，醋水调服一钱，立止。
●心痛（《医学》）　蜜（一小盅）　酒（一碗）　合煎汤，送枯矾末一钱，温服出汗。
●积年心痛立效（又）　浓煮独蒜头，淡服，以饱为度，不再发。
●蛔厥心痛（《随山宇》）　服缫丝汤一碗，止。
●蛔虫心痛，痛时口出清水者是（丁氏）　米仁（一两）　煎浓汁服，虫死俱出。或乌贼骨末（二钱），醋调服，或生地取汁，冷服。
●心痛兼胃气救急奇方（《证治》）　治男妇心痛，牙关紧闭欲死者。隔年葱白（三五茎，去皮须），杵成膏，入口，麻油送下或和服。所停虫物，化为黄水，微利为佳，永不再发。
●心胃气痛（《医学》）　生白矾　熟白矾（等分末）　面糊丸，樱桃大，每服三丸，白酒下。
●心胃痛至死（又）　良姜末（四分）　米饮调下。
又方　炒盐（一钱）　生姜（二片）　煎服。
●心胃方（《良方》）　新棉花子（炒黄末）　每二钱温酒下，连日三服，即可除根。
又方（道法）　牙皂（一两）　朱砂（四钱）　共末，饭黏为丸，梧子大，烧酒送下十丸。
●九种心痛及腹胁积聚滞气（《名医》）　牛膝（一两）　炒烟尽，研末，醋糊丸，梧子大。
每服九丸，熟酒下。
●心脾痛（又）　求神赐方，名一服散。高良姜（逐寒）　香附子（散气等分）
越按：定每服钱半，煎服不效，可再服。
●寒热胃气等症（道法）　棉花子（炒起微烟）　醋喷一次，又炒又喷，计七次，炒乾末，每服三钱，白酒送下。
●胃气痛（丁氏）　芝麻炒焦末，温酒下。
又方　沙糖（半杯）　白酒调服。
●胃脘久痛，屡触屡发，数服可愈（《医级》）　荔核（一钱）　木香（八分，共末）　开水调下。如病在血分，加五灵脂、没药（各一钱）。挟火呕吐者，加栀子（二钱），吴茱萸（三分），川黄连（一钱）。挟寒者，加乾姜（四分），桂心（三分）。
●胃脘痛极，诸药不效者（又）　牙皂煅炭末，开水送服。
●铁落饮　治肝经相火之逆，为痛为厥者。（又）　称锤（一枚洗净）　煎汤煎药，取重镇意。
按：肝气之病，先贤不道，而又今世得此疾者甚多，以致后人治无头绪。曾见绍城时贤张璞山、陈勉亭、赵晴初、陈东畦，凡遇此症，不外建中汤、小柴胡汤、逍遥散、当归四逆汤等加减，治效多多，诚足法也。有曰心痛，有曰胃气，有曰肝气，其实不外乎此方也。如真心痛，手足青至节者，死不治。如真肝气，土败木贼者，亦不治。若专用延胡、香附等散气破血之药，是只治其标，不治其本，恐难尽效。标本兼治者，散气中加滋阴药也，其庶几乎。如左金丸，初治则效，久治则不效者，因治标不治本故也。鄙见如此，以待后贤笔削，则幸甚矣。

胸胁腰腹  ***************************
●罨胸熨法　治胸下闭闷结痛（《医级》）。香附　莱菔子（各五钱）　麸皮　生姜　葱白（各一两）　盐（四钱）　丁香（二钱）　酒麴（二粒）　切捣炒热，以帕包之，乘热熨胸下。
●胁下刺痛（王暗人）　小茴香（炒）　枳壳（麸炒）　共末，每服二钱，盐酒汤送，效。
●两胁胀满（丁氏）　炒盐包裹熨之。
●痰在胁下及皮里膜外（丹溪）　白芥子（钱半）　煎服。
又（丁氏）　炒白芥子末（钱半）　开水下，虽年老虚弱百治不效者，三服除根。
●邪留胁下或水气内结，以致痞硬作痛（《医级》）　牡蛎（四钱）　鳖甲（三钱）　煎服。
●胁漏出水（丁氏）　乌牛耳垢，敷之。
●小儿胁痛（《食物》）　马粪中粟，煮粥食之。
按：马如食草，何粟之有，须饲粟者，未能尽化，可有其粟。若疑心，勿使他知。
●统治腰痛（《医学》）　川芎（钱半）　当归（三钱）　煎服。
●卒腰脊痛（失名）　鹿角（五寸）　烧赤，投浸酒内一宿，温饮良。
●腰痛如刺（《医学》）　鹿角屑（四两，炒黄末）　温酒下二钱，加牛膝为丸，更妙。
●腰痛甚（又）　丝瓜根（煅末，二钱）　温酒下，无则丝瓜络连子，亦效。
●肾虚腰痛（又）　小茴香末，入猪腰内，煨服。
又方　鳖甲（炒黄末）　每服二钱，日两服。
●腰疼流泪属肾虚（又）　破故纸末，温酒调下。
●腰痛（《证治》）　槟榔（末，二钱）　温酒送下。按：此方内伤外感俱可。
又方　日啖生栗子愈。
又方　六味汤，加炒川断、炒杜仲各三钱，神效。
又方（樊福生）　桂心（三分）　参三七（五分）　共杵末，温酒冲服，已验。
又方（丁氏）　韭菜汁温服，如腰痛兼酒湿作泻，白术三钱煎服。
●中恶腹痛（《医学》）　艾（三钱）　煎服。
●阴毒腹痛（《证冶》）　急饮热酒，又用葱白打碎，炒热敷脐，或用布包熨脐，令汗出，痛止。若厥逆（手足并冷）六脉欲绝者，葱白（半斤）敷排脐上，布覆，以熨斗熨之，更换为妙。
●寒犯三阴，腹痛，脉绝肢冷（《医级》）　葱（一握）　炒热熨关元（脐下三寸）穴。
●血胀腹痛（《证治》）　韭菜汁，热酒冲服，或桃仁（一钱炒研）酒下。
●腹内生疮毒药不能治（又）　皂角刺（三钱）　酒煎或水煎，温服。
●腹中痛块如刀刺（丁氏）　商陆根杵碎蒸熟，以布裹两包，更换熨痛处。
●心腹冷痛（《证治》）　醋浸大蒜头，食之。醋煮亦可。
又方（丁氏）　艾叶（二钱）　香附（三钱）　醋（三匙）　丸服、煎服俱可。
●心腹胸胁并痛欲死者（《医学》）　古铜钱七文，或九文，甚至二十四文，煮汤饮，即愈。
●蒸脐法　胸腹结痛不可忍以此蒸之（《医级》）。
丁香　木香　茴香　肉桂（各一钱）　香附（五钱）　共末加青葱，合捣成饼，放脐上，艾如荔核大，灸之，令药气内通遂止。按：此穴可以多灸。

疝气奔豚  ***************************
●诸疝痛（丹溪）　小茴香　破故纸　吴茱萸（各五钱）　芦巴（盐水泡炒，七钱半）　木香（二钱半）　共末，萝卜汁为丸，桐子大，淡盐汤送下五十丸。
●肝气滞逆攻痛胁肋并肠气寒疝诸候（《医级》）　川楝子（三钱）　茴香　木香（各一钱）　吴茱萸（四分）　煎服。
●疝气攻冲胸胁，呕吐不止（又）　焦栀子附子（等分）　米糊作丸，每服钱半，茴香、木香（各三分），煎汤送下。
●远近疝气偏坠，脐下胀痛，外肾肿硬，渐大湿痒　吴茱萸（酒浸、盐汤浸、醋浸、童便浸，各四两，浸一宿，焙乾）　泽泻（一斤，去皮，酒浸一夜，焙乾）　共末，酒糊丸，桐子大，每服五十丸，食前或盐酒，或盐汤送下。
●阴肿核痛大如升者（樊氏）　马鞭草捣　涂。
●疝气痛（《证治》）　茴香（二两，炒研）　绢包更换熨之。或以大茴（七分）　小茴（钱半）　乳香（五分）煎服。
●治疝如神（《玉历》）　上巳（三月初三）　端午（五月初五）　日採谷树叶（择如云版者），线穿阴乾，每用四钱，煎汤服，小解一二次，愈。轻者一服，重者两服。
又方　经霜葫芦（烧灰）酒下。
又方　栝蒌（一枚，研末）　红糖拌服。
●症（病否有块）瘕（病去块除）疝气（《随息》）　羊石子（外肾也）煨烂，或熬粥食。如下部火盛者忌之。
●阴寒腹痛欲死及疝气上攻（《证治》）　胡椒（四两，研末）　冷米汤调匀，用纸三层蔽其脐眼，以椒敷于脐之上下四围，须臾腹热如火，即愈。
●偏坠气神方（《医鉴》）　五倍子（五六枚，烧炭末）　温酒调服，以醉为度。
●小肠气，绕脐冲心　连蒂丝瓜络，烧炭研，每服三钱，热酒调下。
●小儿㿉（音颓阴病）疝胎疝（《随息居饮食谱》）　双蒂茄，悬门上，出入视之茄蔫（不鲜也），所患亦蔫，茄干亦干矣。
又法　双茄，悬门上，每日抱儿视之二三次，钉针于上，十馀日消矣。
●小儿阴肿（《各家》）　用炭灰一盆，即将阴囊坐一印，即将艾灸印上，使一人问好否，一人即答好了，连问连答三遍，即愈。
●小儿脬囊肿（《证治》）　或坐地为蚓为蚁吹著，蝉蜕五钱煎汤，温洗数次。服桂枝（四分）　猪苓　茯苓　泽泻（各二钱）　白术（五分）　煎汤。
●小儿风热，外肾赤肿，日夜啼哭，不数日，皮退如鸡卵壳者，仙传方（《玉历》）。老杉木烧灰，入绿豆粉，以菜油调敷神效。
●奔豚气痛（《随息》）　捣韭汁服。

膈症  ***************************
●翻胃噎膈（《壶隐子医谭》）　翻胃者，止于胃中翻来覆去，有欲吐不吐之意。若噎膈，则全然吐出，盖翻胃轻，而噎膈重矣。
●噎膈仙方，治食不得下（《医级》）　硼砂（钱半）　青黛　乌沉香（各二钱末）　再用白马尿。如翻胃者，易黑驴尿，白萝卜（一斤），生姜（半斤），俱取汁，铜锅内，和尿熬成膏，每服（三茶匙），加前末药（七釐），开水下，日三服，当日即能开关，进食，诚神验方也。
又方（《食物》）　糯米粉，以老牛口涎，拌作丸。取涎法，水洗口后，用盐涂之，少顷即出。
●噎塞不通（又）　羚羊角屑末（八分）　开水送下，并角摩噎上。
●咽喉噎塞，饮食不下（《玉历》）　打米杵上细糠蜜丸，弹子大，常含一丸，咽津，久服愈。
●噎膈（《本草》）　燕窝脚（色红紫名血燕，功用与燕窝同）　性重达下，微咸润下，甚效。
又方（《证治》）　白鹅尾毛（烧灰）　米汤每送一钱。
●噎膈极验方（《丁氏》）　油透木梳（一个，烧枯为末）　温酒下一盅，即能饮食。
●小便不禁及气噎食不消（《食物》）　鸡嗉（鸡受食处，焙乾末）　开水下。
●鼠膈（《玉历》）　凡在人前不食，必于密地偷食，见人则畏置之。肌瘦面黄，是食过夜鼠馋之涎，十大功劳叶，一名鼠怕草，叶似蒲扇，有五角，角有刺（焙乾末），每服一钱，早上温酒下，服至半月，病自愈。
●翻胃（《证治》）　大梨（一个）　丁香（十五粒）　刺入梨内，湿纸包煨熟，而引能使下也。
又方　乾柿（三枚）　连蒂捣烂，温酒和服，甚效，切勿以他药杂之。
又方　鸡膍胵按：即肝肫大小心肠。鸡肫去皮秽不洗，一具　烧存性服。一说男用雌，女用雄，鸡肫皮酒炒焦末服。
●有三世病反胃至孙（《本草》）　柿干同饭常食，不饮水愈。
又方　驴溺须热饮之。如反胃有虫者，白马尿热饮，可愈。
又方（《食物》）　反毛鸡（一只，煮烂去骨）　人参　当归　食盐（各半斤）　再煮食之。

虫症  ***************************
●杀腹藏一切诸虫（失名）　惟多食野鸭（按：春夏秋有毒，惟冬令可食。）寸白虫，又蜂窠（烧存性末）酒送一匙，虫即死。
又方（《证治》）　马齿苋活水和盐煮食。（按：《名医》云：寸白虫惟月之初上日三行可药死。）
●[虫|羊/心]虫作痛神方（《医学》）　苦楝根上皮（洗净）　水煎，露一宿，次早烧猪肉（一块）嗅其气，然后服药，其法上半月服，其虫尽下。
●蛔厥（手足冷也）血症（《医级》）　芜荑　雷丸（各一钱）　乾漆（二两）　共末，水丸，开水下二钱。
●蛔痛唇红（又）　川椒　吴茱萸（各一钱）　黄连（二钱，共末）　乌梅肉（三钱）　用水另煎膏，末和乌梅膏为丸，每服一钱，姜汤下。
●蛔虫上出口鼻（《验方》）　川椒（开口者，研）　开水冲服，即愈。
●肺虫　《名医类案》：许叔微精于医，云：五脏虫皆上行，惟有肺虫下行，最难治。当用獭爪焙末调药，月之初四初六治之。此两日，肺虫上行。按：此用药以楝根皮或川椒末煎服为便。
●虫咬心如刺（《医学》）　生艾汁，隔宿勿食，先食香味之物少许，咀嚼勿吞下，令虫闻香，然后艾汁饮之，虫自出。
●虫积肚痛（《玉历》）　葱汁（半盅）　菜油（半怀）　调和服，虫化为水，便除根矣。

积聚痞块  ***************************
三圣膏膏药，贴积聚，五脏之积为积，六腑之聚为聚。积有定位，聚无常处；积如杯覆，有定处，聚亦如杯覆而无定处也。
●诸痞胸膈闷而不痛（《医级》）　石灰（十两，炒红，醋熬成膏）　官桂（五钱）　锦纹大黄（二两）　共末搅匀，磁瓶收藏，以柿漆纸小布摊贴。
●化铁膏　治积块久不愈者（又）　肥皂　姜（各四两）　葱　独蒜（各半斤，各捣烂）　皮硝（半斤，化水）　大黄末（四两）　先将肥皂熬膏，入硝水再熬，次入葱蒜姜，熬至三炷香，滤去渣，后入大黄，搅匀成膏，另以醋炒麦粉黑，再入醋，同前药再熬成膏，用纸布摊贴积块上，神效。
●一切痞块（又）　水红花子（在水边，一碗，研碎）　水数碗，桑柴火熬成膏，量痞大小，用纸布摊贴。
●积聚胀满（《食物》）　白马粪，同蒜捣膏，敷患处效。
●积聚痰气痞胀（《各家》）　黑丑（炒，二两）　香附（炒）　五灵脂（各一两）　共末醋糊丸，桐子大，每服二十丸，食后姜汤下。
●琥珀膏（贴积块《医学》）　大黄　朴硝（各一两）　共末，大蒜捣成膏，贴之。
●痞块（《玉历》）　鲜水红花（即水边蓼）　同老蒜打烂，加皮硝一二两捣成饼，比块大一围，放痞上，用布扎紧，干则再换，痞自消。
又方（张璞山说）　一人痞块，商陆根，杵烂蒸熟，用绸裹擦之愈，如转移他处，亦擦之愈。
●症瘕腹胀（《名医》）　一人用三稜、莪术，以酒煨服，下一物如黑鱼状而愈，或加香附子水煎，多服取效。
●血瘕症癖（《证治》）　鳖甲　琥珀　大黄（等分）　共末，温酒送下二钱，恶血即下。
●脾积痞块（又）　猪脾（七个）　每个用新针刺烂，以皮硝一钱擦之，盛磁器内七日，用铁器焙乾。又水红花子七钱，同杵为末，温酒空肚调下。一年以下者，一服愈。五年以下者，两服。十年以下者，三服。
●嚼风成症下虫不止（《医级》）　油篦箕　油木梳（各一具）　洗净，每截一半，煅研末，一半煎汤送服。
●皮肤中痛（《玉历》）　名曰症疰，醋调燕窠泥，敷之即愈。
●三稜煎丸（《医鉴》）　治饮食过伤，诸般积块，又治妇人血块，乾血气，及经闭不通。大黄（八两，醋浸焙末）　三稜（末）　莪术（煨末，各一两）　醋熬干为丸，绿豆大，每服二三十丸，食后白汤送下。
●大小人痞积，时痛难忍，并远近恶积，服之神效（《各家》）　乌梅（三枚，去核）　巴豆（十八粒，去衣油）　胡椒（五十四粒）　共研烂，或加水为丸，绿豆大。大人每服十丸，或十三丸，小人九丸或七丸，空心白汤下。
●小儿痞块（樊氏）　飞黄丹（五分）　独蒜（一个）　面（一撮）　和杵成饼，贴痞上，外用大蚬壳覆之，一宿即效，鼻中有蒜气者便妙。
猢狲袋
牛皮胶　五倍子　二味水烊化匀，敷，立消。

痨症  ***************************
●浴法（上青紫庭追痨仙方）　香草（一名佩兰，一名省头草）　乃三尸九虫所憎之物，煮汤沐浴，其虫必死。今之人病，莫重于痨，天下名医多不能疗，盖由一人得病，传染子孙亲姻族属，故曰传尸痨，乃至灭门尽族，人皆畏之。或焚尸山林，殡弃江湖，不入坟墓，族属无骨肉之亲，夫妇弃义合之礼，有此伤痛，深可悯怜。凡觉得此病，不先焚灭三尸九虫，服药无效，十少一生。凡人多秘此法，不传于世，人以疾呼为宿业，甘心受病，至死无憾。嗟乎！误矣。今述上圣之方，以救世人，三月四月，取香草五片，捣熟，解衣坐之，令气入下部，散入腹中，从旦至暮，其尸虫尽去。
●痨瘵（《名医》）　邵氏女年十八，染瘵疾，灸药无效，渔人煮鳗羹与食，觉内热，病寻愈。今医家所用鳗鱼煎，乃此意也。
又方　葛洪曰：鬼疰者，是五尸之一，疰又挟诸鬼邪为害。其病变动，有三十六种，至九十九种，大略使人寒热淋沥，沉沉默默，不的知所苦，无处不恶。累年积月，渐就沉滞，以至又传旁人，乃至灭门。觉如是候音，急取獭肝一具，阴乾杵末，服方寸匕，日三，未愈再作。
又说　獭爪屑为末，以酒服之。獭爪者，殆獭肝之类与？
又一妇染瘵病駸剧，遇赵道人见而言曰：汝有瘵疾，不治谓何？答：医药罔效耳！赵曰：吾得一法，治此甚易。当以癸亥夜二更，六神皆聚之时，解去下体衣服，于腰上两旁微陷处，针灸家谓之腰眼，直身平立，用笔墨点定，然后上床，合面而卧，每灼小艾炷七壮，痨虫或吐出，或泻下，即时平安，断根不发，更不传染，如其言护全。
又有女事郑迪功，苦有骨蒸内热之病，时发外寒，寒过内热，附骨蒸盛之时，四肢微瘦，足趺肿，其病在脏腑中。适处州吴医，只单石膏散，服后体微凉如故。其方出《外台秘要》，只用石膏，研极细，新汲水服方寸匕（四方，一寸瓢也。余依此）。取身无热为度。
●验痨病有虫否（丁氏）　乳香烧烟薰病人手背，男左女右，以绸帕掩手上良久，有毛从掌中出。白者易治，红者难治，黑者不治。无毛者，非虫症也。
●灸痨虫法　用湿纸条贴背脊上，先乾者，即痨虫处，以墨记之。用艾多灸，先备火盆，烧红，并用绵兜罩住病人口鼻，虫出付火盆烧之，免飞入旁人口鼻，多结人冤。
●虚痨（又）　黑大豆炒熟研末，红枣煮熟，去皮核，同豆末为丸，每服四钱，盐汤或酒送下，名坎离丸。
●男女童痨虫积（又）　五穀虫（焙黄色，一两）　粳米　糯米（各二两，炒）　共研细，沙糖米汤调服。
●小儿腹大肌瘦、面黄痞块等症（又）　白芙蓉花（阴乾研末）　入鸡肝内扎合，饭上蒸熟食。
●童子痨仙方（《玉历》）　屋上晒乾雪白猫粪，多收，以土裹火煨研细，黄糖拌食，或略加炒米粉，亦可。
又方（《随息》）　蚕蛹（茧内虫也）　甘温补气，止渴杀虫。治疳积童痨，助痘浆乳汁，缫丝后滤干，晒焙极燥，可以久藏。气香，最引蜈蚣，故须密收，炙食味佳，患脚气者忌之。猘犬咬者，终身勿犯，误食必难免也。

手足冻裂并趼  ***************************
●手足开皲（即开裂《证治》）　白果嚼　涂。
●脚开裂缝无冬夏者（又）　鸡屎煎汤渍半日取效。
●手背皴裂（《本草》）　大枫子捣烂涂之。
●脚跟开裂出血（丁氏）　生虾肉（三枚）　杵敷，外用皮纸盖之，不可擦损，一二日愈。
●手足冻疮（东坝蒋佳云）　沙糖煨滚，用棉花蘸贴患处，连年来不发。
●冻疮皮裂（丁氏）　萝卜菜煎汤洗后，用蟹壳煅研末，油调涂。
●冻疮溃烂（又）　蚶子壳（煅研）　香油调搽，如疮湿，则燥掺之。
又方　制香附末搽。
●手足冻裂出血（又）　猪脑髓，入热酒搅散洗，或牛皮胶炖化涂之。外用纸黏贴。
●远行脚趼成泡（《证治》）　水调生面张涂之，一夜即平。
●手指掌皮厚如铁（丁氏）　苦参酒煎服，外用苦参末，酒调敷。
●尸脚坼裂（《食物》）　牛皮胶烊摊布上，烘贴之。
●脚底木硬（《食物》）　牛皮胶、生姜汁化开，调南星末涂上，火炉熨之。

男妇阴中诸症  ***************************
●阴纵（《证治》）　谓前阴受热，挺长不收也。
小柴胡汤　柴胡（钱半）　姜半夏（二钱）　人参（八分）　黄芩（钱半）　甘草（五分）　生姜（一片）　红枣（二枚）
三一承气汤　大黄　枳实　芒硝　厚朴　甘草　两方随意煎服。
●阴痿（又）　谓元气耗散，肝筋受伤，不能起也。
八味丸，六味丸。
●阴缩（又）　谓前阴受寒，缩入腹内也。
●正阳散　附子（制）　皂角（酥炙去皮弦，各一两）　炮姜　甘草（炙，各二钱半）　麝香（二钱）　俱研末，每服二钱，开水送，或附子理中汤。
●阴挺阴吹（《医级》）　妇人阴中挺出数寸（如菌如芝），宜一阴煎、栀子、龙胆、六黄汤。如挺由胞络损伤，宜三阴煎、左归饮、四物汤。如阴虚滑而致拖，秘元煎、固阴煎。如气虚而挺出，补中益气汤。如阴挺引腰痛痒，水杨汤，熏洗能瘥。如阴吹气泄奔鸣，补中益气汤、补阴益气汤，加丹皮、栀子可愈。
●阳痿阴寒（《随息》）　羊石子（外肾也）　功同内肾（即腰）而更优。治下部虚寒，遗精淋带，症瘕疝气，房劳内伤，阳痿阴寒，诸般隐疾，并宜煨烂，或熬粥食，亦可入药用。下部火盛者忌之。
●阳痿（丁氏）　麻雀（即麻鸟）　煮食之，须冬令。或用麻雀蛋，尤妙。
●阳事不起（《证治》）　泥鳅煮食。
●脚膝无力，阳事不举（又）　羊外肾一枚，煮服。
●阳物挺胀（丁氏）　甘草梢（二两）　黑大豆（半斤）　煎浓汤服。
●飞丝缠阴，肿痛欲断（又）　威灵仙煎浓汁洗。
●生产阴门触破数日（蒋佳云）　老水蛤壳（煅研）　麻油调敷。
●女子交接，违理血出（《证治》）　雄鸡冠血涂之。
●女子阴痛阴痒（《本草》）　蛇床子　白矾煎汤洗。

痿  ***************************
●痿症（《医学》）　两足痿弱，不能动。
嫩鹿茸　人参（各五钱）　长流水煎服，连进数次愈。
又一方　用新砖火烧红，以醋烧之，候温，布包，烙脚上遍处，立能行动。
●痿症神方（丁氏）　栗子两个，必须两面俱扁者，交五更时，细嚼一粒如浆，不饮茶，不出言语，运气吞下，送至脐下三寸（名丹田）。再嚼一粒，照前式，听其熟睡。食至半月后，不必服药，自能渐渐行动。至百日内外，起居如常，已验。法虽奇，每日只宜两粒，不多少。


卷四  ——————————————————————————————————————————————————————————————————————————————————————————

痘瘄  ***************************
●痘疹大略
或谓公馀，略览医书，知先天（孕时）之毒，发于痘疹。盖为父母者，或质禀阳强，及食椒姜熏炙热毒之物，归于欲火，贻于胎胚，而又不愿服药。及有名无实之女科，不清胎火，遗害儿身，并有名无实之儿科，不善升散，草率了事，医虽如是，咎各半归。
●稀痘法（《古今医鉴》）
独圣散　丝瓜老者，近蒂之梗，取三寸，放新瓦上，桑柴火烧成炭，研末，沙糖搅匀，时与儿服完，则痘疹少。或蒸热三两日不出者，或每遇作热时，即与食之，出痘必稀。
●痘中热症（又）
热毒上攻头目，热胀疼肿，血丝遮睛，用洗肝散。
归尾　川芎　羌活　薄荷　栀子　防风　大黄　甘草（各七分）　壮热盛者，加黄连（三分）　黄芩　黄柏　栀子（各七分）　肿胀不能开者，用鸡蛋清（一个），调黄连末（一钱），涂两太阳、两足心，以引热下行。
●痘后痈毒（又）
不问痈发于何经，初起红肿时，即用黑豆、绿豆、赤豆，皆用醋浸研浆，时时以鸡翎刷上，随手退去如神。
●痘后口烂（又）
天黄散　治痘疹后，多食甜物，及食积疳热，唇口生疮，牙床肿烂，甚至牙落，臭不可闻，神效。
南星（五钱）　雄黄（一钱）　拌入，用湿纸包煨为末，每以指蘸药敷患处，日三四次，临卧再敷，以咽为妙。
●火闭痘（《本草纲目》）
胖大海（二钱）　煎服立起，并治一切热症。
●痘疮稠密（《食物本草》）
生犀角　新汲水磨浓汁二分，冷水冲服。
●痘疮黑陷（又）
牛黄（五釐）　朱砂（一分）　研末，蜜浸，胭脂取汁，调搽。
●痘疮溃烂（又）
腊月黄牛屎，烧取白灰，敷之，或卧之，即易痂落无瘢。按：腊月黄牛屎寻在路上，请识者拣之或磨坊牛间。
●痘中虚症（《时方歌括》）
治气虚血弱之总方，小儿惊痘虚甚最宜。
黄耆（一钱）　人参（七分）　甘草（三分）　肉桂（春夏一分，秋冬二分）
●痘疹危笃
喻嘉言云：黑锡丹，凡遇阴火逆冲，真阳暴脱，气喘痰鸣之急症，舍此别无方法。即痘疹各种坏症，服之无不回生。予每用小囊佩带，以得吾身原气，一遇急症，不及取药，用此无不灵效。按：大人服八分或一钱，小儿三四分。
●痘疹扒破黑陷（《丁氏奇效良方》）
破则掺过他药，复扒破者，取露天高泥墙上白螺蛳壳，洗净煅为末，掺之，名白螺散。并治痘不收靥，兼治黑陷。
又（《各家钞本》）　痘疹擦破者恐泄元气，真血竭、赤石脂，煅为末，将纱包扑之，即愈。
又（《古今医鉴》）　痘疮抓破成脓血，用多年草屋上及墙上烂草，焙乾研末，干敷。若浑身破烂，其效如神。
●痘初发免险症（又）
大黄、苍术熏之。
●表散疹方（又）
带红壳小米熬，不拘时服，并治痘时出疹。
●出花免抓（又）
孩子出花，往往有抓破者。欲其不抓，可于床下用木盆（一个）装冷水，将红纸撕十数块，绿纸数块，漂在水面，自不抓矣。
●阴户有痘（又）　雄黄末，清油调，鸭毛蘸擦。
●舌与鼻孔有痘（又）　黄丹老土砖共研末，吹，或青扣布烧灰，吹，或鸭粪烧掺。

外科  ***************************
诸疮大略
曾闻杜景桥论一切疮疡，如服过败毒散　（茯苓　枳壳　柴胡　前胡　羌活　独活　川芎各二钱　甘草一钱　薄荷钱半　鲜姜一片）　者，其势衰，则易治。（《名医方论》）罗东逸云：仙方活命饮穿山甲酒炙三片　防风七分　皂角刺　没药各五分　乳香　归尾　白芷　花粉　贝母　陈皮　甘草节各一钱　赤芍　银花各二钱　酒一盅冲　乃疡门开手攻毒之第一方也。治一切疮疡，未成脓者内消，已成脓者即溃。又止痛消毒之圣药也。若脾胃素弱，营卫属血气不调，则用托里消毒散（人参　黄耆　白术　当归　川芎　芍药　银花　白芷　甘草各一钱，连翘三钱　茯苓二钱）。此两方，是万古不易之治也。越谨录。
统治一切疮毒等症
●护心散（《玉历》）　此散治一切外症毒甚者，急宜服此。
真绿豆粉（一两）　乳香（五钱，与灯心拌）　同炒研，研好吹去灯心，两味一同再研末，用生甘草一钱煎调下，每服一钱，凡痈疽在三日内，连进十服，使毒气外出，方免变症。稍迟内攻，渐生呕吐，或鼻生疮菌，不食则危矣。五日后亦宜服，服至一两，则香彻疮孔中，真圣药也。
●恶疮肿毒叫号猝难辨症（丁氏）　独头蒜（数个）　香油拌，厚敷。
●疮皮厚不出头（丁氏）　麻雀屎（研细）　醋和如豆大，乘湿放疮当中，即穿破。
又疮毒肿硬无头，蛇蜕贴于肿处。如燥贴不住，用水浸湿。
咬头膏（《各家》）　苍耳虫（一根）　膏药（一张）　贴患处，其头即通，治一切无名肿毒，疔疮恶毒，甚效。
●治疮肿，风入垂死，血出不止方（《随山宇》）　杵生葱白，入口细嚼封上，初痛后痒，痒定，更换敷七八度，愈。
又方　醋淀（即混脚），麸、酒糟、盐、花椒总熬热，布裹熨疮，冷则易之。
●遍身烂疮，脓血淋漓，按此疮药不胜敷，可用（《古今医鉴》）
败草散　治痘疮脓血淋漓之方。屋上多年烂草，经过霜雪，或盖墙草，晒乾焙为末，搽敷。
●马咬人疮，及马汗入疮（《食物》）　白马尿烧灰和猪脂涂。
●小儿百鸟朝王疮（《各家》）　芦甘石、滑石各末，冰片麻油调敷。
●人面疮（丁氏）　雷丸（三钱）　轻粉　茯苓（各一钱）　为末敷，或贝母煎灌疮口，数日愈，为末敷上亦可。生在两膝，亦有生两手弯者，眼口能动食。
●脓窠疮（又）　旧龌龊鞋（一只）　旧丝棉絮筋　各烧灰，候冷，大枫子肉研末，菜油和匀敷之，湿者燥掺之。
●鱼脐疮（又）　疮窄而长，肿而黑者，腊猪头骨烧枯研末，鸡蛋白调敷。
●蜂窠疮形如蜂窠之多孔（又）　小坛纳碎布，火烧成烟，向患处熏二三度。
●蜘蛛疮，形如蜘蛛状，极痒（又）　豆腐皮烧枯末，菜油调搽。
●蚂蚁毒，形如珠粒，成片成串，或红或白，破则流水，好而复发（又）　穿山甲（焙末）　香油和敷。
●蠼螋疮，又名蟑螂，其疮初如粟米，渐大如豆，如火烙浆泡甚痛者（又）　春茶叶研末，麻油调搽。
●蟢儿疮，蟢子隐于壁间，以尿射人，遍身生疮，如汤火伤（又）　乌鸡翎烧灰，鸡蛋白和敷，或嚼梨敷，或杵韭菜汁涂，或萆麻子敷。
●疮内或（出鸟雀，或出乱发，或出瓜菜杂物又）　狗屎（干而白者）　烧烟燻之，出尽物自愈。
●火烧成疮（《随息》）　饧糖烧灰敷。饴糖诸米皆可做，以糯米熬者为胜。
●十年恶疮，下疳，赤游火丹（又）　老母猪屎，烧存性研敷之。下疳及赤游火丹，同。
●火丹（《玉历》）　芝麻炒研，菜油调敷，大小人俱神效。
又　缠腰火丹，凡腰间起红泡一圈，若不早治，缠转者，不救。蛇壳（一条，烧存性）　粪坑板上浮泥，刮下同研，童便调敷数度，即愈。或用粪缸上旧竹箍，煅研，麻油调搽。
又方　烂铁锈，磨浓敷之，立效。
●赤白蛇缠疮（丁氏）　兜粪杓上竹箍煅研，香油调涂。
又　白蛇缠，红土香油调敷，或陈石灰麻油调敷。
又　蛇缠丹毒，糯米粉合盐嚼涂，或龙胆草研末，柿漆调涂。
●十肿丹毒（《丁氏》）
一从头项起肿，散开者。葱白杵汁涂。
二从头项起红肿，痛苦异常者。赤小豆研末，鸡蛋白调涂。
三从面部起红肿。伏龙肝即灶心土，研牛皮胶，水化薄调涂。
四从背上起赤点。桑白皮研末，羊油和涂。
五从两臂起赤肿，黄色。柳水烧灰，井水和涂。
六从两胁起赤肿。旧铁锈研末，猪油和涂。
七从脚背上起红肿。猪槽下土研末，麻油和涂。
八从脐上起红肿。槟榔研末，醋和涂。
九从两脚起红肿。乳香，羊油和涂。
十从阴囊下起红肿。门限下千步土，研末羊油和涂。
更有毒重者，满身皆是。油菜子擂酒频饮，油菜叶杵敷，无叶以子代之。
●芥菜疥（俗名）　王四六说，一人患此症，用牛间内黏壁多年牛屎，刮取煅炭研，麻油调敷愈。
●疥疮　（胡瀛峤）用皂角刺四两入猪肚煮熟，去皂服肚，已验。有人误以皂角（即牙皂）服而致命数人，附志。
又方（王老大）　樟脑　枯矾　胡椒　蜡烛油和匀擦之，已验。
又洗疥癣疮方（宗净明）　白果树枝或树皮，煎洗二次愈。
●诸恶毒疥癣（丁氏）　驴屎烧灰掺，或醋和搽。
●一切癣（《洞天奥旨》）　半夏（三两，杵末）　陈酱汁，调涂二三度，即瘥。
●头面癣疮（《随息》）　手足皴裂，下疳阴蝨，并用白果，杵涂擦。
●虫癣（《证治》）　带露丝瓜叶（七片）　逐片擦七下，愈。
●风癣有虫（《本草》）　海桐皮　蛇床子（等分研末）　腊猪脂调搽。
●牛皮风癣（《食物》）　牛蹄甲　驴粪（各一两）　烧存性研末，油调，抓破敷之，五七日即愈。
●癣（传蔼庭）　见宁波俗传治癣，陈墨搽之愈。不愈，碗一只，皮纸封口，针破细孔，将穀糠敷上，用火烧之，自有糠油滴下，以此油涂之，愈。
●疮癣发蝨（丁氏）　银朱（四五分）　揩擦厚纸上，点著，放干碗内，用一湿碗盖上，有汗用指揩擦发中，覆以帽，则虮蝨皆尽矣。以此烟汗，擦于猪鸡熟肝片上，贴诸疮癣之有虫者，愈。虫蚀肛门者，以此烟汗，和枣肉作丸，绵裹纳肛中，须留绵头在外，以便次早取出，一宿便愈。
●丹药毒（《玉历》）　因生疮过服丹药，以致火毒发作，水中丝草大抵俗云蕴草如丝者书云捣敷。
遍身泡如梨，破则水流，其泡复生，内有小石片，如指甲大（丁氏）。三稜　莪术（各一钱）　研末，酒调服。
●天疱疮（《东医》）　有数种，书云：形如鱼胞，内多白水，按之不紧者，乃数种之轻者。天荷叶（在家园老花盆上阴面）　同盐少许擦之，愈。
又徐傅二人云：滑石、青黛、金黄散搽，效。
又（丁氏）　天疱形如水泡，大黄磨水，时涂之。或莲蓬烧研末，井泥和敷。或荷花瓣杵损贴。
又（各家）　蚯蚓粪研末　青黛（少许）　鸡蛋白　和搽愈。或野百合（《证治》生百合）杵烂敷之。
●黄水疮（《玉历》）　老菱壳烧灰，小磨麻油和搽。
●诸恶疮（《本草》）　贝母末，入雄黄少许掺之。
●治恶疮第一（又）　雄黄、硫黄末掺之。或马齿苋捣敷，或生肥皂（去子弦及筋）捣烂，醋和敷，立愈。不愈，再敷。肥皂，辛温泻热毒，不拘奇疡恶疮可用。此物方书少载，若贫人僻地，仓猝无药者，用之甚便。
●一切肿毒未成已成者　用牛皮胶热水浸软，摊厚纸上，留中一孔贴之。未脓者内消，已脓者外出。
●无名肿毒（《医鉴》）　蚯蚓屎（一股）　皮硝（两股）　研细，新汲水调敷，干则再上。
简易方，能托散诸毒，并女人乳痈，尤效（大生）。远志用米泔水浸洗，打去心，酒煎服，滓敷患处。
●一切诸毒围方（《玉历》）　乳香　没药　麝香（各三分）　蜒蚰（两条）　同捣烂，敷患处，即消。《东医》云：乳香止痛长肉，令诸疮内消，为疮家奇药也。
●无名肿毒（又）　芙蓉花，或叶，或皮，或根，捣涂。起者消，成者脓，溃者敛，奇效。入赤小豆敷之，更妙。
又初起时，用蚤休（土名金线重楼）一味研末，醋调敷，甚妙。
又　银花、甘草，治肿毒初起，内服此药，外敷远志，一切恶毒，无不立消。但宜早服，倘疮毒已成，则脓必外溃，无从消散。金银花（二两）　甘草（二钱）　水煎，酒冲服。若毒在下焦，加牛膝（二钱）。孕妇忌用牛膝。按：此内外夹攻最妙。
又（《随息》）　山药捣烂涂，即散。
又　醋调大黄末涂。
又　葱白杵烂，和蜜涂。
●善恶诸疮（《名医》）　无药可治者，惟赤小豆皆能治。有僧发背，状如烂瓜，周邻家乳婢，腹疽作，用之皆如神。其法：细末，水调敷疮，及四旁赤肿，药燥药落，再敷。
●恶疮有肉如饭粒突出（丁氏）　马齿苋烧枯研末，猪油调敷。
●百种顽疮（又）　蒲公英、马齿苋捣敷。
●诸疮结管（又）　粒不收口，浮石（周身小孔落水不沉）南方又名赶车石，煅灰末，麻油调搽，切勿洗去，每日搽添极厚，自然连管拔出。或用鳖甲炒研末，香油调敷。
●诸疮久不收口（又）　明瓦（须多年天窗经过霜雪者）　煅灰末，冰片少许，麻油调敷，湿则燥掺之。
又诸疮收口生肌，牛屎（要山上陈者）焙末，搽敷数次。
诸疮毒类分
●小儿头面，或遍身生热疮者是胎毒（丁氏）　陈石灰　黄柏　滑石（各二钱半）　研，桐油和搽。
●发中火珠疮（又）　疮如珠者，疼痛相染不已，亦能伤命。生萝卜杵烂，入醋浸，敷患处。
●凡顶上生疮　五色如樱桃状，破则自顶分裂，连皮剥落，脱至足，名曰肉人怪病，常饮牛乳自消。
●一切头疮（《证治》）　羊屎烧存性，或燥搽，或麻油和搽。
●头疮生蛆（又）　丝瓜叶汁，搽之。
●癞头疮（王暗人）　用露天泥墙上远年稻草，或茅屋上旧草，烧灰，麻油调敷，愈。
●小儿胎癞验方（《玉历》）　土茯苓（二两）　苦参（五钱，焙）　陈芭蕉扇（一柄，焙）　俱研细末，柏油（一杯）调涂，可除根。此药初搽必痛，顷刻便止。
●小儿头疮（《食物》）　野路久干牛屎，烧灰，轻粉麻油调搽。
又　小儿头疮胎毒等疮（《医鉴》）　白芷　五倍子（各五钱）　花椒　黄丹（各二钱半）　枯矾（一钱）　共焙末，疮干，香油调搽，疮湿，乾掺之。
●面上疮（《各家》）　线鸡烂溏屎搽上，七日愈。
又　面上肥疮，血风疮。黄连、黄柏、黄苓、轻粉、文蛤（等分）　为末，香油调敷。
●小儿疳疮（《本草》）　生嚼栗子敷之。
●口舌生疮（《医学》）　疼痛臭烂，阴阳散。乾姜　黄连（各五分）　研末，干敷舌上。
又　绿云散　炙黄柏（二钱半）　青黛（五分）　共末，掺于患处。
又蜒蚰火（樊氏）　是口舌内生疮者，用桐油搽入，甘甜出涎，又搽知油气，病愈。
又方（医学）　黄丹　蜂蜜（各三钱）　水煎，鹅翎刷上。
又　咽喉口舌生疮，吴茱萸三钱为末，醋调，敷两足心效。
●一切口疮（《证治》）　鸡内金烧灰敷之，立效。
●口内肉球（《医学》）　球根如线如钗股，吐出乃能食，捻之则痛彻心者，用麝香（三分）作三次服。
又（《丁氏》）　根如线长五寸余，如钗股，或用人发烧灰研，开水送。
●满口烂疮（又）　萝卜自然汁，频嗽去涎，又含朴硝。
●口臭（又）　大黄烧研擦牙。
又（《医学》）　香薷含之。
●口唇肿黑，痛痒不可忍（丁氏）　大铜钱（四个）　石上磨，猪油和涂。
●唇口疮（《玉历》）　黄如蜡者，旋覆花（五钱）煅末，香油调敷，用葵花亦可。
●口唇紧不能开，不治则死。（《丁氏》）　乱发　露蜂房　六畜毛　同烧灰，猪脂和敷。
又口唇紧小，名茧唇，又名渖唇，新白布作卷如杯大，烧放刀上，俟其汗出，取搽十馀次，并以青布烧灰，冲酒服。或五倍子、诃子肉（等分）为末，香油调敷。
●唇菌（蕈也）症（《丁氏》）　嘴唇陡然翻突，形如猪嘴，对时必死，黄溏鸡屎敷之。燥则再敷。按：此屎大败毒。
●驴嘴风（又）　下口唇先肿，系危症，牛膝叶加盐、酒糟，捣敷。
●唇乾裂痛（《证治》）　桃仁杵和猪脂敷上，又或橄榄烧研，和猪脂敷。
又方（丁氏）　白荷花杵损贴之。
●唇裂生疮（《医学》）　瓦松生姜杵和，入盐（少许）涂。
●唇边生疮，多年不愈（丁氏）　蓝靛叶取汁，多洗。靛汁亦可
●唇口疮（《玉历》）　黄脂如蜡者。旋覆花（煅存性研末）麻油调搽，即愈。
●鼻中生疮（《医学》）　杏仁（去皮尖）　杵如膏，人乳调涂，甚效。
鼻孔穿烂（丁氏）　名鼻疳，五倍子烧存性研，黄蜡、猪油和匀敷。
又　鼻疮脓臭，锅底煤冷水送服（二钱）或玄参末吹之。
●眉间生疮谓之燕窝疮（丁氏）　白矾汤，或芥菜汤，或白菜杵涂，或肥皂烧灰、枯矾（等分）为末，香油和敷上。
●耳蕈鼻痔极妙方（胡瀛峤）用乌梅肉，塞半月愈。此胡升高秘方。
●耳忽大痛（樊氏）　如有虫，难忍，蛇蜕烧研吹之。
又　耳塞疼痛，韭菜根杵汁滴入。（《证治》百虫入耳，聤耳亦然。）
●耳底疼痛，时流脓血（丁氏）　大木鳖（一个）研末，醋调汁，滴耳内，次早愈，余垢亦自脱去，干痛，蛇蜕烧灰吹之。
●耳后疮（名镞耳）　地骨皮煎汤洗，又研末，掺疮，如疮干，麻油调上。
又　耳疮肿痛，五倍子为末敷之。如干者，水调掺。
又　耳内诸脓疮（《医学》）　柿蒂烧存性，研细，用物吹入耳内，效。
●小儿甜疮（丁氏）　生于面耳口间，嚼生米涂之。
又　耳边疮烂，生羊血。要新鲜不见风者佳搽之。切勿洗去，愈搽愈厚乃痊。
又（樊氏）　鲤鱼瘟（即耳边毒），天南星末，大黄末，飞罗面（等分），水和涂。
又耳缝湿烂绿豆，枯矾、黄丹（等分），研敷之。
又冻耳成疮　生姜自然汁搽。
●黄豆入耳（丁氏）　鹅翎管截长（二寸），去其中膜衣，留少许于一头，以有膜之头入耳中，口吸气即出。
●羊鬚疮（《玉历》）　此疮生颔下，如疥疮，多黄水者，旧绵絮胎（少许）烧灰，麻油调搽，即效。
又方　小红枣（数枚）烧灰，香油调敷，亦效。
●颈上生疮（丁氏）　大如樱桃，有五色者，疮破则颈皮断，日饮黄牛乳，久则愈。
对口初起（又）　不论偏正，蛇蜕（一条）煅炭末，酒调服，或嫩桃花尖（七片），用铁物杵烂，贴之。
又方　大肥皂（一个，去子及边）　妇人篦下发垢（三钱）　生山药（三寸，乾者亦可）　同许，厚敷之。或山药，绿豆粉杵匀，醋调敷。或鸡屎（雄者妙）敷数次，最能败毒。如荔枝核末，尤妙。
●对口疮方（《各家》）　猪脑子（一个）　朴硝调匀，摊布上作膏药贴之，即愈。
●吕祖治发背灵宝丹（《玉历》）　栝蒌（五个，去壳取子）　乳香（五块，如枣大）　共研细末，白蜜一斤，同熬成膏，每服三钱，温酒送下，此为孝子，而特降医治也。
又方　全黑公牛屎　黑芝麻（各等分）　同杵，涂患处，已溃即效，既腐者生新，至验。
●发背初起（各家）　溏鸡屎，入核桃壳（要半个全的）内，合毒上，将大艾团，固放壳上灸之。灸至百馀壮，其气透肉内，自愈。
又灸法（丁氏）　小麦面（即粉）和作条，围疮口，再用杏仁（去皮尖）杵烂填满，熟艾作薄饼，如围大，三饼四面点火灸之。三饼完，黄水出，毒消，愈。按：怕痛须厚敷杏仁。
●背疮溃烂（《食物》）　黄黑牛屎（多年者晒乾为末）　入百草霜，搅匀，掺之。按：牛屎寻路边干宿者亦可。
●发背恶毒（《各家》）　蟹壳（煅存性，一两）　大黄（三钱，各研末）　醋调，旧笔敷上，已成者留头，未成，敷二三次即去。
●发背危急（丁氏）　蟹壳炙脆为末，临卧温酒冲服，或人屎烧灰，醋和敷。
●发背欲死　详统治一切疮毒等症。
●坐板疮（王暗人）　炒姜末，枯矾末，先洗后搽。
又（《玉历》）　松香　宫粉　硫黄　寒水石（等分）　熟猪版油，和敷。
又（《证治》）　生芝麻　嚼敷之。
●肛门疮（丁氏）　鸡内金烧末，干敷之。
●心窝成漏（《玉历》）　凡胸膺一片如碗大，无皮溃烂，浸淫成漏，流脓血水，经久不愈，此方掺之，即愈。荸荠粉，看疮大小，日掺之。毛达可曰：亲试数人，其效如神。
●腋臭（《各家》）　腋臭人闻不可言，谁知子母亦相传，若还得遇仙方药，管取教君却断延。用自己小便洗一次，米泔洗二次，鲜姜自然汁一日擦十次，一月后除根。
又一方　白矾末，百草霜（少许）　半月擦一次，半年除根。
●胁下漏疮（丁氏）　白牛耳内垢，取时用盐（少许）放牛耳内，内牛耳痒，易取，敷之。
●脐疮不干（《玉历》）　白矾　龙骨（等分）　煅研敷之。（全壁传八爷）红旧譁叽，烧灰敷，已验。
●小儿脐疮（《随息》）　马齿苋烧灰敷。
●小儿脐烂成风（又）　杏仁（去皮尖研）敷。
●肾漏（《本草》）　石灰散　治此症阴囊先肿，后穿破出黄水，疮如鱼口，能损命。五倍子（同石灰炒黄色，去灰）　摊地出火毒，研细，不犯铜铁器，乾掺上。
●阴肾猝痛（《食物》）　牛屎烧灰，酒和敷之，良。
●阳肿极痛（《各家》）　马齿苋杵烂，敷数次，消。
●阴囊肿烂，肾子落（出丁氏）　凤仙花子　生甘草（各二钱，研）　香油调敷，食蒸老母鸡，亦妙。（按：胃开则可。）
阴囊湿气，甚至无皮（《随息》）　川椒　黄柏　蛇床子（等分）　先熏后洗，二日愈。
●玉茎疮溃（《证治》）　五倍子末，丝瓜汁，搽之。
●阴囊及茎热肿（丁氏）　牛屎、黄柏煎洗。
●肾子肿痛（又）　牛屎（烧灰）　酒和敷，或荔子核烧研，酒服钱半。
●囊烂（各家）　因坐板疮，毒水流落作烂，甘草汤洗，滑石未敷，愈。
●人咬指烂　久而欲脱，及阴头生疮，诸药不愈者。鳖甲（煅成性末）鸡子清，和敷。
●阴囊肿痛（《证治》）　煨葱盐杵烂涂。
●阴茎风痒（丁氏）　蒜秆煎水洗。
●飞丝缠阴，肿痛欲断（又）　威灵仙煎浓汁洗。
又方　阴囊奇痒，名肾囊风，又名绣球风，已破者为肾囊痈。阉公猪肉（四两，须肾处者佳）　胡椒（十粒，打碎）　煎洗，日数次，数日愈。或包盐蒲包（一块，约一尺大），熬汤洗之。洗毕，原水存留，再热再洗，一日数次，三日愈。患二三十年者，屡效。或新荷叶（一张）　连须葱头（七个）　煎，先熏后洗。
又方　茄树皮（连根叶）　切碎，煎，熏洗一周时。
又方　蒜梗煎洗。
●阴毛虫痒（又）　白果打碎搽之。如阴中生蝨，槟榔嚼汁搽，并以少许煎水洗。
●阴肿生疮（又）　枸杞根煎汤，多洗。
●肾囊生疮（《玉历》）　头发烧灰　苏叶（焙乾）　杉木皮（烧灰）　研细，乾掺，或桕油调敷。
如囊烂无皮，以苏叶包之。
●肾肠风痒痛（又）　陈壁土研细扑之。
●又方（又）　乱发炭煎汤熏洗。
●阴囊肾茎肛门痒难忍（又）　陈葫芦烧炭，擦掺患处。
●阴囊乾湿痒（又）　乌贼骨、蒲黄末，扑之。乾者，油胡桃油搽。
●阳头溃烂（又）　女人经布烧灰，油和涂之。
●下部虫蚀　丹皮末（二钱）酒下，日三服。
●肾茎中痛（又）　甘草梢（八分）煎服。
男子病后，伤于交接，卵肿，或缩入肚内，绞痛欲死（又）　急取本妇人阴毛烧灰，开水送，并取洗阴水饮之。越曾医一妇，新产将满月，夫与交后，小肚痛而难愈。用华陀十件方葱白五茎烘熨小腹即愈。
●淋急阴肿（《证治》）　泥葱（八两）　煨熟捣烂，罨脐上。
●阴肿（又）　桃仁杵烂涂。
●小儿卵肿（丁氏）　蚯蚓连土为末，吐涎调敷。如因坐地，被蚯蚓呵肿者，雄鸭口涎，抹之。
●小儿囊肿（又）　薄荷、生甘草煎汁，和蚯蚓泥涂之。或蝉蜕五钱煎汤，日洗二三次。
又方　阴囊赤肿，老杉木皮烧炭研，加宫粉、清油调搽。
●女人阴肿（《随息》）　甘菊苗杵烂煎汤，先熏后洗。
又方（丁氏）　蝉蜕（五钱）　煎洗二三次，或真硼砂煎洗，或老鸭嘴涎搽，鸭血亦可。
●女子阴中肿痛（《本草》）　湿热乘虚客肾，与膀胱所致，白苏皮浓汤洗之。
●阴户疼痛（丁氏）　此受寒也，葱头、乳香杵敷，或盐炒热，青鋩包煨之。
●女子阴痛阴痒，因湿生虫（《本草》）　蛇床子、白矾煎汤洗。
妇人玉户生疮作痒，不可忍者，皆因欲事损元。硫黄、生矾调水，洗三五次，杏仁烧灰，香油和搽。
又方（《证治》）　切猪肝（一块）　纳之，引出虫则愈。
又方（《随息》）　桃仁杵烂，绵裹塞。
●阴户生疮生虫（丁氏）　身发寒热，状似伤寒，又似痨病，芝麻嚼烂，敷，或大蒜煎汤频洗，或硫黄末香油调搽。
●天菌病（《各家》）　治妇人月间不谨慎，阴户菌（如蕈）出，如肠一二寸，故名。清晨起床即出，晚上入，进出一二年不愈，有云因肠火盛，用大柴胡汤（柴胡、姜半夏各二钱，黄芩、枳实、白芍各钱半，红枣二个，鲜姜一片。）而愈。
又方　鳖鱼头烧灰，每日连搽数次，甚效。
又方（丁氏）　猪油调藜芦末敷，或白果嚼敷，或芝麻嚼敷。
●阴中生物如茄，亦名阴挺（又）　茄树根，烧灰末，香油和敷，或乌豆烧末，醋煎熏洗。或水仙花根、红糖，杵敷神效。或大蒜煎洗，或槐白皮煎洗。
●杨梅疮秘方（《证治》）　百发百中。建烟（切丝四两）　辰砂（研细，一钱）　和匀，每日五更日午临睡，以烟筒如常吃烟法，吃三次，或五七次，服完则愈。未吃前，以肥羊煮烂食之，后用此烟，甚妙。
又方（丁氏）　癫蛤蟆（大者一个，红眼有毒不可用）　取时，不可拿重，恐走蟾酥，用圆口小瓶（一个），缓缓赶其自进瓶内。如患者能饮酒一斤，折用半斤，置瓶内，木盖盖固，更用纸固封，勿令泄气。先将此瓶，秤过若干，慢火煨煎，煎至折半，可住火，去蟆，只取清酒温服。服后，将被覆盖取汗，俟汗止，方可起动，须避风。若上部疮多，略吃米粥，下部疮多，空心服。一服未愈，三四日再服，终身不发。（越曾闻一妓妇，正五六年后独居四五年，乃生杨梅疮，直至鼻上，就是愈而复发。）
●杨梅诸疮（又）　细草纸　普儿叶　水银　共煅灰，装磁瓶内，埋地中七日，香油调敷。
●下疳杨梅并寒湿疮（樊氏）　百草霜（一两）　铜绿（二两半）　猪骨髓杵匀，敷患处，已验。
●不染杨梅疮法　患此疮者，其家人宜早制服，以免传染（又）　雄黄　川椒（各五钱）　杏仁（百粒，去皮尖，炒研末）　烧酒面糊为丸，梧子大，每服十五丸，开水下。越曾闻家丁由厕坑而生此疮者，自亦不以致传染主人，而主人亦不觉问医，方知已传染多矣。虽传染则易治，亦宜谨慎。越医传染妇孩二人以连翘败毒散加银花数贴而愈。即人参败毒散去人参加荆穗、连翘。避法：患者坐卧之处不可乘热接之，手巾面盆不可合用，其屎上不可我之小便浇之，以及坑中死蛇死狗等并阴处，皆当戒也。
●内外痔（《玉历》）　治痔灵膏　生甘草（三斤），取悬崖滴水或瀑布水，浓煎去渣，再煎。
好茯苓末收膏，仍用悬崖滚水送下，立效。
又一方　蜒蚰杵烂涂之，立效。
●五痔作痛（《证治》）　桃根煎水，浸洗之，当有虫出，或冰片入田螺厣内，化水频涂。
●外痔（《本草》）　百一方，木鳖煎，熏洗，以青葱涎对蜜调敷，其凉如水。
又方（保佑桥小长生）　露天树上所挂死猫，取其头骨煅研，麻油和敷，已验。
又方（王暗人）　鳖鱼头（泥裹煅成，五钱）　大番　木鳖子（煅末，一钱）　梅冰片（三分）　共细末，先用木鳖打碎，煎汤熏洗，干后抹此药，二次愈。
●痔漏（失名）　旱杨柳根，浓煎汁洗，百草霜、殭蚕、川乌（各一钱末），用笔搽上即落。
●熏痔方（又）　荔壳、青皮、血馀、鼠屎、牙皂角、乳香（等分）　艾叶纸卷点熏。
●敷痔方（又）　大蜘蛛（不拘多少，炙乾研末）　冰片（三分）　共研，收藏磁器，敷患处立止，虽臭烂而脓血淋者，半日结痂，一日全愈。
●痔漏肿痛（丁氏）　冰片（二分，研）　葱汁调敷。
●痔漏退管法（失名）　萆麻子（十四粒）　杵烂，贴痔上，能出管，又服（《本草》）胖大海。
●痔漏脱肛（《食物》）　丝瓜炭、陈石灰、雄黄（各三钱，末）　猪胆汁、鸡蛋清、香油和贴，收上乃止。
●秘方（《医鉴》）　治痔坐卧不得，诸药不效，惟此药一点即愈。大田螺（八九个）针破其厣，入白矾末（少许）尖底埋土中，其厣仰天经一宿，取厣上汁，鸡翎搽上五七次，痛止肿消。
又方　全蝎研末，用纸卷点熏，不二三次即愈。
●痔有虫作痒，或下脓血（丁氏）　槐根白皮，浓煎汁，先熏后洗，当有虫出，洗三四次愈。仍以槐白皮末，绵裹纳肛中，或雄黄和烧烟燻。
●十年痔患（《食物》）　熊胆搽之神效，一切方不及也。胡瀛峤说：搽诸胆汁皆初痛转愈。
●久痔下血（又）　冬令野猪肉（二斤）　加五味炙，空腹食之。作羹亦得。
●儿乳痔（《丁氏》）　蜘蛛丝缠其上，自落。
●大小人脱肛（又）　五倍子末，铺纸上，捲成筒，烧烟入便桶，坐熏自上，或五倍煎汤洗，将白矾末（少许），搽肛上自上，不再落。
●脱肛（失名）　鳖头烧炭末，抹之已验。
又方（《医学》）　蝉蜕为末，菜油调敷，已验。
●肛门虫出（丁氏）　鹤蝨末（二钱半）　水调服两剂。
●产后脱肛（《证治》）　鳖头（五个，煅研）　井华滚水送服。
●海底漏（丁氏）　甘草（晒乾，半斤）　蜜丸，每服三钱，久服愈。
●截肠病（《玉历》）　肠头拖出寸余，痛苦之极，直候乾自退落。又拖出肠尽，不治。初截寸余，可治，用芝麻油，以器盛之，以臀坐之，再饮大麻仁汁数升愈。
又方（丁氏）　同按：无麻仁汁可服麻仁肉，没有许多吃，可以日日吃如量而已。
又方　肠头挺出，虾蟆皮一张，瓶内烧烟燻之，并又一张研末敷之。
又方　风肠作痛，胡麻子煎汤洗。
●鱼口便毒（丁氏）　一剂即消。炙鳖甲　炒穿山甲（各一钱）　炒全蝎（七个）　生大黄（三分）　煎服。
●便毒并肿毒（又）　生右胯者，是初起肥皂核（一把，略煨杵细），入连须葱白，再杵烂作饼，磕之，数次即散，并治一切肿毒。
又方　胡桃（七个，煅研）　酒下三服，见效，已成者，猪腰（一个）切开，纳银朱（五钱）于内，罨患处一夜，即消。或葫芦巴（炒研），酒服（三钱），并消诸毒。外治千年灰、白矾（研），块盐（研少许），米汤调敷。
●鱼口便毒，又名横痃，又名外疝（又）　生小腹两旁缝中，形如腰子，皮色不变，按之坚硬而微痛者。五倍子（瓦煅末）醋调匀，摊布上，贴（布上先贴纸一层）鱼口便毒（倪贤宗）
错枉散　治鱼口神方。殭蚕、姜黄、大黄、穿山甲（麸炒各等分）　共研末，未成者三钱，已成者五钱，酒调下。尽量盖被出汗，毒气从大便出，未成者消，已成者亦减去八九分也。
又方　便毒。锦纹大黄（二两）　五灵脂穿山甲（火炙）　白芷（各四钱）　乳香　没药（各钱半）　共末，每服六钱，空心酒下。
●便毒（《各家》）　已成未成形者，俱可用。文蛤（随患而定）炒黄研末，醋调成膏，摊布上，贴患处，即消，已验。
●便毒初起（《食物》）　牛皮胶水溶化，涂之即散。
●手足指尖疮（倪贤宗）　一名天蛇头，俗呼为指发，彻骨疼痛，不可忍者。蜈蚣（一条，焙研）　雄黄（三钱，研）　鸡子清调搽患处。
●手足指罗纹生疮（丁氏）　橄榄核（有咸者煮淡）　醋磨，鸡尾毛蘸搽，念日后消，甲下指节生疮（又）　名蛀节，又名蛀甲，生黄豆嚼敷。
●手足心忽肿（又）　或痛或不痛，或烂或不烂，名穿掌，又名擎疽，又名托盘。生附子（热水泡）贴数日后不痛者，必然作痛作痒，切不可用手抓，仍用附子泡贴，或附子上加轻粉一分贴之，必愈。
又方　黄溏鸡屎涂，或鲜桑叶杵敷，或花椒末盐醋和敷，已破者勿用。
●指甲溃烂（又）　黄蜡　松香　溶化作筒，套指上，久之愈。
●手指蛇头方（樊氏）　雄黄末入猪胆内，套指即愈。
又方（丁氏）　手指天蛇头。雄黄末（钱半）　蜈蚣（一条，末）　入猪胆内，套指上，效。或荔枝肉，同麻油嚼敷。
●虎口疮（樊氏）　在大指次指之间，忽生肿毒，不治则烂手。鲜蟹杵烂，涂患处自消。
●指缝并虎口疮（丁氏）　生蒲公英杵烂敷，数日愈，或生黄豆嚼敷，或白芷、滑石、黄丹（等分末）敷。白芷并治指缝触破痛痒溃烂。
●指掌生泡（又）　手指及掌心生黄白浓泡，痛痒缠绵，内必有虫，猪肝切片，和桃叶杵敷。
●脚底疮（丁氏）　有细孔，日久不愈，名蚁疬，又名鼠瘻。穿山甲（十四片，炒枯）　研，猪油调敷。
●脚泡（又）　脚底皮肉生泡，痛难行走，名牛[木乘]脸，宜略去老皮，用生草乌酒磨敷，立愈。
●脚痔脚蛀（又）　水仙花根晒乾研末，湿者掺之，燥者香油调涂。
又方　脚痔。淡底（杂货店有）　赤石脂（各一钱）　梅冰（二分）　共研细，麻油和敷。
●脚指缝烂方（《医学》）　鹅掌黄皮，烧存性，掺之。如有水出，黄丹研，掺之。
●缠脚生疮（各家）　荆芥炭、葱汁和敷，先以甘草汤洗。
手抓成脚疮，细茶叶嚼敷。越知此疮用己指甲烧炭末敷上，愈。
●脚面恶疮（樊氏）　羊屎煅灰　枯矾　轻粉（各少许）　麻油调涂，如不痒，去枯矾、轻粉。
●脚上风疮痒甚（丁氏）　皂荚炒热熨之。
●腿肚生疮（《随息》）　初起如粟，搔之渐开，黄水浸淫，痒痛溃烂，遂致绕胫而成锢疾。酸榴皮煎浓汁，冷定频扫。
●烂腿奇方（丁氏）　数十年者，一月收功。芙蓉鲜叶阴阳瓦焙末，乌背大鲫鱼（去鳞骨）同捣，先用水熬，加麻油成稀膏，收磁罐内，临用视疮大小，摊油纸上贴之，用芙蓉叶包好，一月愈。
●脚胫骨疮（丁氏）　田螺吐出涎水，敷之。
又方　鸽屎（烧末）　乾者桐油调贴，出黄水者乾掺之。
●脚胫烂疮（又）　蜒蚰（十条）　瓦焙研末，香油调敷。
又方　千年石灰末，香油调敷。
小儿胫血风疮，又名裙边屡验（又）　羊屎瓦上焙，石膏减半，赤石脂又减半，共研，香油调敷，油纸包好。
●血风臁疮已验方（胡瀛峤）　乳香、松香各研末，敷。
又方　血竭麻油和敷。
●臁疮虫蛀（丁氏）　马齿苋（研末）　蜜调敷，或荔枝（烧灰）油调敷。
●臁疮（失名）　黄柏（研）　麦粉、人乳调成膏，贴之，一说臁疮烂腿裙边俱治。用桐油调敷。
●烂脚疮（《各家》）　旧皮鞋底烧灰，乾掺，先以甘草汤洗。
●膝馒头上生疮（丁氏）　老雄鹅鼻顶红搽之。须治于未破时。
又方　膝馒头内外对生疮，穿牛鼻针，北方系以绳穿鼻绳亦可用。惟须用入鼻处（煅灰末），麻油调敷。
统治一切痈疽（六腑属痈五脏属疽）等症
●诸般痈肿（《食物》）　牛胶（一两）　水化开，入黄丹一两煮匀，以翎抌上疮口。如未成者，涂其四围，自消。
又（俗传）　活龟刺取血，涂痈疽肿毒，即消，神验。
又（《本草》）　治痈疽发背，未成脓者。苎根叶捣烂敷上，日数易，肿消即瘥。
●发背疮疖，诸盘肿毒，及杖疮　芙蓉花及叶，并晒乾为末，醋调敷，如杖疮，鸡蛋清调，白莲尤佳。
●痈疽发背欲死（《本草》）　野人干屎（即路旁乾燥人粪）　烧存性，醋和敷肿上，干则易，甚良。
又　治疔肿封其上，一日根烂。
●痈毒及疔肿垂死（《医鉴》）　菊叶捣取汁，饮一升，神效。或取茎叶，捣涂疔上，亦效。
又　痈疽发背，取菊花连根叶捣烂，先以醋洗患处后，敷药，一日一换，如神。
又方（《纲目》）　紫金锭　治内外痈疽，恶疮疔疮，无名肿毒，乳痈便毒，醋磨敷。
又（《食物》）　痈疽疔肿，白马牙齿，烧灰，口涎和涂患处，出根，效。
●一切痈疽
神效栝蒌散　栝蒌（一个）　当归　甘草（各五钱）　乳香　没药（各一钱）　酒水煎服。
●痈疽肿毒初起　远志膏　治一切痈疽肿毒，初起即消。远志肉（三两，去心）　酒煮捣烂，敷患处，以油纸隔布扎定，起一宿，其毒立消，屡验。
又方（《本草》）　痈肿，大蒜捣烂，麻油调敷，或白芥子末（北产者良）醋调敷，消。
孙真君治背痈初起，兼治各痈。白矾（一两）　银花（三两）　煎服一剂，即消。
又（《江西急救验方》）　雷公真君曰：痈疽发于背，或生于头，或生于胸腹，或生于手臂腿腰脐之间，前阴粪门之际，无论阳毒阴毒，一服即消，已溃者即效，真神方也。
银花（四两）　蒲公英　玄参（各一两）　当归（二两）　煎服，切勿嫌其药数之重，减其分两，则功效亦减矣。此方既善攻散诸毒，又耗损真气。可多服，久服，俱无碍。即内治肺痈、大小肠痈，亦无不神效。
又（《洞天奥旨》）　雷真君传治痈疽初起。
甘草　玄参（各五钱）　银花（三两）　当归（一两）　天花粉（三钱）　白矾（一钱）　附子（一片）　煎服。初起者，一服即消，肿起者，二剂即消。
●痈疽发背欲死，须吸毒（丁氏）　冬瓜（一个）　削去盖，合疮上，瓜当烂，再削去，合之未尽烂，则疮口已敛小矣，即将膏药护之，甚妙。
●一切痈疽发背，不论已成未成，已溃未溃，均效（又）　生赤小豆末（四两）　醋和为锭，阴乾，或石灰收燥，芙蓉叶（四两，醉芙蓉者尤妙）或根皮，或花，阴乾研末，或生研，麻油调涂肿处，或蜜和涂，中间留出毒头，干则换，溃者棉花扑掺，均可，名铁箍散。
●痈肿不合（《食物》）　牛屎烧末，鸡蛋白和封，干即易。
●诸痈疽类分
蜡矾丸（《证治》）　固脏气，护心膜，化毒止疼，痈疽溃后，不可缺也。
黄蜡（二两）　白矾（三两）　熔化，乘热丸，如桐子大，每服二三十丸，酒下，不饮酒者。开水下。
●脑上生痈疖（丁氏）　石灰入饭，杵敷，或大芋艿头，敷。
●鼻痈（又）　乾姜末，蜜和塞。
●耳痈（又）　蝉蜕　蛇蜕（各一钱）　血馀炭（二钱）　胭脂（煅，二块）　硼砂（七分）　梅冰（五分）　研细吹之。
●耳内痈疽（各家）　痛不可忍者。肥人头垢（五分，煅）　麝香（一分，各研）　共吹耳，立愈。
●担肩痈疖（丁氏）　此惟挑夫有之。五倍子（煅末）　黄丹醋调敷。
又方　担肩疮，磁锋刺出血，老鸭口内沫，搓搽。
●瘭疽（又）　生手足背，累累如赤豆，剥之出汗。大鲫鱼（一个）　乱发（一大团）　猪肉（四两）　同熬成膏涂，永忌食蟹肉。
●背疽（《食物》）　牛皮胶（有吃有用两色）四两，酒一碗顿化，随意饮尽。不能饮者，白汤饮之。
●手足甲疽（倪氏）　或割损成疮者，日久不愈，变成怪症，种种难悉。绿矾（五两，煨至色黄）　收贮，先以盐汤洗净，再敷前药。
●甲疽（丁氏）　又名嵌甲，系一赤肉，生指甲边突出者，方同。或大甘草嚼烂厚敷，干则换。
●脱骨疽甲疽（又）　生手足第四指，初生痛极，久则溃烂脱节。甘草嚼烂厚敷，干即换，日夜勿停，数日愈。并治甲疽，生指甲边，又名嵌甲穿掌。详上手足指疮。
●脱疽（《玉历》）　发于脚趾，渐上至膝，色黑，痛不可忍，亦有发于手者，宜急治。土蜂窠（研细末）　醋和搽，应手而愈。
●胸臆生痈（丁氏）　栝蒌（一个）　乳香（钱半）　没药（一钱）　煮酒服。
●产门虫疽（《证治》）　痒痛难忍。杏仁（去皮煅）　杵烂，绵裹纳入阴户，取效。
又　阴疮烂痛，杏仁（烧黑）研膏，敷之。
●囊痈（樊氏）　凡小腹作痛，牵引肾子，多寒少热，好饮热汤，乃疝气也。如阴囊红肿发热，小便赤涩，内热口乾，坠重作痛，乃囊痈之候，不宜用疝家热药，以清肝渗湿汤治之。
川芎　龙胆草　天花粉　当归　生地　柴胡　山栀　黄芩（各一钱）　木通　甘草（各五分）
灯心煎，食前服。如溃后掺药，蚌壳、黄连、青黛等分，研细敷之。
又方（丁氏）　抱出鸡蛋壳（连衣），轻粉（等分研末），熬过麻油和敷，余同。
●外肾痈疮（又）　乌金散　麸皮炭　苏叶（等分）　麻油和敷。
●骑马痈（丁氏）　俗名偷粪老鼠。未成脓者，用甘草、熟大黄（各三钱），酒煎，空心服一剂，愈。已成脓及色白者，勿服。
又方　纺花车上弦绵（烧灰）敷。
●便痈（又）　皂角（烧末，五分）　酒调服。或皂荚子（十粒）水煎服，或桃仁（七个焙乾末）酒下。
●阴疽（丁氏）　有人于尾骨间生疽，用此治好。白豆末，少加水揉作团，数个蒸透，趁极热轮流一团罨疽上，勿息。
●附骨疽（《玉历》）　生在大腿，无头无脓者。黄蜡（三钱）　古钱（锉末三分）　油胡桃（六个）　杵烂，和匀。腐皮（水潮包好）空心酒下。
又方（丁氏）　又名贴骨疽。白芥子（研）　烧酒调敷。并治咬骨疽，生大腿里侧。
●膝上生痈（丁氏）　名牛头痈，红肿者是。连须葱头（切碎），糯米饭乘热拌敷，重者五六次。
●疽愈肉突（《本草》）　乌梅烧存性，研末敷之。一日减半，两日而平。
又　疮中弩肉，乌梅（去核）捣饼贴之，即收。
●肺痈（《家宝四集》）　咳久成肺痈，吐出脓血，觉有腥臭，若不急治，则成肺损，不救。米仁（三两）煮粥，每日频服，食尽愈。或白花百合煮食，愈。
又方（《随山宇》）　治肺痈，并治一切肺病，或嗽或喘。陈醃芥菜卤，瓮埋地下三年，不臭不咸，白如清水，服一杯。按：此须救世者预行置备。
●肺痈神方（《玉历》）　三年陈芥菜卤，随意下饭菜内，服至半月后，必愈。
又方　白花百合杵汁，日服一碗，不拘时，七日愈。
又方（丁氏）　右手举不能过项，侧卧，痰似烂鱼肠，极臭者是。老丝瓜（去皮焙末）酒调服（二钱）。或橘叶（绞汁一盏）服，吐出脓血，愈。危急者亦效。
●肺痈吐脓血（江西）　白芨末（三钱）　调真藕粉，代点心，食至三五两，愈。或白芨炖蛋糕，或入粥中吃，或竹叶打汁服，或霜后菊叶汁冷服，并治肠痈。
●肺痈肺痿（《医级》）　贝母括痰丸，治久嗽伤金（肺也）肺痈肺痿（肺叶枯燥），虽服滋清之剂，当用此丸。川贝（一两）　天竺黄　硼砂（各一钱）　文蛤（醋炒五分）　枇杷叶（毛净蜜炙，数两）　熬膏作丸，芡实大，噙咽二钱。
●肺疽肺痈（江西）　陈年咸芥菜卤，每早取（半杯）滚豆腐浆冲服二剂，则胸中一块，塞上塞下，塞至数次，方能吐出。连吐恶脓，日服自愈。终身戒食鸭、豆、白鲞、红萝卜、鳗鱼、甲鱼，食则复发难生。
●肺疽吐血（《证治》）　因啖辛辣热物致伤者，红枣（连核）烧存性，百药煎（煅过等分）为末，每服（二钱）米饮下。按：肺疽与肺痈名虽异而实同。
●胃脘成痈（《医级伤寒》）　杏银栝蒌散，治此症胸下拒按，呕脓之候。蒌仁　银杏　金银花　连翘　天花粉（各三钱）　贝母　黄芩（各二钱）　石斛（四钱）　甘草　蒂丁（各一钱）
●肠痈（《各家》）　小肚坚硬如掌而热，按之则痛，肉色如故，或焮赤微肿，小便频数，汗出增寒，脉紧实有力，服此神效。炒大黄（三钱）　朴硝（钱半）　丹皮　白芥子　桃仁（去皮尖，各二钱）　煎，空心温服。
●肠痈收口（又）　白木耳，淡煮猪大肠，频食之。
●肠痈不可药者（丁氏）　皂角刺（八钱）　酒煎服。即从小便出，不饮酒者水煎服。
●肠痈论（《洞天》）　肠痈者，生于大小肠也。其症：口渴，小便如淋，时时汗出，小腹痛，一定而不移，手不可按，恶寒，身皮错（即不顺正），腹皮急如肿，此痈生于大小肠，所同然也。当辨其屈右足者，大肠痈也；屈左足者，小肠痈也。然生于肠内者，必屈其足，而生于肠外者，皆不屈足也。当辨其痛在左，而左中不移，小肠生痈也。痛在右，而右中不移，大肠生痈也。以此辨症，断断不爽。惟是肠内生痈，可听其溃破，而肠外生痈，必不可使之溃破。以肠外无可出之路，一经溃破，毒留在腹，无不死者。故治法必须急消，万不可因循以丧人命耳。
●大肠痈（又）　清肠汤，治大肠生痈，手不可按，右足屈而不伸。金银花（三两）　当归（二两）　麦冬　地榆　玄参（各一两）　米仁（五钱）　生甘草（三钱）　黄芩（二钱）　煎四剂，全消。
又　开胃救亡汤，治大肠生痈，右足不伸，腹痛便脓血，肛门如刀割，此肠溃也。人参　山药　米仁　白术　玄参（各一两）　金银花（二两）　甘草（三钱）　山羊血（研，一钱）　煎，十剂愈。
●小肠痈（又）　泄毒至神汤，治小肠生痈，左足不伸，痛不可忍。金银花　茯苓　米仁（各一两）　生甘　车前子　刘寄奴　泽泻（各三钱）　肉桂（一分）　煎，六剂愈。
又方　内化丹，治小肠生痈，足不屈而痛在左，不可手按。金银花（四两）　当归（二两）　茯苓　米仁（各二两）　车前子（五钱）　生甘（三钱）　煎，十剂愈。
●大小肠痈（又）　三真汤。地榆（一斤）　水（十碗）　煎三碗，再用　生甘（二两）　金银花（一两）　同煎一碗，一剂服完则消，不消两服。
又　救肠败毒至宝丹，治大小肠痈。金银花（八两）　煎汤（两碗）　当归（三两）　地榆（一两）　米仁（五钱）　水十馀碗，煎成两碗，同银花分作两服，上午一服，临睡一服，两剂愈。凡肠痈必须内消，而火邪甚急而甚猛，非杯水可救，必用大剂始效。然大剂败毒，恐伤元气，惟银花败毒，而又补阴，故可重用也。若少少用之，反无效矣。
●乳头裂破（《随息》）　丁香末，敷，并治痈疽恶肉，外以膏护之。
又方（丁氏）　胭脂和海蛤粉水调敷，或鸡屎白炒研，每服（一钱），酒下三服。
●乳头开（俗传）　橘核煅炭研敷，得效。连乳珠上黄脓，即消。
●乳疮（《玉历》）　治乳头生疮，汁出，疼痛不可忍者。生鹿角（四分）　生甘草（三分）　鸡子清（一个）　调匀，置器中炙温，敷，日二次。
●乳头裂疮神方（丁氏）　茄子（秋后冷露裂开者，阴乾煅末）　水和敷。
产后乳头生疮，名妒乳，梁上尘醋和敷。
●乳内结核（《古今》）　连翘饮子。薛立斋治此症。连翘　川芎　栝蒌仁（研）　皂角刺（炒）　橘叶　青皮　甘草节　桃仁（各钱半）　食远服。按：不效再服。
●乳中结块（《玉历》）　治乳中有块，积久不消。活鲫鱼（一尾，杵烂去鳞骨）　和酒糟，厚敷患处，一宿消。
●乳结（丁氏）　蚯蚓粪，陈醋调敷，热手揉之自散。或大鲫鱼头（煅灰），酒服（二三钱）出汗。
●乳硬作痛（又）　嫩桑叶，左採（叶在树左边），研细，米饮调，摊厚纸上，贴之。
●乳痈初起（《古今》）　神效栝蒌散，治此症初起肿痛，及一切痈疽，或脓出后馀毒。黄栝蒌（一个，用子多者）　白当归　生甘草（各五钱）　没药　乳香（各一钱，另研）　酒水煎，食后服。
又方（《证治》）　葱汁（一盅）　饮之即散。
又方（《本草》）　蔓荆子末（八分）　酒送。
又方（丁氏）　水杨柳根，生捣烂贴之。其热如火，再贴即平。此葛仙方。
又方　玉簪花根，擂酒服，渣敷患处。
又方　百齿霜（即梳篦上头垢）　手搓成丸（梧子大），黄丹为衣，（五七丸）酒下。
又方（《食物》）　雄鼠屎（七枚，两头尖者是）　研末，温酒送服，取汗即散。一切乳痈，及无名肿毒，发背初起者，大效。金银花　蒲公英（各五钱）　酒（一盅）　水煎，被盖之时，再饮葱白汤（一盅），取微汗，即消。
乳痈并治一切痈疡（随山宇）　鲜蒲公英（连根取汁）　温酒冲服，渣敷患处，乾者酒煎亦可。
又熨法膏秘方（古今）　治吹乳乳痈，登时立消，葱（连根杵烂）铺乳患上，用瓦罐盛灰火，盖葱上，一时蒸热出汗，即愈。择妙手熨。
葱矾丸（玉历）　治一切疔毒，并治乳疖初起。白矾（三钱）　葱白（七茎）　共杵作七饼，每饼开水（一盅）　送下，厚被盖出汗即愈，无汗再服。葱头汤（一盅）必得畅汗。
●乳疖初起（《食物》）　牛皮胶，以热浓醋化涂，立消。
●乳痈已成（《各家》）　新湿鼠屎　黄连　大黄（等分）　为末，米粥清和涂四边，即散。
●乳痈肿痛（《随息》）　紫苏汤频饮，渣滓封患处。
●乳痈多至二三百头者（丁氏）　柳树根（去皮杵烂）　蒸热，布包熨，冷即换。按：痛不可熨者，罨之可也。
乳痈并乳头破裂　白鸡屎（炒研）　酒服（一茶匙），三服愈。
治乳串久溃，乳痈串烂（玉历）　年久不愈，洞见内腑，此方主之。取摇船橹捏手之处旧藤箍，瓦上熯乾研，以竹管扎㭗筛，日日糁之。如干处，以香油调搽，半月必愈。
●乳痈已成未破（丁氏）　牛牙（二个，煅末）　酒冲三五服。
乳痈久不收口（又）　茅屋上陈茅草剪尾（一束，研末）　梅冰片（少许）　和敷。
乳痈日久不愈（又）　虾浆醋蒸热敷之，奇效。
疔肿乳痈（又）　生地捣敷，热即换。
又方　芝麻（炒焦杵烂）　灯盏油脚，调敷。
乳痈溃烂见心（又）　猫腹下毛（要多，瓦上锻炭末）　乾掺，或清油调，入轻粉（少许）敷。
●乳岩论，乳房为阳明所经，乳头为厥阴所属（《证治》）　凡不得于夫、不得于舅姑，忧怒郁遏，时日积累，脾气消阻，肝气横逆，遂成隐核，如鳖棋子，不痛不痒，十数年后，方为疮陷，名曰奶岩，以其疮形嵌凹，似岩穴也，不可治矣。
●初起乳岩（《玉历》）　橘叶一味，或栝蒌（一个）　煎浓汤，冲酒服，立消。
乳中初起，坚硬一粒，如豆大，渐至如蛋大，七八年必破，破则难治，用生螃蟹壳，瓦上焙焦研末，酒冲，每服二钱，以消为度。
乳岩已破（丁氏）　荷叶蒂（七个，烧末）　酒调下。（按：不效再服。）
治乳岩（《证治》）　青蛙皮烧存性末之，蜜和敷。青蛙即田鸡，冬月无此，桑树下掘三尺即有。《随山宇》
又方（《玉历》）　枸橘李（切片，炙研末）　每日酒调服（二钱），服半月愈。
又方　栝蒌（一个，研碎）　当归（五钱）　蒲公英（三钱）　乳香　没药（并去油，各一钱）　生甘草（二钱）　鲜橘叶（每岁一叶）　酒煎服立消。
●乳汁不通（《随息》）　赤小豆煮汁饮，或煮粥食。
又方（《玉历》）　丝瓜（连子烧研）　酒下（三钱），被盖取汗即通。
又方（《证治》）　白芷（三钱）　酒煎服，再以儿尿布烘热，揉乳上，冷则易之。依书服一两，今改轻。
又方　乳汁不行　胡桃仁（去皮，十个）　杵烂，入穿山甲（炒末一钱），酒调服。
乳少（《随息》）　芝麻（炒研）　盐（少许）　食之。并作饭菜，且可治口臭。孕妇尤宜常食，甚益儿也。
无乳（《证治》）　七星猪蹄（一只）　通草（一钱）　煮熟，去通草，连汤任食。胃弱者，饮汁可也。
●内外乳吹（沉家坂胡六）　野田菜（即车前叶）　盐（少许）　搓卷塞鼻孔，左吹塞右，右吹塞左，双吹双塞，一周时即愈。孕中吹为内吹，产后吹为外吹。越历试多人屡验。
又（张璞山）　用葱杵烂，敷乳，更用熨斗熨之，其气透入，屡效。并医乳壅不通，以致胀痛之症。
又方（《证治》）　橘皮（一两）　甘草（一钱）　煎服立散。
又方　乳香（一钱）　栝蒌实（一个）　研，酒水煎服。
●乳胀（《本草》）　薛立斋治一妇人丧子，乳胀欲成痈，麦芽（一二两炒）煎服，立消。其破血散气如此。
又方（丁氏）　本夫旧包脚布，敷乳上，过夜即消。或本妇现穿鞋，置之亦可，余同。
●妇人乳忽缩入（丁氏）　急用两手抓住，取公鸡（一只，约重十两内外）　连毛破开，去肠等，加麝香（一钱）入鸡肚内，覆脐上愈。
●新产两乳忽长，细如肠，过小腹，痛不可忍，名曰乳痈。（大生）　川芎、当归各一斤，以半服浓煎，不拘多少，频服。以半服于房内烧烟，令妇鼻吸其烟。如未愈，再制一料，更以萆麻肉（十粒杵碎）涂顶，俟愈，急洗去。
又方（丁氏）　产后乳悬，两乳细长，下垂过膝，瘀血上攻所致，川芎、当归浓煎熏鼻，将汁常饮之。
●乳吹，时时吹气有声（丁氏）　朱笔写子丑寅卯辰巳午未申酉戌亥，于本妇所戴簪上，戴之愈。于初起时用之，最妙。
●瘰疬马刀论（《证治》）　结核连续者，瘰疬也。形长如蛤者，马刀也。或在耳后耳前，或在耳下，连及颐（颔中为颐）颔（腮下），或在颈（头颈之侧曰颈），连缺盆（喉下），皆谓之瘰疬。或在胸及胸之侧，或在两胁，皆谓之马刀。手足少阳（三焦、胆经）经主之。
●地龙（即蚯蚓）膏（又）　治瘰疬未破，贴之立消。雄黄　蚯蚓屎　小麦粉（等分共研）　醋调敷。
瘰疬马刀（《洞天》）　夏枯草膏，不问已溃未溃，或日久成漏。夏枯草（六两）水煎，食远服。甚者熬膏服，并涂患处。兼以十全大补汤（人参、黄耆、茯苓各二钱，甘草一钱，于术、川芎各钱半，熟地、白芍、当归各三钱，肉桂三分）加（香附、贝母各二钱，远志七分）尤善。夏枯生血，乃治此症之圣药也。
又方（《各家》）　年久不溃不愈者。羊角（碎如豆大，同砂炒焦，去砂）　当归（等分共末）　米糊丸，桐子大。每日食后（数十丸），服一月愈。
又经验方　芦荟（一钱，研末）　湿豆腐皮包吞，或酒下。
又方　白砒　雄黄　轻粉（各三钱）　巴豆（一粒）　共研末，人乳调敷数次，愈。（按：脓多烂甚，方可用此药。）
又方　水红花子（即红辣蓼，不拘多少、半炒半生为末）　酒调服（七分），日三服，破者亦治，久则效，效则止。
●丹青散（《证治》）　治瘰疬已破者，搽上即愈。银朱　铜青（各一钱）　松香（五分）　共研末，有汁干上。如干，灯盏油调搽。
咸软丸（又）　治一切瘰疬大效。煅牡蛎（四两）　玄参（三两）　共为末，酒面糊丸，桐子大，卧时温酒吞三十丸。
又方　夏枯草（一味研末）　酒送下，可长服。
消瘰疬神方（《随山宇》）　生芋头（念斤切片）　晒乾研末，泛丸，每服（四钱），日两服。或用新下牛粪，乘热涂之。不及此方之必效。
又方　羊屎烧灰　杏仁烧研（各五钱）　猪骨髓调敷。
又方（丁氏）　墙上白螺蛳壳，研末，日日敷之。
又方　汁出不止者，鸭血调，半夏末敷之。
又方（《洞天》）　桑椹（黑者二斗），以布袋绞取汁，夏枯草（十斤）取汁，二味石器中熬成膏，白汤化下（二匙），日三服，一月即愈。（忌酒、色、鹅肉。）
●帘珠（丁氏）　红白瘰泡，湿烂疼痒，每处直长一条，连生十馀个不等，名帘珠倒挂，久则难治。用端午（人家檐下所挂菖蒲，连根叶，同切碎）　瓦上焙乾研末，香油调敷，五六次即愈。按：此类馀姚埭最多。
又方　瘰疬、流疽。白蚁（即吃竹木之白蚁，俗名白米）　火熬取油，去渣，成膏贴患处，能消毒长肉，名白蚁膏。
项边瘰疬（又）　胡桃放铁刀上，烧烟燻之。或常食海带菜，或羊肚内白皮烧灰，香油调敷或玉簪花（嫩者醋浸一夜）蒸熟扯碎，如膏药大，贴之。
又方（《证治》）　鸽屎（炒末）　饭和丸（桐子大），每服三五十丸。
瘰疬（丁氏）　鲜狼毒（生山野坟墓处，叶尖而长，实似榆钱，厚而大，其根即狼毒，大者如碗，小如茶盅）其汁浓而白，俗名猫眼，乾者无用，取汁涂上，一夜即效，不可著他肉。
又方　全蝎（去勾，酒洗净焙末，一两）　黑枣（去核，四两）　核桃（现剥肉，二两）　共捣成丸，分数次服。（按：定每服四钱。）
疬[疒/串]（又）　萆薢（醋酒）煮三日，以酥为度，研末，麻油调敷。
又疬[疒/串]不收口　淡豆豉嚼烂成饼，盖疮上，大艾壮灸之，微痛即止。隔日再灸。
瘰疬溃烂（《食物》）　腊猫屎，以阴阳瓦合，盐泥固封，煅过研末，油调敷。
●瘰疬久烂（《证治》）　破烂臭秽，用鼋甲（酒炙黄）浸酒饮之。能杀疮内之虫而愈，未破者更可服。
●乳串久溃（详上乳岩）
瘰疬破烂，连及胸腋，臭秽难闻，十数年不愈，药到病除，极神。（丁氏）　新出窑石灰（一块，滴水化粉）　桐油调匀，先以（花椒、葱）煎洗净，以此敷之。
多年瘰疬（又）　全蝎（三两，去勾足）　焙末，捣油，胡桃肉（为丸，绿豆大），日服两次（早晚各六分），烧酒送服，七日全愈。
统治一切疔毒等症
●治疔初起（《玉历》）　饮菜油（一盅），可无性命之忧。
又（《疔疮五经辨》）　用玉簪花根杵烂，敷于患处，疮口留出。
又方（丁氏）　生煤（一块）　冷水磨（少许）　以新墨笔蘸涂，或铁锈磨醋，涂四围。
●葱矾丸（《玉历》）　治诸疔毒，并乳疖初起，一切恶疮未成者，无不效。凡疔皆忌针刺刀划，十有八九。白矾（三钱，研细）　葱白（七茎）　共捣烂，作七饼，每饼开水（一盅）送下，厚被盖出汗，即愈。无汗再服，葱头汤（一盅）必得畅汗。惟疔用开水下，余以热酒下。
又　拔神疔方。蜒蚰（五钱）　银朱（一钱）　雄黄（八分）　冰片（一分）　共捣烂，搽患处，立消。
另以菊叶捣汁，饮一盅。
疔疮拔根（丁氏）　荔枝肉　白梅（各三两）　捣作饼子，贴疔上拔根。
拔疔疮（又）　带壳蜒蚰（二三个）　宽永钱（一个，捣碎）　再共捣，敷疮，须留头即愈。
疔肿（又）　葱蜜同捣，贴之。
又方　巴豆（去壳一粒，捣烂）　饭（等分）　同杵敷疔上，立时拔疔出，愈。
疔肿甚效（《本草》）　荆芥同醋杵烂，敷疔。又水煎浓汁服之。
疔肿垂死（《随息》）　菊花（一握）　杵汁饮，冬月取根。
疔疮恶疮（又）　胡桃（破开取肉）　嚼烂，仍安壳内，合疮内，频换。
菊花甘草汤，乃治疔仙药，他剂皆不及此。（《玉历》）　白菊花（四两）　甘草（四钱）　水煎速服，重者不过二剂即消。
疔疮（丁氏）　指甲炭研，香油和搽，或生蚬（去壳）捣敷，愈后戒食。
误食温肉生疔（又）　乌桕树叶捣汁，炖服一二碗，得泻毒解。无叶，用梗或根，研末服。按：煎服为妥。
疔疮破烂（又）　野猪骨（漂去油）煅埋地下，去火气，麻油调敷。
●红丝疔（《玉历》）　先将疔头挑碎，去恶血，浮萍草打烂，涂两头。
又方（丁氏）　用针挑断其丝，取多年粪坑上碎椽子木（煅炭），饧糖拌，涂疔上。
●血疔（丁氏）　血出不止，饮麻油（一杯），或火焙银器，乘热烙疮口即止。按：此法人情所不愿。
又方（大坊口屠明）　细疮（即疔）破后，血出不止，用棉花蘸麻油罨之，干则再罨，（有盅许可渗，）已愈二人。
●刀臁疔（又）　形如韭菜，宽长一二寸，肉色紫黑者是，忌用针刺，溏鸡屎敷。
●鱼脐疔（又）　丝瓜叶（连须）　葱韭同捣烂，酒和汁温服，渣须搓贴。病在左手，贴左腋下；在右手，贴右腋下；左足贴左胯（即小肚旁，俗名皮缝），右足贴右胯，在中贴心脐。并棉包住，后下丝皆白（大抵疔边皆白）则愈。如有潮热，亦用此法，须令人抱住，恐其颤倒难救矣。
又方　头黑皮破，黄水出，四畔浮浆，蛇蜕（一大条）瓦上煅末，鸡子清调敷。
●疔疮走黄（又）　因患者误食猪肉而然，难治。芭蕉根汁，服之立效。
●凡疔疮胬肉凸出者（又）　用乌梅肉煅炭灰，掺上即愈。

诸疔毒类分  ***************************
●唇疔（玉历）　追疔夺命散（姚理堂）　疔疮正宗，论症最详，以五疔分五色，为五脏所发而主方。惟一黄连解毒汤，平常之疔，未尝不效。独有一种疔，发唇部，其唇肿若猪嘴，坚硬无脓，唇之内外，起细头黄泡无数，身常有热，神气不定，七八日间，七恶叠见而不救者，医家遇此等疔症，若但书黄连解毒汤，及犀角地黄汤治之，势必走黄莫疗，百不一治，心滋戚焉。于是广为搜讨，知惟追疔夺命汤，暨雄麝汤两方，迥异他法，爰遂遵而用之，以治此疔，颇著灵效。昔之十不一愈者，今可十全七八，而犹虑一人所得，未由济众，爰述方案，附刻以传。
蝉蜕（四分）　防风（八分）　羌活　殭蚕　草河车　藕节　黄连（各一钱）　细辛（三分）　泽兰（五分）　青皮（七分）　鲜首乌（二钱）　葱姜煎，临卧入酒（一杯）服，衣覆取汗。如大便秘结，加大黄（一钱）。按：一剂不效，可以再剂，至三剂后另议。
雄麝汤　地丁根（即大蓟有开黄花者，有开紫花者，可用黄花地丁或用紫花地丁，洗净，二钱）　白芷　牡蛎　牛蒡子　金银花　殭蚕　山栀子　荆芥穗　炙甘草　木香　茜草根（各一钱）　核桃仁（三钱）　酒（一碗）　浸片时，又加水（一碗）煎。去渣，入天雄黄、麝香、乳香（俱另研末，各一钱），真绿豆粉（二钱），搅匀服。如大便秘结，其人壮实者，加大黄、芒硝各一钱。
唇疔　大虾蟆，取肝贴之。
翻唇疔（章墨舫）　用黄溏鸡屎搽上，燥则再搽，愈。昌安傅福林说：此疮有寒热，目睹一人对人中与唇沿交界生疔用。各人手指甲炭（研末），麻油调敷，即愈。
又方（樊氏）　银枝散。疔生上唇者，名虎鬚，又名反唇疔。生下唇者，名龙泉疔。并效。荔枝（三枚）　银朱（三钱）　杵烂，留头敷之。
又方（《玉历》）　蛔虫捣烂涂之，顷刻疮口流出黄水，肿消神清，次日愈。
又法　如无蛔虫，以五穀虫（一钱，焙末）　白矾　蟾酥（各三分，烧酒化烊）　共调匀，涂疔上。少刻疔破，流出毒水，亦效。毛达可曰：余见一少年，唇口患疔，并连七个，头肿如斗，心闷神昏，诸医覆绝。适凤阳女丐临门乞食，瞤病者坐靠堂前，女丐视之，谓其家曰此名七星赶月，授方急治即全，余乃记之，每用治唇疔多效。
又法　凡疔生唇口上，即看大腿腕（想即膝弯）有紫筋起者，即用银针刺出血，即瘥。
又（丁氏）　方同，惟内服乌桕树叶，或根，擂水饱饮为度，临死可救。再用椿树叶擂烂，和酒饮。
又方（东街裘赓三）　知登坛必读内。臭虫（三四十个）杵烂涂之，立愈。
马嘴疔（丁氏）　生唇中下，不急治，即死。鸡冠血频滴，或蜘蛛（一个）杵烂涂。
又方　山慈姑，陈醋磨涂几次，须留头，或蛔虫杵敷，或雄鸡冠血点，或雄鸭溏屎涂。
唇疔（耳目）鼻疔（丁氏）　荔枝（烧研）　麻油调敷。
耳疔鼻疔（《玉历》）　用蔡烟或黄烟油熏之。
鼻内疔（又）　烂黄鸡屎、荔枝肉，同捣烂涂上，即愈。
●颧疔（探花桥周小宝）　伊妻生此疔，用烂黄鸡屎敷上，干则又敷，不周时，肿退而愈。
又方（顾渭清）　自患此疔，如米细，兼发寒热，用皮硝掺膏药贴之愈。
●入心疔（丁氏）　生身，而四肢头脚不定，指甲煅末，香油调搽疔头，立愈。
●指上疔疮，俗名天蛇头（《玉历》）　天雄黄（七分）　白芷（三分）　俱研末，入雄猪胆内，套指上，立愈。
指上螺疔（裘赓三）　鸡蛋（一个，打一孔倒出黄白，打碎，同）　梅冰（三分末）　调匀，仍安壳内，患指浸之，其蛋即熟。一再而三，以不熟为度，无不立愈。
又方（陈笃轩说）　千金子（几粒）　嚼烂敷上，外用膏药护之，一夜疔出即愈。
瘤核腮颏
●血瘤（《玉历良方汇录》）　治眉毛忽长奇病方。眉毛上忽生一毛，长尺余，触著大痛，名曰血瘤，断之则血流不止而死。陈艾（一团）放于瓦上烧烟，离长眉七寸许，熏之。能缩短病除，至来年初夏再熏，永不复发。
●血瘤错破，血流不止　（万安桥沉友三）说，此症，将涌泉穴刺一针，血出，少顷遂止而愈。（又叶凤川）说，一人瘤破，血流不止，遇过路医，用大蒜头捣贴涌泉穴（足底心），引血下行而愈。按：鼻衄不止者，此法用之神效。
●又方（在下赘瘤）
眼皮生瘤（胡心渊）　生鸡蛋（一个）敲一孔，入川贝末（三钱），用纸封固，饭上蒸熟，每食三个，一月而愈。
又方（《医学》）　樱桃核磨水搽之，其瘤渐消。
●唇上右边瘤　桑盆赵进财患此症，已如磁棋子大，自用艾灸七壮，结痂后，内毒如饭粒挤出而愈。即俗云饭瘤。
●消瘤方（胡心渊）　铁屑（一名铁砂）　研细，醋拌放铜锅内，煅干再拌，如此三次，研，醋调敷，便觉患处不甚适意，过一夜剥去，再敷，以平为度。
●赘瘤（丁氏）　葱白捣，接茅檐水和洗。
又方　大蜘蛛丝，缚住瘤根，三四日退落。或鬼馒首（一个作四块），新瓦焙末，香油调敷。
又方　醋浸石灰（六日取汁）频滴之，自落。或牛口涎涂。
又奇验方　银硝、煤炭（等分研细），水调涂，再用旧纸窗上纸盖之，黏住四角，瘤自渐消。血瘤伤破，出血不止者，将此药乾掺，旧窗纸贴之，其效尤速。
●粉瘤（又）　蛛网包缠，日换新鲜，四五天即消。内有小白粉，撤去不痛。
●瘊子（瘤也，又）　拔之有丝者是，姜汁和醋搽，或牛口涎涂。
●面上肉核（又）　非疮非瘤，不痛不痒，乌梅（去核，烧炭末）水调敷。
●牙旁结核（又）　生萝卜皮贴，数次愈。
●颈项（前后曰项，两侧曰颈）肿核（证治）　小蒜　吴茱萸（等分）　捣敷即散。若项后结核，赤肿硬痛。生山药（去皮）　蓖麻子（二个，去壳）　同研贴之。若颈项强硬，不得顾视。黑大豆（一升）蒸变色，囊裹枕之。
●痰核（《医鉴》）　南星　淮乌（等分）为末，姜汁调如膏，敷核上立消。
小儿月内两腮肿硬有核，或在一边，面黄鼻黑，啼哭不乳，切勿听俗传割去之法（大生）　蜒蚰（一条）　银朱（一钱）　同研，搽患处即消。
一法　桑炭灰（少许）　雄鸡冠血（二三滴）　盐卤（一匙）　调匀频搽。
又方　斑蝥（三个）　蝎尾（五个）　枣肉（一个）　麻黄（一钱）　煎浓汁，和为丸白豆大三粒，贴印堂即两眉之间，及左右两颐，皆用膏药盖住，一周时起泡，毒泄下流，勿令入眼。
●下颏（下巴也）脱落（玉历）　口含乌梅（一个）即上。
又方（丁氏）　瘤核腮颏，乌梅贴耳垂下两颊车穴，或苏叶（八两）煎汤熏之。

风气风毒  ***************************
●孙真人治三十六种风（《良方·唐太宗风药论》）　羌活　当归　独活　防风　天麻　川乌　川芎　草乌（去芦，用甘草水一盅，煎至五分，晒乾为末）　海桐皮　何首乌（不犯铁）　计十味，内九味生用，共为末，炼蜜丸（如弹大），空心细嚼，温酒下。有汗者，避风寒。忌羊、鱼、葱、蒜、生冷、油腻等物。
●摩痛风法（《医级杂病》）　治腰疼痹痛，或流或著。凡邪之结聚于形体者，以此拔之，并贴痛风。蓖麻子（去壳，一两）　川乌（五钱）　南星（三钱）　乳香　丁香　肉桂（各钱半）　麝香（五分）　先将蓖麻打烂后，入诸末拌匀，再以葱涎、猪骨髓捣和为丸（如圆眼大），每用一丸，少加姜汁，置掌上摩痛处，自瘥。
●痛风走注（又）　虎骨丸，治此病痠疼麻木。虎骨（四两）　五灵脂　殭蚕　蚯蚓　白胶香　威灵仙（各一两）　川乌（二两）　胡桃肉（四两）　为末，酒煮，面糊为丸（桐子大），每服十五丸，温酒下。
●筋骨疼痛（《医学》）　治此症，如夹版状，痛不可忍。骡子修下蹄爪甲（煅炭研末），酒下或白汤调服，立愈。
又方　白附子　硫黄（共末等分）　生姜自然汁调匀，茄蒂蘸搽。无茄蒂亦可。
●遍身痒入骨髓，不可忍者（丁氏）　盐（九钱）　泡汤（三碗），作三次服，每服（一碗），探而吐之（三吐）效。
身痒痛忽然肉出如锥，痒而且痛，名血摊症，不速治，则溃烂脓出（又）　赤皮葱（一大把，煅灰）　淋汁洗，内服淡豆豉（末二钱），汤送数次愈。
●身痛（又）　身上忽现蛇形，痛不可忍，雨滴磉石上苔痕，水化噙之即消。
●痹（风寒湿三气合而为痹）痛熏洗方（《医级杂病》）　治痹痛呼号，昼夜不止，此邪不得泄，用以熏洗。威灵仙　羌活　艾叶　生姜　葱白（各两许）　蓖麻叶（三片）　樟木屑（半升）　红花　乳香　延胡索（各三五钱）　煎洗。如周痹者，加药加水，以布盖好熏之。熏后，紬帕拖水洗之。冷则再搀热汁，以通透汗出为度，宜避风。瘥而未已，再照前法熏洗。若遍身历节痛者，须倍药倍水，用荐席围住，露头，并不可入目，仍照前法而愈。
●鬼箭（《玉历》）　治箭风神方，俗名鬼箭，或头项手足，筋骨疼痛，半身不遂等病。
穿山甲（一钱，炒砂）　白薇（二钱）　泽兰（三钱）
酒煎。一服即愈。
●鬼箭风（丁氏）
烧酒搽患处，手拍之见青色愈。
●疠风论（《东医》）　古人谓之疠风，然皆不外乎阳明一经。盖阳明者，胃与大肠，无物不受，乃脾肺二脏之腑也。脾主肌肉，而肺主皮毛，乃腑及于脏病也。（《丹溪心法》）
●治疠风（《医学》）　眉发尽落，肌肤腐溃，兼治一切恶疮。浮萍煎汤，浴洗半日大效。
●疠风毒壅（《医级杂病》）　通天再造散，治此毒蓄于内，不得疏泄。郁金（五钱）　大黄　皂角刺（各一两）　白丑（六钱半，半生半熟）　共为末，每服（五钱）温酒下，当利下恶物三五次，效。忌荤腥发气等物，犯之再发，则不救。
●二世疠风（《名医》）　一人面浮油光，微肿色变，眉脱痒，二世疠风，死者三人，与醉仙散。（胡麻仁五钱，牛蒡子、蔓荆子、枸杞子炒黑色各五钱，天花粉、苦参、白蒺藜各五钱，末之，每一两加轻粉末一钱拌匀，大人用一钱，日午临卧两服，茶下，类方加防风。）出涎水如盆而愈。又一人面肿色变黑，燥痒，眉发脱落，手足皮燥，厚折，痛痒无全肤，有时痒入骨髓，爬至血出，稍止复作，昼夜不眠，与醉仙丹（即上之醉仙散）照样服，再造丸（即以上通天再造散）二药而愈。
●大麻风奇方（《医学》）　治全身肿烂，头发眉毛俱落，两脚臭烂，一治一效。虾蟆（一只，泥裹烧熟，去泥，）以大碗盛蟆，小碗盖住，乘热冲酒，再烹一刻，止服酒，取汗为度。只服一次，三日全愈。
●又外治法　蕲艾（半斤）　白矾（四两）　楝树皮　白椿皮（各半斤）　煎汤，先熏后浴，数次即愈。
又秘方（《道法统宗》）　硫黄（四两）　皂角（一斤）　铺满罐底，置硫于上，将醋浸之，以淹没为则，文武火（即幽猛火）煮乾，去角留黄。每日清晨，淡姜汤送下三分。其虫旋从毛孔中出，百日全愈。
●癞风眉落（丁氏）　生半夏（末）　羊屎（炒焦等分）　生姜汁调涂。
●癞风（《医学》）　浮萍（一两）　荆芥　麻黄（去根节）　川芎　甘草（各五钱，共末）　每服五钱，葱白、豆豉煎送，汗出则愈。
●癞（《名医》）　赵氏病癞，历年不愈，乃齎粮送弃于山穴中，赵自怨不幸，吁嗟叹泣。经月有仙人，下穴而哀，赵知其异人，叩陈乞命，仙人取囊中物赐之，嘱其服。百馀日疮愈肌润，并谢恩乞方。仙人云：此是松脂（即松香），彼中极多，汝可炼服。长服者，身轻力倍，登危涉险，终日不困等语。
●小儿身如鳞甲（丁氏）　白殭蚕（去嘴为末）　煎汤洗。
●白癜风并紫癜（丁氏）　白蚯蚓油，搽之。
又方　猪肝（春季猪肝有毒，勿用）淡煮吃完，（忌房事一月。）兼治紫癜风（即汗斑）。或茄子花擦之。（冯九安）黄瓜（切断）蘸硼砂末，擦愈，或醋磨知母擦之。又生姜擦。
●紫云风（《随山宇》）　鳝血涂之。
又方（丁氏）　蛇床子、夏枯草煎浓汤，洗数次。
●猪头风（丁氏）　头面皆肿，野苎麻根捣烂敷之。或外用桑枝（烧炭）　淋汁，乘热熏洗。
又方（樟头朱东昇）　乌梅肉（一个，蒸捣）　斑毛（二个）　捣掺膏药上，左牵右贴，右牵左贴太阴穴，愈。
●头风（失名）　香白芷（洗晒为末）蜜丸，弹子大，每嚼一丸，清茶或荆芥汤化下，名都梁丸。头风眩晕，及胎前产后，伤风头痛，血风头痛，皆效。
●雷头风（《医级杂病》）　清震汤治风热上壅，三阳热盛，脑似雷鸣，头额核结如疙瘩状，名雷头风者。升麻（四分）　苍术（五分）　荷叶（乾者八分）
又方（《证治》）　羊屎（焙研）　酒服（二钱）。
●偏头风，左为血虚，右为气热。　萆麻子（五钱）　大枣（去核，十五个）　共捣如泥，涂棉纸上，用箸一只卷之，去箸纳鼻中，良久，取下清涕即止。越治陶姓卧当排门缝，风吹后患头痛数年，用此法不片时，清涕从口出不少而愈。
●头旋（丁氏）　蝉蜕（一两）　微炒为末，不时酒下（一钱），开水亦可。
●眩倒（《医学》）　一方头眩昏倒极效。白果（两个，去壳）　生捣烂，空心滚水冲服。至重者，五服即安，老年更效。
●真头痛（《证治》）　手足青至节，夕发旦死。盖脑为髓海，受邪则死，灸百会穴（在前顶后顶之间），猛进大剂参附，亦有生者。
又方（《类方》）　黑锡丹治真头痛，每服（四十丸），姜盐汤下。黑锡　硫黄　肉桂　附子　木香　沉香　茴香　芦巴　阳起石　肉蔻　金铃子
●气攻头痛不可忍者（《证治》）　萆麻子（四粒，去壳）　乳香（二钱，共捣）　白蜜作饼，贴太阳穴上。如痛定，急解顶上头发出气，并去药。
●止痛太阳丹（又）　天南星　川芎（等分为末）　连须葱白，同捣作饼，贴太阳痛处。
●血虚头疼（《医学》）　当归　川芎（各五钱）　煎服。
一方治头疼年久不愈者（又）　黄连（一两）　酒煮服即愈。按：作五次试服。
●头疼不愈（《随息》）　羊脑甘温，治风寒入脑，头疼久不愈者良。多食发风生热，余病皆忌。
●头疼欲死（《各家》）　硝石末，吹鼻内即愈。
●面上痒（樊氏）　川椒（六钱）　煎汤洗。
●骨槽风（张璞山传）　屋上瓦松（越陈越好）新瓦上（先煅炭）　猪下巴骨，按患取骨（后煅炭）　梅冰三十文，共研，麻油调敷患处，须留出疮头。如果对症，十馀天必效。
●头足麻木（丁氏）　自头麻木而下，至心窝即死。由足上麻，至膝即死。小儿粪（须乾者）瓦上焙至烟尽为止，每服（三钱），豆腐浆调服，或豆腐调亦可，或吴茱萸末，热醋调敷两足心，周时一换，以愈为度。
●腰脚口眼历节（《医学》）　一治风，腰脚疼，不可履地，兼治中风，口眼歪斜，及历节痛风。松叶（一升，捣烂）　酒（三升）　浸七日，每服（一合），日两服。或细切为末，酒下（二钱）。或蜜丸，服（三钱）亦可。
●瘫痪（按：四体麻痹不仁。）偏枯（《医级杂病》）　铁弹丸治此症，麻木瘙痒，或喎（口歪）癖牵钓，多痰疼痛，用此止痛通经。乳香　没药（各一两，各去油）　川乌（两半）　五灵脂（四两）　麝香（一钱）　各研细，再合研，滴水为丸（如弹子大），每服（一丸），临卧温酒调服。
●洗浴方（《医学》）　治风瘫四肢不顺，筋骨拘挛。歌云：椿槐桃李并茄柯，桑柘萆麻共一锅。不论远年与近日，一洗风疾尽消磨。
●手足诸风（丁氏）　四肢风痛，及一切湿脚风，漏肩风，湿气作痛。葱、蒜、姜各取自然汁（一小碗）熬浓，入飞罗面（二两）　牛膝（四两）　再熬成膏，用青布摊贴患处，或加凤仙花汁（一盏）更妙。
又方（《医学》）　冷痛如虎咬者，俱宜樟木屑（一升）　急流水（一斗）　煎，乘热熏之，外用草荐围住，勿令热气入目，其功甚捷。
●白虎历节风毒（《证治》）　陈醋（一升）　葱白（七合）煎浓汁，布浸，乘热裹之，痛止乃已。
●四肢历节风（《医学》）　四肢疼痛如脱，醋磨硫黄敷之。
●手足肿痛欲脱　，是热毒相攻而然（《食物》）马屎汁溃之。
又方（丁氏）　猪油和羊屎涂。
●手足节脱（又）　但有皮连，不能举动，名曰筋解。黄芦酒浸一夜，焙乾研末，每服二钱，酒调下。
●手足指肿痛（丁氏）　并治蛇头，蛇背，蛇肚。初起者，盐梅（二个，去核）　蟑螂（三个，大而白颈者良）　共捣敷，封之。数次消。
●手足心肿（《本草》）　川椒（研末）　盐（等分）　醋和敷。
●手足底心烂（丁氏）　如蚁窝，鹅掌皮煅末掺，鸭掌皮亦可。
●妇人鸡爪风（《古今》）　灸法，因月经得此，不时举发，手足挛束，如鸡爪状，疼痛难伸，于左右膝骨两旁，各有一小窝，共四穴，俗谓之鬼眼，各灸三壮，即愈。
●鹅掌风（《各家》）　皮肤枯厚，破裂作痛，宜用此汤，越重越效。白矾　皂矾（各四两）　柏叶（八两）　水煎，先用桐油搽抹患上，再用桐油蘸纸点著，烟焰向患处熏片时，方将前汤乘热贮桶内，手架其上，用布盖，以汤气熏之，勿令泄气，待微热，倾入盆内，蘸洗良久，一次可愈。七日忌下汤水，永不再发。
又方（丁氏）　指掌层皮剥落，血肉外露者是，豆腐沫热洗，或鸽屎、白雄鸡屎（炒研）煎，日洗。
又方（《玉历》）　雄黄　山甲片　五倍子（去虫，各五钱，研）　蕲艾（四两）　共放瓶内，烧烟燻之，立软。
又方（《证治》）　鸽屎炒研煎汤，日日洗之。
●手指缝痛（丁氏）　通草屑（研末）　鸡子白调敷。
●指头畏寒（又）　是时未冷，而指尖先作冷，名曰螺疮，（盐醋）调匀煎，候温，将指头泡入自愈。
●指痛木痒（《玉历》）　凡受水湿之气，毒聚不散，其指麻木掀痛，蜒蚰和银朱共捣，擦之。迟则不治，必生蛇头蛀节等症，趁初起多擦，决不生出，百试百效。
●风热臂痛（《医学》）　桑枝（一小升切炒）煎，一日服尽。
●水病足肿（《本草》）　青葱煮汤，渍之。日三五次。
●病后足肿（《医学》）　狗脊煎汤常洗。张璞山说：狗脊治足肿，因湿热肿也。
●中肥足溃（丁氏）　农家粪浇地上，烈日晒逼之下，足践于此，受热气之毒，必足趾肿痛，似溃非溃，俗名惹肥。鸭毛煎汤，和皂矾洗之。
●远行足痛（又）　白糖对酒服。
●脚指痛（丁氏）　大脚指缝中生毛，指之痛极，桐油煎透，滴一点于毛上，即脱，忍痛少顷愈。
●脚指缝白烂（《医学》）　鹅掌黄皮（烧炭），敷之。如有水出，黄丹（研飞过）掺之。
又方（《证治》）　嚼茶叶敷之。或蚌粉掺之。
●脚痔（陈笃轩）　儿茶、桃仁共捣（捏如枣核大），夹指缝中。
又方（杨小长生）　蛇壳背上一层，缠足指半日而愈，或蛇壳（煅炭）掺上，同验。
●脚底木硬（丁氏）　牛皮胶用生姜汁化开，调南星末，涂上，烘物熨之。
●脚瘾（又）　脚底红肿热痛，蒜和盐捣敷。
●脚心肿起（又）　坚硬如铁，不能履地，膝上毛孔，时时流水，身发寒战，惟思酒食，草乌头（炒研末）敷。并用韭菜子（炒三钱）煎服。
●脚跟肿痛（《食物》）　黄牛屎，入盐炒热罨之。
●脚胫无头遍肿（玉历）　大黄（研细）　桐油调，搽之。若腐烂渐起，用大黄片，浸软，扎疮口上，即愈。
腿痒难忍，名寒毛疮（《丁氏》）　豆腐渣，炒热敷之。用布包紧，冷则随换，包一夜愈。
●腿疼（《医学》）　芥菜子（末）　松香（末，各一两）　共捣成膏，布摊贴疼处，出汗则愈。
●脚腿热肿如火炙（丁氏）　旧铁磨水涂之。一名赤游风，或芭蕉根捣涂。
●初起鹤膝风（《玉历》）　晚蚕砂（一升，炒热）　桂枝（研末）　桃叶（各四两）　蒸热，共入绢内，扎住，熨患处六七次，愈。
又方（《证治》）　糟（四两）　肥皂（一个，去核）　芒硝　五味子　砂糖　姜汁（各一两）　研匀，日日涂之，加入烧酒更炒。
●漏肩鹤膝风（樊氏）　两症痛甚者。白芥子　生姜（各一两）　胡椒（廿四粒）　俱研，面粉顿熟，火酒调如膏，布摊贴之。要忍痛大半日，去药即愈。
●寒湿气，漏肩风，脚腿诸般疼痛皆治（《各家》）　牛皮胶　生姜汁　葱汁　石灰（一小块）　同溶化作膏，贴患处。
●治脚气肿痛，鹤膝风，不能动履（《医学》）　生姜自然汁（一碗），入牛皮胶（一两）熬成膏，入乳香、没药（各一钱），搅匀，用绢摊贴患处，次日将水入药碗内，去水，又摊又贴。
●脚气论（《证治》）　夫脚气者，古谓之缓风，又谓之厥，是古今异名也。有乾湿之分，其脚肿者，名湿脚气；不肿者，名乾脚气。属风寒暑，流注而然。
又（《本草》）　肿而痛者，为湿脚气，宜清热利湿搜风；痛而不肿，挛缩枯细者，名乾脚气，宜养血润燥舒筋。
●脚气作痛贴引法（《医学》）　蓖麻仁（七粒）　同苏合香丸，捣贴足心，痛即止。
●洗脚气方（又）　川椒　荆芥穗（各一两）　独活　羌活　木瓜（各五钱）　白芷（三钱）　煎去渣，温洗后，拭乾，仍用川椒炒热，包裹熨患处，或盐炒亦可熨。
又方　川椒（一两）　葱（一握）　生姜（二两）　煎汤洗之。
●脚气肿痛（《医级杂病》）　敷脚气方，白芥子、白芷（等分），姜汁调敷。
又方（丁氏）　石膏（生熟各一钱）　青黛　赤石脂（各一钱）　梅冰（少许）　共研，香油调敷。
●乾脚气痛（又）　乾木瓜（一个，切片）　白矾（一两）　煎，乘热熏洗数次。
●寒湿脚气（《食物》）　可吃牛皮胶（一块），面炒成珠，研末，每服（一钱），温酒下，其痛立止。
●手足不举（《名医》）　孙少府治一人病此，诸医以为风，针手足，不效。孙曰：此脚气也。用槟榔（三钱）　生姜（三片）　紫苏（七片）　陈皮（三钱）　数服愈。按：此乃脚气上冲手也。
●鸡鸣散（《医级杂病》）　治男女脚气第一方，如感风湿流脚，痛不可忍，及浮肿者，宜先与此方。槟榔（七个）　橘红　木瓜（各一两）　吴茱萸　苏叶（各三钱）　桔梗（五钱）　共末，每服（五钱），加生姜（一片），宜五更空心服，服后宜食乾物压之。天明当下黑水，此寒湿之毒邪下泄也。
●脚气上冲（《医学》）　腹胀满闷，威灵仙末，温酒调下（二钱），痛减一分，则药亦减一分。
●脚气入肾（又）　小便闷痛，气喘面黑欲绝者。牛膝（二两）　当归（一两）　桂心（八钱）　小茴香　木瓜（各七钱）　朴硝（五钱）　煎。（按：作十剂服。）
●脚气冲心（又）　白矾（三两）　煎汤，浸洗两足，自愈。
●脚气暴死方（《名医》）　脚气作发，恶寒发热，两足肿大，心烦体痛，垂死者。杉木节（四两）　槟榔　大腹皮　青橘叶（各二两半）　切细，长流水煎，分作三服，一日服尽。如大便利下黄水，其病除根。未愈，数日后再服一剂，以愈为度。外用杉木、橘叶煎汤洗。查此症非风邪，乃气逆也。槟榔行至高之气，腹皮行胸膈之气，杉节行肢节之气，橘叶行肝气，气行则病去，药不大剂，恐不胜其邪气也。
●足久不履地（又）　威灵仙末，空心温酒和服（二钱），可加至六七钱，忌茶面。
●背腿腰间一点痛不可忍（王暗人）　芫花根末，醋调敷之。如贴不住，以帛束之，更宜产后。
●肩背筋骨痛方（《医学》）　槐子　核桃　细茶叶　脂麻（各五钱）　煎服神效。
●肾脏风（失名）　远志（一两）　煎汤洗。
●阴囊湿痒抓破（又）　蛇床子煎汤洗。
●囊痒（各家）　大蒜壳、陈荷叶煎洗，或皮硝煎洗，妙极。
●肾漏（樊氏）　石灰散治此症，阴囊先肿后穿破，出黄水，疮如鱼口，能致命。
五倍子（同石灰炒黄色去灰）　摊地上出火毒，研细，不犯铜铁器，乾掺上。

杂症  ***************************
●肥人求瘦（又）　服芦茹（即茜草）丸，以自消损。
●浑身蝨出（丁氏）　但能吃水，不能食物，舌尖出血不止，身齿俱黑，唇动鼻开。
饮（盐醋）　汤十馀日，愈。
●身上无故出蛆（又）　蛇床子末，香油调搽。
●鬼击身青肿（又）　金银花（一二两）　煎服。
●鬼击欲死（又）　乌鸡血，滴口令咽，破开此鸡，贴放心坎，冷乃弃之路旁。或将鸡血涂心坎。或雄黄末，吹鼻中。或醋少许，吹鼻孔。
●鬼怪交合（又）　男女为鬼怪迷惑，而交媾不已者。桐油多涂阴处，数次自绝。
●食物作酸（又）　萝卜生嚼数片，或生菜嚼之。
●饮食善飢（又）　糖煮芋艿，尽量食之。或蚕茧壳（七个），丝绵亦可，煎饮，并治三消诸病。
●闻药即吐者（又）　灶心（即镬脐下）土末，以水丸，塞两鼻孔。
●异乡不服水土（又）　本乡穿过鞋底上泥，和水澄清，饮之。
●虾蟆瘟（又）　侧柏叶捣自然汁，调蚯蚓泥，敷最肿处。按：此即今之痄腮。

药辨真假损益  ***************************
●鹿茸（东双桥裘赓三说）　最好是关东茸，额阔黄毛无黑色，并顺逆柔软不硬，角顶高者为高庄，即低者亦佳，取粗壮为是。鱼茸是鲨鱼所化，额内有黑毛，且硬不柔，不中用。
●蒙桂（又）　此桂最好，出自蛳子做窠之处，原来皮外有蛀虫眼。又说，凡桂油，留一线就好。
●燕窝（又）　有七十八种，最好出是缅甸。如拳者，名拳燕。亦有似瓢者，名瓢羹燕。熟后冷而复热，其肉不硬，此外复热则硬。
●胖大海（《道听集》）　味甘淡，治火闭痘，服之立起，并治一切热症，劳伤吐衄下血，消毒去暑，时行赤眼，风火牙疼，去积下食，痔疮漏管，乾咳无痰，骨蒸内热，三焦火症诸疮皆效，功难尽述。按：此肉味佳可以并服。
●黄精（《食物》）　仙书太阳之草，名黄精，食之长生。太阳之草，名钩吻，食之即死。越遇馀姚药客骆说：黄精有根，如根硬者，食之死，未卜是否。
●马齿苋（丁氏）　一名长命菜，性清凉，内服外敷，神效之至，亦名瓜子菜。（按：一名豆版苋。）
三十六种风，熬膏内服外敷，日久自愈。
杨梅疮，用一大握煎汤，温服。
发背诸毒，水煎冲酒，热服出汗，三服愈。
痔漏，每日蒸熟服，以愈为度。外用瓦上松（旧屋上有），花椒煎汤熏洗，尤妙。
痔疮，煮食，并以汤熏洗。
肛门肿痛，煎汤熏洗，日三次。
头疮肿焮，年久不已，捣敷三次。
各种顽疮，同蒲公英捣敷。
恶疮，有肉如饭粒夺出，破之流血随生，烧枯研末，猪油调敷，永忌鹅肉。
身面斑痕，煎汤日洗二次。
多年顽疮臁疮不收口，蒸煮多食，外捣敷，日三换。
臁疮有虫蛀烂，捣敷，虫自出。
蚁蝼窝，生脚腿间，及皮肉生疮，或痛或痒，加盐少许，捣敷数次，须先用花椒煎汤，洗净。
湿癣白秃，加石灰末，炒红捣敷。
赤游风毒，加靛青根，捣敷。
血淋，捣汁温服。
血痢，捣汁和蜜一匙，空心温服。
产后血痢，小便不通，捣汁三合，煎，冲蜜一合，服。
腹中寸白虫，煮一握，和盐醋空心食，虫尽出。
小儿走马牙疳，烧灰搽，用根，加雄黄末，搽。
阴肿，捣敷。
外肾肿胀，鸡蛋黄和涂。
白带白淫，捣汁一盅，鸡子清调，温服二次。
痘后起疔，捣烂敷，数日拔出，愈。
痘后馀毒，晒乾，加绿豆、赤小豆、石膏，共研末，猪油调搽。
各种虫毒，捣汁一升，饮，日饮四五次，渣敷患处。

补遗  ***************************
●斑痧（丁氏）　食盐（一握）　擦前后心，及腰胁，出许多紫斑，愈。或捣蒜头，涂两足心。
●阴阳痧（又）　盐（二斤，炒热）　青布裹作两包，熨背心，冷则易，或熨脐上，亦可。
●喉痹（林屋山人）　秘方治喉蛾，缠喉风闭，虽暑天可用。生附子片（涂白蜜炙黑）收藏，临用取如绿豆大一粒，含口内，咽津下，愈。
●心经疔（丁氏）　喉肿心痛，牙紧发慌，手足麻木，名朱砂症，又名心经疔，非喉风也。红纸油捻，照前后心，见有红点，银针挑破，内有红筋，须挑出，用往来门脚下泥，敷，立愈。如无红点，少顷再照，或药后再看。
●喉鼻烂，喉内生疮，鼻孔亦烂，若作喉风治，立死。（又）　白盐梅（一个烧灰）　枯矾　炙穿山甲（各一钱）　共末，吹。
●山岚瘴气（又）　犀角磨水服，或羚羊角末，水调服，或生熟大蒜头（各七片）　共食之，少顷吐泻，或吐血而愈。
●中暑赤丹（又）　生白扁豆数粒，食之不腥，即捣生扁豆汁（一小杯），服之愈。按：身有红块者是。
年久无子（又）　二月丁亥日，取杏花、桃花要多，阴乾研末，择戊子日，和井水煎服（一茶匙），日三服，三个月后必孕。
●小产（又）　丝绵（一两）　新瓦上煅炭末，空心温酒冲服，须于月内服，不再堕。
●保小产方（又）　头二蚕茧黄名绊丝（瓦上煅炭末，二钱）　桂圆（十六粒）　煎汤送下。
跌扑动胎下血（又）　砂仁（炒研末，六分）　酒下。
●孕妇（又）　小便多而动红，势欲小产，葱头（三钱），煎服。
●孕中胎压尿闭（又）　令孕妇睡下，将腿吊起，即通。
●孕妇怔忡（又）　猪心（一个，不下水蒸）　朱砂（三分研捣）　调服。
●产后便闭（又）　五七日，大小便闭塞，切不可服苦寒打药，用大麦芽（微炒研末），每服三钱，开水调，与粥相间食。
●产伤尿脬，茶水入口即尿（又）　大鲤鱼（一尾）　只取鳞，用油炸，令酥脆，加盐醋姜葱拌匀，蒸食之，立愈。按：是脬破。
●产后尿脬脱出（又）　棕树根和瘦猪肉（即精猪肉），久煮去根，食肉与汤，三五次，自收。
●妇人血枯（又）　白鹅血滚酒冲服。有血积者，饮白鸭血。
●白淋（中正同陈廿八）　鲜益母草（一两）　煎服，无不效。
●诸物入鼻胀痛不出（丁氏）　牛油（如枣核大）　纳鼻中，油熔，则物润而出。
●小便尿血（又）　指甲（五分）　头发（一两）　各烧研末，空心，酒下。或莴苣捣敷脐上。
●急慢惊风（又）　酒药（一丸）　切开，用半丸，同葱头（连须数个），捣如饼，中作小窝，加香油（少许）　滴窝中，新瓦焙，摊布上，如膏药然。先将灯草（两段）十字交，放在当脐贴上，终食间，即泻出风热寒积而愈。
●吞金箔（又）　或闭喉管，或闭肺管，迟则难救，生羊血灌之。
●壁镜（即蟢子）毒人（又）　白矾末涂之。
●蚯蚓毒（又）　形如大麻疯，眉发皆落，每夕闻身中有声，如蚯鸣，多用盐煎汤浸洗。
●蜘蛛毒（又）　成片如痱子状，苎麻叶（连梗捣汁），青黛调，或蓝靛，鸭翎蘸敷，麻汁隔夜不用。
●鹤血毒（又）　此系鹤顶之血，黏在树草间，人以手足误触，登时赤肿疼痛，青松毛和糯米饭同捣敷。
●中闷香蒙汗毒（又）　饮冷水，及喷面。
●中飞丝毒（又）　嚼苏叶，愈。
●雷误震死（又）　蚯蚓捣烂，敷脐中。
●入井塚受伏气（又）　凡入井坟，须先以鸡鸭毛投之，如直下无毒，徘徊有毒，宜以酒数升，洒其中良久，可入。如受伏气，则令人冒闷，奄忽而死，急取井水，噀其面，并冷水调天雄黄（二钱），灌之。倘转筋入腹，痛欲死者，即于脐之左边离二寸，艾灸十四壮。又用生姜（一两）　酒（五杯）煎服。又醋煮衣服，令热湿裹于转筋处。又浓煎盐汤，浸手足，先胸腹。
●解吞木鳖子（又）　中此毒，发抖欲死者。香油（一两）　白糖（一两）　和匀灌之。按：如禽兽受此毒者，亦可用此法。
●受一切毒气（又）　五爪金龙，到处有，用根，加盐（少许）　捣敷。
●刺毛虫伤方（《证治》）　春夏树下，墙堑砖瓦间，有一等杂色毛虫，极毒。凡人触著，则放刺毛，入人手足，自皮至肉，自肉至骨，先痒后疼，必至骨肉皆烂，甚可恶也。此名中射工毒，诸药不效。用好豆豉（一碗）　青油（一名桕油，半盏）　拌匀捣烂，厚敷，经一时久，豉气透入，则引出虫毛，纷纷可见。取下豉，埋在土中，香白芷汤，洗患处。如肉烂，乌贼骨末敷之，愈。
●蚂蝗入耳（丁氏）　田中泥放耳边。
●蜈蚣咬伤（又）　头垢泥擦之，或黄烂鸡屎涂，或嚼小蒜涂，或十指甲磨水敷，尤妙。
●拔蛇牙方
凡蛇咬，必有一齿脱下，以致肿烂，灯草烧灰掺之。
●恶兽毒蛇咬伤
白矾　生甘草（各二钱）
共末，每服二钱，冷水调下，并此末，香油调敷。
●流火（又）　腿红肿放光，野木莲蓬藤叶，煎汤熏洗，豆腐渣敷之。三日愈。
又方（周枫亭）　矿灰（二三斤）　水浸隔宿，取其水面浮起一层，逼去清水，生桐油调敷，颇效。或酒店治酒灰缸面，亦可。
●烧酒醉死（又）　井底泥罨心胸，新汲水浸其发，再将青布浸湿，贴胸膈，温则另换，时以冷水，少灌其口。或绿豆粉荡皮，令多食，或热豆腐切片，遍身贴之。冷者，即换热者。或锅盖上气水半盅，灌之。
●跌打损伤（丁氏）　生半夏末敷，止血定痛。
●筋缩（又）　损伤筋缩，年久不愈。杨梅树皮（晒乾为末）　和烧酒，蒸熟调敷，用布扎紧，每日一换，五次愈。
●旧伤天阴作痛（又）　益母草膏为丸，每服（钱半），热酒下，十日愈。
●跌厥（又）　跌打损伤，气绝不言者。韭菜汁和童便（一盅）灌之。
●金伤肠出（又）　小麦水煎滤汁，待极冷，令病人卧席上，含喷其背，则肠渐入。初喷时，勿令本人知，并勿使多人在旁，以泄其气，如肠尚未入，抬席四角轻摇，则自入。既入，须麻油润线，缝之。仍以油润帛，扎束，慎勿惊动，以免疮口复开。
又方　戮伤肠出，醋煮温洗，随洗随入，外用活鸡，剥皮去毛，乘热贴之。
●眼睛跌出（又）　活猪身上刲肉（一小块），趁热贴上，少顷自纳。
又方　老南瓜用瓤（瓜内如絮之物），捣烂厚封，外以布包勿动，干则再换。并治炮伤眼目。
●车辗及坠马下伤（又）　服热小便（一碗），立愈。
又方　坠马血瘀胸腹，吐血。藕根末，酒服（一匙），日两服，不效再服。
又方　骑马伤股破烂。抱过鸡蛋壳，瓦上煅末，香油调敷。
●跌扑伤筋（又）　韭菜，捣烂敷之。
又方　接筋，旋覆花根绞汁，以筋相对，密涂而封之，即续好矣。
●阳物割落，伤口不合（又）　将所割阳物焙末，酒冲服。
●折伤筋骨疼痛（又）　刺雄鸡血，和温酒服，随量饮。或鸡屎烧末，涂患处。
●一切损伤（又）　军营出征，每将臭虫（数个），缝在衣襟边内，得以人气不死，遇有一切伤残，将衣襟擦牙，使臭虫血黏牙，用温开水灌，即活。
●跌打伤后，行动不便（又）　用罐盛尿，火上烧热，时时熏之，数次愈。
●脚趾割破，久不收口（又）　鸡脚骨烧枯研敷。
●闪跌伤腰（又）　白葡萄乾（一两）　酒煎服，重者两服愈。
●跌打损伤，湿烂不干（又）　羊皮金纸，以金面贴伤处，过夜即愈。
●损伤碎骨，在内作脓（又）　田螺捶烂，酒糟和匀，敷四围，中留一孔，其骨即出。
●马咬及踏伤（又）　不论人屎、马屎、鼠屎，烧灰，猪脂调敷，内服苏木汤（一碗），或服童便，韭菜汁亦可。
●跌打损伤不食（又）　生猪肉（切细末，一钱）　温酒送下，即思食。
又方　白糖冲酒多服。
●箭头针刺入肉（又）　栝蒌根捣敷。
●铳子入肉（又）　蜂蜜（八两）　煎开，加烧酒（一斤），随量热服，安卧取汗，次日铳子自出。
●跌打牙动（又）　藜蒺根烧灰，涂。
●割伤舌，已将断未落（又）　鸡蛋壳里白皮，套住舌头，用天花粉（三两）　赤芍（二两）　姜黄　白芷（各一两）　研末，蜜调涂舌根。以白蜜调白蜡，稠稀合宜，敷在鸡蛋皮上，日敷数次。三日舌自接住。去鸡蛋皮，用蜜、蜡两物勤敷，七日全愈。
●跌扑穿断舌心，血出不止（又）　鹅翎蘸醋，频刷断处，血即止。或精猪肉切片贴之。或用蒲黄炭　杏仁　硼砂（各少许）　研末，蜜调成膏，含化愈。
●咬去唇舌（又）　川乌　草乌　共末，摊纸上贴之。按：此症乃病使然者居多。
●鱼肉各骨入肉（又）　山楂研末调敷。如在口中牙缝等处，煎浓汁，含一二时，自出。
●水银入肉（又）　川椒末，生鸡蛋白调敷，用布包紧，过夜即出。
●伤烂（又）　铜铁竹木等物入肉，拔出后，伤口肿烂不愈，天雄黄末敷之。有水流出，即愈。
●铜铁拔之不出（又）　米糖（即饴糖）敷之。俟发痒时，将本人缚住，用力敷之。
●跌闪腰痛（又）　葱白捣烂炒热，将痛处擦透，即以生大黄末，姜汁调敷。
●打死回生（又）　皂角　细辛　半夏　南星（各一钱）　共末，吹鼻即醒。
●足伤（又）　足被鞋挤破，及赤脚者，误踏菱角受伤。不带壳蜒蚰（名鼻涕虫）煅存性，研末，加梅冰片（少许），麻油调敷。
又方　足踏钉物受伤。泥鳅捣烂，入白糖敷之。
●肩伤（又）　肩被重担压磨伤。鸡蛋（两个，去白用黄）　熬取油，加冰片（少许）　捣敷。
●火泡伤（丁氏）　蚕茧或绵子煅研，麻油调敷。
●火伤（又）　龟版末　冰片（少许）　麻油调敷。
●汤火或粥泡伤（又）　砻糠（即穀壳）烧灰，研，和水厚敷患处，一日愈，并无痕。
●骨入胸膈作痛（又）　鱼鳞烧末，酒送服。
●天丝入咽生疮（又）　白矾、巴豆烧灰吹之。
●蝇入咽喉（又）　虾蟆眼睛研烂，嚥下。
●吞发绕喉（又）　乱发烧灰（即血馀炭）　开水下，己发尤妙。
又方　旧木梳烧枯，研末，酒冲服。
●误吞豆入气管（又）　土狗（即蝼蛄，数个）　杵烂，敷喉肿下，其豆自入。
又方　诸豆鲠喉，蝼蛄捣烂，敷喉外肿处。
●误入碗丝，喉舌肿大（又）　嫩绿麻秆（一根）　将一头烧透，当作烟筒，呼吸自消，或多食熟韭菜。
●吞田螺及螺蛳靥鲠喉（又）　以水多灌鸭口，少顷将鸭倒提，接取流出之涎，饮下即化。
●保产神效方（《道听集》）　凡妇人三个月，久惯小产，百药不效者。梅梗（三五条）　煎浓汤饮之。复饮龙眼（即桂圆）汤，无有不保者。按：此须产之半月外及月外无病时服。
●古黑神散（《医方》）　治横生逆产，及胎前产后，虚损崩漏等症。百草霜（即素烧茅草灶火门上煤也）　香白芷（等分）　共末，每服（二钱）　水煎，冲童便（一盅），醋少许。
《女科要旨》（陈修园）　名为催生如神丹，治逆产横生，其功甚大。书云：血见黑则止，此药不但顺生，大能固血，又免血枯。此方有加麝香而仍名黑神散者，不知产妇临盆，气血宜顺，安得以芳香之物散乱之，致生他变。特录原方以质高明。
●小儿初生（《名医》）　韭菜汁灌之，吐出恶血，长则无病，验。韭能归心气，而去胞中恶气，并治胸中也。
●治瘰[疒/串]方应验如神（胡瀛峤）　闻此方治验多人，从此设法取来，有来历用八十洋银而得此云云。熟地（八钱）　炒生地　山药（各四钱）　制首乌　西潞党　穿山甲　鳖甲　麦冬（各三钱）　当归　皂角刺　象贝　天花粉（各二钱）　荆芥　生黄耆（各钱半）　甘草（八分）　全蝎（四只）　服者多则八帖，小儿减半，切勿轻视。
