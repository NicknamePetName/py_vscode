
叙  ***************************
黄太史伯垂，余戊戌分校礼闱时所荐士也。居恒敦善不怠，近出所刊《家用良方》问序于余，披阅一过，喜其类别门分，简而易行，洵属有裨于世。昔程子云：一命之士，当存心济物。伯垂因名扬者几廿载，其中南北奔驰，日不暇给，而每欲成是书，为济物计，又复兼资众力，或分辑、或分校、或分任鸠工，其孜孜为善之心，庶几程子之意欤！岁庚戌，书甫成，伯垂适成进士登瀛洲，亦足见福善之应毫发不爽矣。惟是善量无穷，扩充为贵。异时洊履清华，扬历中外，更推是心以为仁爱之术，其所济，不愈大哉！余嘉伯垂之志，为弁数语，即以加勉焉。
咸丰元年岁次辛亥孟春江阴季芝昌书

叙  ***************************
癸卯，余侍家大人莅任武林，秋病痔，不能行，几两阅月。爰取各医书，朝夕寻玩，其中简便易行者，随手录出，逮病痊，共得七百馀方，质之仁和龚月川茂才。茂才尊人砥庵先生庭训，暇时閒及医术，故茂才家多自辑医书及经验良方。有求治病者，遇证与方合，依法施治，未尝不应手而奏效也。因属出其所纂，与余所录合成一编，釐为六卷，更浼陈颖泉诸君反复参订，乙巳始归诸馀，适余与番禺何藻屏孝廉同反粤，孝廉素善岐黄，因属其再加釐正焉。己酉秋，邮至虔南，谓是书杂症各方颇为详备，通都大邑不乏良医，故无藉此，若遇遐陬僻壤，辨证者鲜，得此发朦不无小补，因劝以付梓。岁庚戌，余忝膺馆选木天，课馀，复与里人谭仙瀛、连小云、云湘、辛纲裳、黎敦夫共校一过，遂偕赖雪舟，同年约诸同志锓板以公诸世。颜曰，《家用良方》窃取大示易示简之义云尔。
时咸丰元年岁在辛亥夏至前一日凤城黄统谨志

叙  ***************************
《家用良方》编者，龚君月川所撰也。黄君伯垂将付手民寿，诸剞劂，属余首路导其引喤。余中古之书罕捃，夫残竹上池之水未饮，夫长桑奚足以祓饰，芝函掞张藻翰。然观龚君名篇之意，黄君乐善之公，易知易从，抉乾坤之蕴，欲立欲达，宏博济之方，详其旨趣，有可言焉。夫䕡茹传卵雀之丸，麦鞠寄河鱼之隐，古初方齐于此，权舆泉乎。八十一难越人阐其镜经，百十三方长沙洞其机要，王成孙褚并轨争趋，刘李张朱联镳竞辔，或缘经以立训；或通变以设权；或发难以互疑；或矫枉以纠谬，莫不楷抚后进，圭臬前徽，而薪传既遥，枝分愈远，津逮之涂，则一同源之派易歧厥蔽。所存其流有四：史公钓奇，叙援熊之梦，千宝志怪，传疗龙之神，不过搜方技之环闻，资文章之琱饰，而蓱齑馀沥艳说乎挂蛇，榆荚悬痈侈征乎剖蛤，是有神工，无关要诀，好奇之蔽，其流一也。养性养命，中和筦其枢，齐纲齐柔，凉燠区其用，即亢害而承制，必阳秘而阴平，乃论宣明于暑火，檗苦不辞；蒸灵液于水云，桂辛是饵。石火三斗，陈冰一盘，见偏之蔽，其流二也。司天有化气辨夫客淫，帝问无方，功凭夫砭刺，而九针之名莫究，七元之运易差，必欲揣量奇经，权衡克胜，则青囊晻暖，卷己轶乎！丙丁黄道，推迁纪久，愆乎甲子，泥古之蔽，其流三也。医者意也，神契夫临几；方者仿也，义宗夫成法，故华□处齐称量乎分铢，敬舆集方博求乎经验，而或心眯成[艹/蝥]，臆逞圆机，古人欺我谓金匮之可删，大药何名譬玉卮之无当，师心之蔽，其流四也。四者沿流，□生三惑。无洞垣之明，有猎名之术，闻禁要，居然九折之肱；暂习方书，遂注千金之翼，飞豪走翰渊乎，莫穷按脉循经茫无一验，此一惑也。党同伐异，别户分门，言各成于一家，书未窥，夫三世宗景岳之论遂□，河间读节庵之篇翻疑，仲景窥豹不全，测蠡自隘，此二惑也。又其下者，家传旧业则享帚独矜，技擅专科则席珍是秘，非有龙宫之禁，争为蝇利之营。宋人洴澼之药只以得，金元礼荟萃之传，谋诸胠，箧医非小道，人有市心，此三惑也。则欲镜四流之谬，祛三惑之滋，埽正路之荆榛，发神功于草木，今之作者意在斯乎！龚君博习奇书，少承家学，悯国工之不世，冀妇孺之咸知，纲举目张，可按图而索骥，振裘挈领，岂歧路之亡羊。又得黄君勤为商榷，广厥流传，抱朴肘后之方，纂成于宏景，论衡枕中之秘，不靳于伯，喈美合难并，相得益彰矣。余与黄君夙相知契重，以婚姻见其行穆淳修，家传阴德，为善最乐，训粟于鲤，趋博爱谓仁，泽覃夫蚁渡，是知枝骈棣萼，秀擢木天，籍注蓬莱，胪宣朵殿，世德作求，积善馀庆有自来也。至其取材之当，体例之精，念之作者自有定评，余非专门元烦□缕已。
时咸丰元年岁在辛亥夏至前三日顺德罗停衍撰并书

叙  ***************************
黄伯垂学使谊属葭莩，虽地隔八千里，而心常驰系。不置其所刊《家用良方》一书，印刷后以全帙相遗（叶），曾按症施方，屡获效验。更喜其分门别类，开卷详明，甚为简便而易于取携。乙（叶）历岁所刻感应因果，各等书中偶附医方数条，亦欲心存利济，因思黄学使所著良方，板藏都门，吾粤传行未广，然疾病人所时有，久愿重刊以公诸世。适与其封翁爱庐先生谈及此意，甚为欣然，封翁第五子，卫存（余）婿也，亦有同志，因嘱早为鸠工，以便秋闱分派，俾易流通。区区之心，窃求质诸同好。至其功用之宏远，蒐罗之辛勤，以及剞劂之源委，俱详载各序中，不复多赘。
咸丰六年岁次丙辰端阳后五日罗叶祥谨识


卷一  ——————————————————————————————————————————————————————————————————————————————————————————

治身体各症  ***************************
●风寒头痛
核桃肉（二钱）
葱白（二钱）　细茶（二钱）　生姜（二钱）
共捣烂，以水一杯，煎至七分，热服。盖衣被取汗，即止痛。
●风热头痛
薄荷为末，纸包作捻，水浸湿，塞鼻内。
●头面肿满
鸡蛋黄白调匀，涂肿处即消。
●偏正头风
生萝卜汁二匙，仰卧注鼻中。左痛注右，右痛注左，左右痛俱注之，立止。
或白殭蚕为末，和葱汁一茶匙调服。
●头风畏冷
荞麦一升，水调作二饼，烘热贴额上，冷即换之，得微汗即愈。年久不愈者亦治。
●头晕昏倒
白果二枚（去壳），生捣，空心淡水冲服。至重者五服即安，年老更妙。
●头旋
蝉蜕一两，微炒为末，不时绍酒调下一钱，或开水亦可。
●头风攻目
川芎（五分）　细辛（三分）　白芷　石膏　藁本　皂角　羌活　防风　荆芥　桔梗　蔓荆子　甘菊　薄荷　生甘草（各五分）
水煎服。
●头风痛久瞽
凡风头痛，若不吐涎，久则瞽目。
炒瓜蒂（五钱）　赤小豆（五钱）
研末，温浆水调服二钱，取吐为度。
●头疮
乌梅烧为末，生麻油调涂。
或用龟甲烧灰敷之。或用黑豆烧灰存性，研末敷之。
●眉稜骨痛
羌活　防风　半夏（各二钱）　黄芩（酒炙，一钱五分）　生甘草（一钱）　生姜（三片）
水煎服。
●头脑鸣响异常
茶子不拘多少（研末），吹入鼻中。
●猝然头痛
皂角研末，吹入鼻中，大嚏即止。
●脑漏
搅朱漆绵兜一口，烧灰研末，吹鼻中。
或长尾粪蛆，不拘多少，阴阳瓦焙乾研末，加冰片少许，吹鼻。或壁钱窠三个，烧灰，加枯矾少许，吹鼻中，效。
●头上软疖
石灰入饭内，捣烂敷之。
或用小虾蟆，剥皮贴之，收毒自愈。
●白秃头疮
陈年石灰，炒黄色，退火气。以马齿苋汁调敷，干复易之，神效。
或用抱鸡子壳七个（炒研末），油和敷之。或用花椒研末，猪油调敷三、五次，即愈。
●气虚眩晕
制半夏（二钱）　陈皮　白茯苓　白术（各二钱）　木香　丁香
缩砂仁　炙甘草（各五分）　姜（五片）
水煎服。
●赤秃头疮出脓
马蹄爪烧灰，生麻油调涂。
●头痒生疮
醋汤洗净，用百草霜入水粉少许，生麻油调涂，立愈。
●偏正头风　凡百药不治者，此方只须一服，神效无比。
香白芷（炒，二两五钱）　川芎（炒）
甘草（炒，各一两）　川乌头（生熟，各五钱）
共为末，每服一钱，细茶薄荷汤调下。
●年久头风
莱菔子一两，姜等分捣取汁，入麝香少许，搐入鼻，立止。
或用川乌头、天南星等分为末，葱汁调涂太阳穴。
●风气头痛　不可忍者。
蓖麻仁（半两）　枣肉（十五枚）
捣涂纸上，捲筒插入鼻中，下清涕即止。
●头上白屑
山豆根研碎浸油搽。
●头上软痈
捣大芋头敷之。
●烂脑
雄黄　明矾　川椒（各等分）
研末，麻油和搽。
●梅花秃癣
清油一碗，用小竹子烧灰，入油内煎滚，加猪胆汁和匀，剃头后搽三日效。勿令日晒。
●头面癣疮
生白果仁，切开频擦。
●头上白癣
水瓜叶　鸦胆
同捣烂，擦患处。
●头上烂癣
咸橄榄（二个，去核烧存性）
蛇床子（炒，二钱）　枯矾（一钱）　吴萸（炒，一钱）　皮烟（二钱）　白芷（炒黄，一钱）　冰片（二分）
共研细末，清油开搽。先剃头，用皂角煎水洗净，然后搽药。
●面上白癣
铁锡粉（一钱）　胆矾（一分）
共为末，姜搽之。
●白癞头疮
木炭烧红，入沸水中。温洗，效。
●头上癞痢
大鲜虾去须壳，将肉打如泥。剃去发擦之，三次全效。
●头风有声　凡耳鸣头上啾啾有声，乃头脑夹风也。
川芎　当归（各一钱）
煎服效。
●头上出蛆　头皮内时有蛆出。
以银针挑破，用丝瓜叶捣汁搽之，蛆出除根。
●赤秃发落
羖羊角烧灰，猪油调敷。
●鬓边软疖年久不愈
猪颈上毛、猫颈上毛各一撮，烧灰，鼠屎一粒，共研末，清油调搽。
●发中火珠疮　凡发中疮如珠者，疼痛相染不已，亦能伤命。
生萝卜不拘多少，捣烂滴醋浸，敷患处甚效。
●发落不生
米泔水洗净，布揩，令热。生铁一块，入猪油内煮三沸，涂之遍生。
●头发枯藁
木瓜浸油梳头。
●发毛黄赤
羊屎烧灰和猪油涂之。日三次，夜一次，发黑乃止。
●发垢
鸡蛋清涂之，少顷洗去，光润不燥。
●无发
甜瓜叶捣汁，涂之即生。
或摘侧柏叶，阴乾作末，和麻油涂之。
●妇人秃鬓
花椒四两（酒浸），日日搽之。
●染发令黑
醋煮黑大豆，煎稠染之。
●白发返黑
黑芝麻九蒸九晒，研末，枣肉为丸，久服之。
●令发不落
榧子（三个）　核桃（二个）　侧柏叶（一两）
捣烂，浸雪水梳头，永不落发。
●令发易长
东行枣根三尺，横卧甑上蒸之，两头汁出收取，涂发即易长。
●发眉堕落
生半夏茎杵出涎汁，涂秃处即生。
●眉毛动摇　目不能交睫，人唤不应，但能饮食。
用蒜三两，捣汁，和酒服效。
●面䵟
李核仁去皮，研细末，以鸡蛋白和稀蜜糖调匀，夜卧时涂之，次日，以米泔水洗去。
●面上黑斑
苍耳焙为末，饭后，每日米汤调服一钱。
●面上黑黯
白殭蚕末，水和搽之。
或杏仁去皮捣烂，和鸡蛋白，夜涂之。
●粉滓面䵟
白殭蚕　黑牵牛
研细末，各等分，日日用之。
●面黑令白
鸡蛋三枚，绍酒浸，紧封四七二十八日。每夜以蛋白敷面，久久自白。
●面色光华
三月三日取桃花，待乾研细，七月七日取鸡血，和涂面上，二、三日则光华也。
●悦泽面容
西瓜子（五两）　桃花（四两）　白杨皮（二两）
共为末，食后米汤调服一匙，一日三服，三十日面白，五十日手足俱白。无白杨皮，或用橘皮。
●面体黧黑皮厚
羖羊胫骨研末，鸡蛋白和匀。每夜敷之，次早以米泔水洗去，二、三日面白皮嫩。神效。
●抓伤面皮
香油调水粉擦之，一夕即愈。
●面上诸瘢痕迹
大鼠一个，以猪油四两，熬煎滤净，先以布拭，面成赤色，日涂三、五次。须要避风。
●面上生疮
生杏仁捣烂，以鸡蛋白调匀，捻成煎饼，至夜洗面后敷之，清晨洗去，数次自愈。
●面生黑丹　如芥子状，患至遍身者死。
鹿角烧灰，猪油和搽。
●光热吐蛇　凡头面发热有光，他人手近之如炙。
用蒜汁五钱，酒和服。吐物如蛇，愈。
●肉人怪病　凡顶上生疮，五色如樱桃状，破则自顶分裂，连皮剥落，脱至足，名曰肉人。
常饮牛乳自消。
●烂头
元粉（一两）　樟脑（一两）　石膏（一两）　枯矾（一两）　麝香（三分）
共为细末，一搽即愈。并治烂脚烂肉。
●头面患疖
生地　元参
煮猪肉食，以汤洗之。
如久烂者，旧黑毡帽，烧灰，油和搽。
●聤耳
桃仁炒研，绵裹，日日塞之。
●蜒蚰入耳
生香油调鸡血，滴入耳中，蜒蚰自出。
或用胡麻油作煎饼，枕卧自出。
●耳常出脓
熟地黄（八两）　丹皮（三两）　泽泻（三两）　白茯苓（三两）　山茱萸（炒，四两）　山药（炒，四两）
以防风煎汤，每早吞服三钱，神效。
●蛆虫入耳
杏仁捣如泥，取油滴入耳中，非出即死。
●蚊入耳内
穿山甲烧研为末，调水灌入，即出。
●百虫入耳
雄黄草纸捲，烧燃熏之。
或花椒末一钱，醋半夏浸良久，少少滴入，虫自出。或莴苣捣汁，或姜汁、韭汁，人乳、小便、麻油随便，滴入即出。或鸡肉炙香，塞耳中引之亦出。
●耳核肿痛　凡耳中有核如枣核大，痛不可忍。
烧酒滴入，侧仰半时，即箝出。
或服前耳脓方之六味丸，仍用防风煎汤，每日吞服三钱，并效。
●肾虚耳聋
乌骨雄鸡一只，洗净，以无灰酒三大碗，煮熟食之。三、五只神效。妇人用乌骨雌鸡，亦如法服。
●久年耳聋
巴豆（不去油，一个）　斑蝥（三个）　麝香（少许）
以葱汁、蜂蜜，和捻作锭，如麦粒形，用丝帛裹，置耳中，响声如雷，切勿惊惧，待三七二十一日，耳中有脓水流出，方可去锭。奇效无比。
●耳聋
鲤鱼胆汁，滴入耳中。
或口噙甘草一枚，耳中塞甘遂二块，立效。
●暴聋
鲤鱼脑髓（二两）　粳米（三合）
和盐酱，煮粥食。
●少年耳聋
木耳一撮，醋炒，白糖拌食。
●耳痛
白枯矾，吹入。
●耳鸣
生地切断，纸包火煨，塞耳频易之。
●耳疮
五倍子末水调涂。如有脓水者，干糁之。
●耳出脓血
用棉花绞乾，生、熟明矾等分，研细末，吹数次即愈。
番木鳖磨水，滴之，亦效。
●耳中卒痛
盐三、五升，蒸热裹以青布枕之，冷即再换，立效。
●诸虫入耳
猫尿滴耳中，即出。用生姜擦猫鼻，即有尿。
凡壁蝨入耳，痛不可忍，稻秆灰煎汁，灌入。
●耳中有物不可出
弓弦或麻绳，打令头散，涂好胶，黏著其物，徐徐引出。
●三十年聋
米酒（二升）　清牡荆子（一升）
泡七日后，去渣，任性服之。
●耳鸣不出
乌头（烧作灰）　菖蒲（等分）
为末，棉裹塞之，日再用，取效。
●伤耳成疮　出汁者。
杵核桃取油，纳入。
●水银入耳　能蚀脑。
以金枕耳边，自出。
●水入耳中
薄荷汁滴入，立效。
●蚤蝨入耳
菖蒲末炒热，袋盛枕之，即愈。
●耳干痛
蛇皮烧灰，吹入即愈。
●耳湿流脓
五倍子烧灰，为末，吹入即愈。
●耳鼻流血　不止，不急救即死。
生地（一两）　麦冬（一两）
净水煎服，即愈。
●耳痈
蝉蜕（一钱）　蛇蜕（一钱）　血馀炭（煅，二钱）　胭脂（煅，二钱）　硼砂（七分）　冰片（五分）
共为极细末，吹入耳中即愈。
●赤眼肿痛
自己小便乘热抹洗，即闭目少顷，如此数次自愈。
或用猪胆汁一杯，和食盐五分、铜绿五分，点之。或用黄丹蜜糖，调贴太阳穴，立效。
●目赤生翳
古钱（一文）　食盐（一匙）
同研，筛过极细，点眼中，其翳自消。
●烂弦风眼
鸡冠血点之，一日三、四度。
或青矾，火煅出毒，研细末，汤泡，澄清点洗。
●风眼下泪
腊月不落桑叶，日日煎汤，温洗。
或盐点眼角，冷水洗数次，即止。
●损目破睛
牛口涎，点目二次。避风静养，黑睛破者亦可治。
●青盲内障
白羊肝（一具）　黄连（一两）　熟地（二两）
同捣为丸，如梧子大，食远茶服十丸，一日三服，久服自明。
●目猝痒痛
乳汁浸黄连，蒸过，频点，立效。
或羌活（三钱）　防风（三钱）　荆芥穗（一钱）　川乌（一钱）　川芎（一钱）　共为末，煎薄荷水调服，每服一钱五分。
●目中浮翳遮睛
书中白蠢鱼，研末，注少许于翳上，一日二次。
或用刀割指甲壳细末，合乳汁调，点三、五次。或猪胆一个，文火煎稠为丸，如黍米大，日纳一粒于目中。
●青盲不见
雄鼠胆　鲤鱼胆（各一个）
和匀滴之。
●眼目昏暗复明
每旦含黄柏一片，吐津洗眼。
或每日早洗面时，用炒盐擦牙，随以凉水漱出，洗眼，仍以洗面水双手向眼浇七七四十九数。此法终身行之，永无目疾，且倍光明。
●眼度生珠
黄丹五钱，鲤鱼胆汁和如膏，点三、五次，即消。
●胬肉覆瞳　凡目生胬肉，或痒或痛，渐覆瞳人。
杏仁（去皮，二钱半）　水粉（五分）
研匀，绵裹筋头，点之。
或好梨一个，捣汁，以绵裹黄连少许，浸汁，仰卧点之一
●飞丝入目
刀刮爪甲末，同津液点之，其丝自聚可出。
或芥菜汁点之。或白菜汁亦可。或磨浓墨点之，以灯草展出。
●杂物入目不出
左手爪甲，刀削末，灯草蘸点，一、二次即出。
或用鸡冠血滴少许，入眼中，亦能出。
●麦芒入目
以新布覆面，将活地蚕一条，从布上摩之，芒著布上出。
或大麦煮汁，洗之。
●竹木刺入目
地蚕捣烂，涂之，立出。
●目不能远视
羊肝一具，去膜细切，以葱子一杓炒为末，用水煮熟，去滓入米煮粥食。
或铜器煮羊肝，用面作饼，覆器上钻两孔，如人眼大，以目向上熏之。
●火眼肿痛
青矾（炒，三钱）　黄土（六钱）
共为细末，井花水调作二饼，如眼大，先用水洗眼净，次用纸贴眼上，后将药饼贴纸上，令患者仰卧，用清水润饼，干再润之，敷二、三时，痛止肿消。
●火眼　凡眼暴发赤肿疼痛，流泪隐涩难开。
大黄末三钱，取新汲水，调涂两眉正中及两眼胞。干，用水再润。
●风热眼
防风（五分）　荆芥（五分）　连翘（五分）　白芷（五分）　归尾（五分）
皮硝（三分）　胆矾（一分）　明矾（一分）
共煎水，先熏后洗。
●针眼　俗名偷针。珠生于眼皮上，如赤珠，由脾经风热。
盐汤热洗。
或以鸡蛋清，调熟明矾敷，即消。
如风热甚者，色赤多肿痛，洗之不消。即用川芎、青皮、白菊花、煎水调服二钱，数次即愈。
●眼痒
防风（二两五钱）　羌活（二两五钱）　荆芥（五钱）　川乌（五钱）　川芎（五钱）
共研细末，用薄荷煎水调食，后每服二钱。
●鸡盲眼　每至黄昏后不见物。
人参（一两）　茯苓（一两）　川芎（一两）　知母（一两）　石决明（二两）　茺蔚子（二两）　木香（五钱）　细辛（五钱）
蜜为丸，空心茶吞二钱。
或苍术四两，泔水浸一夜，研末，每日羊肝拌食三钱。
●眼目赤肿翳痛
荠菜根捣汁点之。
或水浸黑豆至夜，连皮研细，阁眼上睡。或用豆腐贴亦可。
●赤目痛不能开
甘草水磨白矾，敷眼胞上。
●捲毛倒睫
无名异为末，糁捲纸捻，点火吹杀，以烟燻之，毛自立起，摘去。
或用蝨子血点入眼中，数次即愈。或青盐火煅，以碗合地上出火气。研细，每用五分，热汤半盏泡，温服。
●眼癣
炉甘石（童便、米醋、黄连火煅，一钱）　当归尾（一钱）　胆矾（五分）　铜绿（五分）
细末，麻油调敷。
●天丝入目
石菖蒲汁，灌鼻内。
●飞沙入目
鸡胆汁点，指甲末点，均可。
●石灰入目
生山栀，煎浓汁，不住手洗，即痛止肿消。
●尘屑入目
吐津磨指甲，浓点眼内，少顷一抹而出。
●烟矢入目
将别汤洗，愈洗愈疼，须用乱发，或騌缨缓揉之。
●花炮火药冲目
急令其人卧地，解热小便浇之，徐用自己小便洗，即明。
●风邪入脑视一物为两
川芎（五分）　当归（五分）　地骨皮（五分）　苍术（五分）　白术（五分）　蜜蒙花（五分）　羌活（五分）　天麻（五分）
薄荷（五分）　柴胡（五分）　藁本（五分）　石膏（五分）　木贼（五分）　连翘（五分）　细辛（五分）　桔梗（五分）　荆芥（五分）　防风（五分）　甘草（五分）　栀子（三分）　白芷（三分）
饱食后，水煎服。
●生星
移星草（即鹅儿不食草），左眼塞右鼻，右眼塞左鼻。
●眉毛不生
乌麻花，阴乾为末，浸乌麻油涂之。
●头目诸疾　凡一切眼疾，血劳风气头痛，头旋头眩。
荆芥穗为末，每绍酒服三钱。
●目赤肿痛
决明子（炒研），茶调敷两太阳穴，干则易之，一夜即愈。又治头风热痛。
●目猝无见
黄土搅水中，澄清洗之。
●睛垂至鼻　痛不可忍，或时时大便血出，痛，名曰肝胀。
用羌话，□盏血愈。
●目睛突出　凡突出一两寸者。
以新汲水灌渍睛中，数易之，自入。
●目中泪出
盐点目中，冷水洗数次，瘥。
或泪出不止，黄连浸浓汁，渍拭之。
●飞丝入目
用好墨磨汁，以散笔抹眼中，眼泪如雨。其中带墨者即丝也，用灯草挑尽即愈。
●夜不合眼
灯草煎汤，代茶饮，即睡著。
如昼夜不眠，火炙新布熨目，并蒸大豆更番，囊盛枕之，冷即易，终夜枕之即愈。
●风眼
黄连（三分）　杏仁（十枚，去皮）　胆矾（四釐）
煎水搽，效。
●眼上膜
蛤胆调乳汁，点之立愈。
●风眩烂眼
铜绿（五釐）　胆矾（三釐）　麝香（三釐）
为末，入大口螺，次早取螺水，搽之。
●洗热眼方
杏仁（八枚，去皮生用）
生粉草（六分）　胆矾（一分）　川黄连（三分）　铜青（三分）　黑枣（一枚，去核）
上药称极准，不得加减分毫，水一碗煎至一盅，将棉花蘸药水洗眼，至喉中见苦为度。洗一两次，立效。
●鼻中息肉
蚯蚓（炒，一条）　牙皂（一片）
共为末，蜜调涂患处即除。
●鼻中生疮
黄柏　槟榔
共为末，猪油调敷。
或用桃叶嫩者，杵烂塞之。无叶用枝。
●鼻皶赤疱
密陀僧二两，细研，入乳调，夜涂早洗。
●酒㾴赤鼻
枇杷叶　栀子（等分）
为末，酒温调服二钱，一日三服。
或用白盐，常擦之。
●鼻血不止
柏子烧灰，冲酒服。再用甘草捣烂敷足心，男左女右。
或用大蒜一个，去皮研如泥，作钱大饼子。左鼻血出，贴左足心；右鼻血出，贴右足心；两鼻血俱出贴两足心。或白芨末，唾津，调涂鼻上山根处，即止。或荸荠去皮，放温茶内泡熟，多食即不发鼻衄。或黑栀、甘草等分为末，吹入鼻孔，血即止。
●鼻脓腥臭
用秤心树根，煎水服之。
或成肺痈，再用白芨研末，米汤调下。
●鼻流黄水
丝瓜近根处三、五寸，烧灰存性调服。
●鼻痔
瓜蒂　细辛（等分）
为末，绵裹如豆塞之，三、四日黄水滴尽即愈。
●酒齄鼻
白盐和津唾，常擦之。
鼻毛长出　凡鼻中毛出，昼夜长至一两尺，渐粗圆如绳，痛不可忍，摘去复生，此因食猪羊血过多所致。
生乳香（一两）　硼砂（一两）
研末，饭为丸，梧子大，早晚开水送服十丸，自然退落。
●衄血不止
屏风上故纸烧灰，酒服一钱，即止。
●鼻血不止
纸条蘸真麻油入鼻，取嚏即愈。
或以所出血，调白芷末，涂山根立止。
●口鼻出血　凡血如涌泉，因酒色太过者。
荆芥（烧，研）二钱，陈皮汤服。
●鼻中息肉又方
白矾烧末，猪脂和绵裹塞之，数日息肉随药出。
●鼻疱脓臭
锅底墨末，冷水服二钱
●邪风口歪
皂角（去皮）五两，研末，陈醋和之，左歪涂右口角，右歪涂左口角，干复换之。
●唇乾裂痛
桃仁捣烂，和猪油敷之。
●唇黑肿痛
古钱四文，于石上磨猪胆汁，涂之。
●满口烂疮
生姜自然汁，时时漱吐。或为末搽之亦可，甚妙。
或萝卜自然汁，频漱去涎。或青钱二十文，烧红投酒中，服酒立愈。或鸡肫皮烧灰，敷之。
●口疱口疳喉痛
茱萸末，醋调涂足心。
●口臭难闻
真藿香常噙口中，即解。
或每夜临睡，含荔枝肉一个，次早吐之。或密陀僧一钱，醋调漱口。
●冒风失音
炒槐花夜闻，仰卧嚼吞之。
●中风不语
龟尿点少许于舌下，即出声能语。
或用巴豆一粒，去壳，同艾叶打碎，烧灰熏鼻即醒。
●猝然失声
橘皮煎水服。
或生姜捣汁，常饮之。或人乳合竹沥，温服。
●声音不开
陈皮、甘草和砂糖。
煎水服。
或砂糖水泡桂圆肉，连水服。或陈皮一钱、生姜一钱、冰糖一两、煎水服。或杉木炒枯，趁热淬水，用布巾滤净，将水煎核桃汤服之。
●口糜
柴胡（二钱五分）　地骨皮（二钱五分）
煎服。
●口唇紧小不能开合　凡遇此症不治即死。
乱发　露蜂房　六畜毛
同烧灰，猪脂调擦。
或黄柏二两，以五倍子二钱、密陀僧二钱、甘草二分，为末，水调涂黄柏上，炙乾再涂再炙，药尽为度。然后将黄柏切薄片，临睡贴唇上，天明即愈。
●口目喎斜
蓖麻子仁捣膏，左贴右，右贴左，即止。
●中风口噤
荆芥穗为末，酒服二钱，挑齿灌之，立开。忌鱼腥。
●口内肉毬　其根如线长五寸余，如钗股，吐出，乃能食物。捻之则痛彻心。
麝香（研）一钱，一日三服，自消。
●口舌泡疮
黄连　黄柏　儿茶
研末和蜜，涂。
●无故声哑
广陈皮四两，煎汤频吹，效。
●痰火失声
香橘一个去子，粗纸包七重，浸湿，入火煨熟食。
●失音不语
萝卜汁、姜汁和服。
●惊吓不语
密陀僧末水飞过，茶调一钱服。
●驴嘴风　下口唇先肿，是危症。
用牛膝叶加盐一勺，酒糟一勺，共捣敷之。
●上下忽肿　头面四肢一时俱肿，惟额上及耳尖、指尖不肿不变色者。
香附二钱，研末，冷茶调服。
●唇上生疔
鸡血点之，用侧柏叶或根，擂水饱饮为度，临死可救。再用椿树叶擂烂和酒饮，若大腿弯中有紫筋，用银针刺出恶血，效。
●人中生疔
生雄鸡粪门，啜疔上，连换数只，效。
●羊须疮
羊胡子烧灰（三分）　轻粉（一钱五分）　五倍子（三钱）　麝香（三分）　雄黄（三钱）　樟脑（二钱）　细茶（一钱）
共为末，麻油调敷。
或旧绵絮胎，烧灰，麻油调搽。又或小红枣烧存性，清油调敷。
●唇肿唇疮
白荷花瓣贴之，神效。
●牙齿疼痛
炒黑豆煮酒，常漱口内数次，痛即止。
或老生姜，瓦焙乾为末，同熟明矾擦之。或白蜡七分，枫树皮七钱，共煎水，含口内，三、五次即止。或全蝎二个，石膏二钱，共用火煅枯，存性，擦疼牙立止。不可吞下，以茶漱口。或胡椒三粒，枯矾三分，研末擦之，吐涎即愈。
●又神验方
白牙硝（一钱）　元明粉（五分）　雄黄（飞过，五分）　冰片（一分）
共为细末，用蜡封固，遇有牙痛，以药搽患处，神验。
●又牙痛仙方
青皮（七分）　生地（一钱）　石膏（三分）　防风（八分）　荆芥（一钱）
升麻（五分）　甘草（五分）　生姜（三片，为引）
煎服，留一日，含片时吐之。
上正牙痛属心，加黄连、麦冬各一钱，服。
上左旁属大肠，加大黄、枳壳各一钱，服。
上右旁属肝，加羌活、胆草各一钱，服。
上左右两旁属胃，加川芎、白芷各一钱，服。
下正牙属肾，加黄柏、盐水炒知母各一钱，服。
下左旁属小肠，加柴胡、山栀各一钱，服。
下右旁属肺，加黄芩、桔梗各一钱，服。
下左右两旁属胆，加茯苓、白芍各一钱，服。
满口甚痛，加人参一钱。俱宜空心服。
●风牙疼痛
纹银一两，烧红，淬烧酒一盏，热漱饮之，即止。
●风虫牙痛
枸杞根白皮煎醋，漱之虫即出。
●虫牙疼痛
使君子煎汤，频漱。
又用川椒末，巴豆一粒，研成膏，和饭作小丸，绵裹安于蛀孔内，立止。
●牙齿虫䘌
韭根（十根）　川椒（二十粒）　香油（少许）
以水桶上泥同捣，敷病牙颊上，良久有虫出，数次即愈。
●齿牙目长　凡人无病忽然齿长，渐至难食，名曰髓溢病。
白术三、四钱，煎汤频时漱口，即愈。
若挺长一寸者，常咂生地甚妙。
●牙根肿痛
五倍子一两，瓦焙研末，每以五分敷痛处，吐涎即止。
或马齿苋嚼汁，含之。
●牙根连面颊肿痛
雄黄（二钱）　杏仁（去皮，十二粒）　轻粉（五分）　黄丹（三钱）
俱炒过为末，用猪胆汁调敷肿处。
●风牙疼痛
大荔枝一个，剔开填盐，满壳连核煅研，擦之。
或烧酒浸花椒，常常漱之。
●虫牙疼痛
雄黄末和枣肉为小丸，塞牙缝。
或瓦片煅红，放韭子数粒，清油数点，待烟起以筒吸引至痛处，略久，温水漱吐碗内，有小虫出为效，未尽再熏。
●牙齿不生
雄、雌鸡屎各十五颗，焙研入麝香少许，先向牙根以针挑破，血出敷之，十日即生。
●齿动欲落　凡牙齿摇动，及外物伤动欲落。
五倍子　乾地龙（等分）
炒研细末，先以生姜揩过，然后敷之，数次牙齿牢固。
●牙龈肿烂出臭水
齐菜秆烧存性，研末敷之。
或萝卜子十四粒，生研，以乳汁调和，左痛点右鼻，右痛点左鼻。
●齿黄
糯未糖烧取白灰，日日擦之。
●擦牙固齿
火煅羊胫骨为末，入飞盐二钱，日日擦之。
或柏油薤饼，研末擦牙，终身不痛不落。或龙胆草（酒浸）一两五钱，羌活一两，地骨皮一两，升麻四分，共研末，以温水漱口擦之。
又方：生石膏一两，生明矾三钱，共为末，每日清晨擦牙一次。齿即不固者，久擦可保不落，但不得间断，且无齿痛之急，兼亦可免痈毒，至老齿能坚固，幸勿轻视。
●离骨丹取牙
白马尿浸茄根三日，炒为末，点牙即落。
或用巴豆点牙亦落。勿近好牙。
●牙缝出血不止
五倍子烧存性，研末搽之。
或百草霜末，糁之。
●牙疳
毡片（不拘红白，烧存性）
白矾（烧枯，各一钱）　取尿桶底白硷（一钱五分，烧过）
共研末，搽之。
●牙疳妙方
人中白（三分）　枯硼砂（三分）　寒水石（煅，五分）　青黛（飞，五分）　生石膏（五分）　文蛤（五分）　飞铜绿（三分）　冰片（三分）
孩儿茶（五分）
共为细末，擦牙即愈。
●口牙疳方　凡舌肿出血不止。
甜（三七一分）　甘草（一分）　川黄连（四分）　冰片（三釐）　青黛（七釐）　孩儿茶（一分）　朱砂（飞净，二釐）　生大黄（一分）　真蒲黄（炒，七釐）　硼砂（炒，七釐）
共为细末，先用白榴叶、垂丝柳絮、扁柏同煎水含，后用药末搽牙。
●牙匡不收　俗名下颌跌落。
苏叶八两，煎水熏，即收。
●人中肿大
生蒲黄（二钱）　川连（一钱）　冰片（一分）
共为细末，糁患处。
●胃火炽盛牙痛难忍
大荔枝一枚，捏开口装食盐使满，仍合口。湿纸包，入灰火煨，待烟尽取出，凉冷研末。擦牙漱口，令涎流出，不可嚥下。
●龈间胬肉渐长
生地黄汁一锺，火上炙热，切皂角数片，淬入汁内，再炙再淬，汁尽为度，晒乾为末，敷之。
●舌肿不消
醋和釜底烟末　即百草霜，敷舌上下，脱则再敷，须臾即消。
●重舌肿胀
铁锈锁烧红，打下锈研末，水调一钱，噙咽。
●木舌肿强
糖醋，时时含漱。
或地鳖虫（炙）五枚，入盐五钱。共为末，水煎十沸，乘热时时含吐。痊乃止。
●舌肿破烂
黄连（五分）　黄柏（五分）　冰片（一分）　青黛（一钱）
焙乾为末，吹舌上。小儿口疮亦治。
●舌忽胀大
雄鸡冠血涂舌，嚥下。
●舌肿满口
蒲黄末，糁。
●舌长过寸
冰片（一钱）　朱砂（一钱五分）
研末，猪胆调搽，即缩。
●舌无故出血
炒槐花，糁。
●木舌
薄荷、细茶同煎，露过夜，用青绵裹箸上，蘸药徐徐抹上。
●翣舌肿硬　凡此症卒然舌大，咽喉肿闭，即时气绝。
急用皂矾不拘多少，新瓦上煅红，放地上候冷，研末，以铁箝拗开牙关，将药频擦舌上。再用真百草霜三钱，酒调送下。
●舌肿塞喉
朴硝　白矾
共为末，搽之。
●舌硬出血
木贼，煎水漱之，即止。
●重舌鹅喉
川连（四分）　牙硝（四分）　冰片（四分）　雄黄（四分）
共为细末，吹入喉内，即愈。
●重舌腭龈　凡重舌乃舌下生舌，重腭乃上腭皮肿出水泡，重龈乃牙床起肿。
皆用大针刺患处，乃紫脉令出恶血，以生蒲黄末糁之。并治口肿满口，舌下牵膜，小儿亦治。
●水舌肿满　塞口则杀人。
红芍药　甘草
煎水热漱。
●喉闭乳蛾
鸡肫皮，勿洗，乾烧为末，用竹管吹之，立愈。
●喉痹肿痛
铁秤锤烧红，淬菖蒲根汁一枚，饮之。
或用桃树皮，煮汁三碗服之。
●喉痹已破疮口不收
猪脑髓蒸熟，入姜、醋食之。
●喉痹肿痛不可下药
蛇床子烧烟于瓶中。口含瓶嘴，吸菸吞之。
●咽喉肿痛不能下食
白面和醋，涂喉外肿处。
或蚯蚓十四条，捣烂，涂喉外。再以一条著盐化水，入蜜少许服之。或黄柏末和酒，敷之。
●缠喉风痹
雄黄磨新汲水一盏，服之即吐。
或用苍耳一把，老生姜一块，研汁入酒，服之。
●风火喉癣　凡喉痛红赤，或似虾皮圈结，名曰喉癣。并无夜热、咳嗽、吐红等症。
秋蝴蝶花根（射干也），此花秋间开，黄花者是。若春间藕合花者非，慎勿误用。洗去泥捣烂，以绍兴酒煎之，咽喉即吐出，不可嚥下。每日须嘓三五次，自可除根。
●喉结绝食　凡喉中结块不通水食，危困欲死。
百草霜，蜜和丸如芡实大，以新汲水调一丸灌之，二丸即愈。
●鱼骨鲠喉
凡卡某鱼之骨，即取某鱼生眼珠，以腐衣裹之，拼命吞之，下咽即愈。
或糯米糖为丸，如弹子大吞之，或独头蒜塞鼻中，自出。或活鸭倒挂垂涎，以磁碗接下，令患人仰卧灌之，骨自化。或用南硼砂一块，含化咽汁，脱然自下。或嚼食橄榄自下。
如已人胸膈作痛，烧鱼鳞为末，绍酒送服。效。
●鸡骨鲠喉
五倍子末，糁入喉间，即化。
或苎麻根捣汁，以茶匙挑灌之。
●铁针误入咽喉
旧苕帚，煅存性，研末，每服三钱，黄酒下，其针即化。
胡胡豆、韭菜同食，针自大便出。或糯米糖一斤，食尽便出。或剥新木炭皮，研末和粥，多食，炭屑裹针，自大便下。
●喉痛
射干花根　山豆根
研末吹之。
●急喉风
枯矾（一钱）　百草霜（二分，须要锅脐内者）
同研，吹之，吐出胶痰即愈。
●又方
墙壁上蟢窠数个，瓦上炙燥，研极细末，吹之。
●锁喉
凡遇此症，先于头颈上搽香油，用钱刮透，其痛稍缓，方可进药。势危者，刺出舌根紫血，即瘥。此症以吐痰为主，须以鹅翎蘸生桐油探吐，或以广东万年青汁灌之。
●喉风舌大　凡喉风忽舌大如脬者，不救即死。
冰片（一分）　火硝（三分）　青黛（二分）　胆矾（二分）　殭蚕（五分）　硼砂（三分）
共为细末，吹之。
●喉闭　凡手足厥冷，气闭命悬顷刻，一时无药。
急将两臂以手勒数十次，取油头绳扎大拇指，以针刺少商（穴在大拇指甲两旁，离一分），男左女右，重者针两手。
或马屁勃吹之。
如失音，生萝卜汁入姜汁，同服。
●咽喉肿痛
白硕三钱，慢火熬化，加入研碎巴豆肉二粒，候乾，去巴豆，用矾末吹喉中，痰出，效。
如失于急治，止有馀气者，用巴豆肉丝穿之，纳入喉中，须臾牵出即醒。如喉破疮口痛者，猪脂髓蒸熟，加姜、醋和食。
●喉蛾
人指甲，瓦上焙焦黄色，研末，竹管吹之。
再须看病人头上旋发内有红点，用针挑破，即愈。双蛾双点，单蛾单点。
●又方　用马蓝根，叶亦可，捣汁，饮之效。
凡咽喉肿闭谓之喉痹，俗名双单蛾。用橄榄核烧末，吹之，喉有响声，破裂出血，效。再用银针或簪脚，磨尖刺喉，务见出血方效。
●咽喉诸症　凡喉中肿痛及脓痰哽塞，或咳嗽失音，呕吐痰涎，有如粉皮，棉絮黏连胶固，拈之不断者。
用净金银花、生甘草煎服，三次全效。
●咽喉怪症　此症咽喉层叠生疮，不痛，日久有窍出臭气，废饮食。
用臭橘皮叶，煎水，连服，效。
●咽喉生疔
捣田螺肉，周围敷之，如干再敷。
●喉鹅方
牛蒡子（一钱）　殭蚕（白者佳，一钱）　花粉（一钱）　浙贝母（一钱）　连翘（一钱）　川黄连（五分）　正朱砂（飞净，五分）　明矾（三分）
共为细末，吹入喉内。
●蛾风　倘一时仓猝无药。
即用柴灰冲汤，服数杯立效。
●喉痹乳蛾
梁上尘　枯矾　猪牙皂荚
以盐炒黄，等分为末，或吹或点皆妙。
●喉痹肿塞
生半夏末㗜鼻内，涎出效。
●咽中结块　不通水食，凶困欲死。
锅底墨，蜜和丸，芡子大，每新汲水化一丸，灌下，甚者不过二丸，立效。
●喉猝痈肿
吞薏苡仁二粒，良。
●喉毒　凡喉内生毒诸塞，颈项肿胀危急。
癞虾蟆（一个）　白矾（三钱）
同捣烂，敷喉外。如干再换。
●咽喉十八症
黄茶、菊花捣汁，和凉水半锺，冷服。
●锁喉
乌梅（七个）　柿饼蒂（十四个）
煎汤漱之。
●小舌落下
盐橄榄，连核烧灰存性，研末吹之。
●喉癣喉痈
橄榄核（烧存性，三钱）　凤脱（即抱出鸡蛋壳，烧存性，三钱）　儿茶（三钱）
共为末，每一钱加冰片三分，吹患处。
●天丝入咽
白矾、巴豆烧灰，吹之。
●蝇入咽喉
虾蟆眼睛，捣烂，嚥下。
●吞发绕喉
乱发烧灰，开水调服。
●骨鲠
朴硝煎汤，饮之。或威灵仙亦可。
●肉骨鲠
将狗倒吊，取口中涎。徐咽之，骨自化。
●多年瘰疬
全蝎三两，去钩足，焙乾为末，捣油核桃肉为丸，绿豆大，日服二次，早晚各六分，烧酒送下，七日全愈。
●项旁瘰疬
核桃放铁刀上，烧烟燻之。
或海带菜，常服自消。或用羊肚内皮烧成灰，香油调敷。
●瘰疬已溃
羊屎（五钱）　杏仁（五钱）
烧研末，猪骨髓调搽。
或土墙上白螺蛳壳，研末，日日敷之。
●瘰疬汗出不止
鸭油调半夏末，敷之。
●项后核痛　凡项后结核，或赤肿硬痛。
生山药（一根，去皮）
萆麻子（两个）
同研点之。
●疬[疒/串]
雄猪胆七个，倾入铜勺内，微火熬成膏，出火毒，以抿子脚挑涂疮口，内用布盖之。瘟猪及母猪胆不可用，用反有害。
●又方
萆薢用酒、醋煮三日，以酥为度，研末，麻油调敷。不拘已破未破，皆验。
●痰[疒/串]不收口
淡豆鼓不拘多少，嚼烂作成饼，盖疮上。大艾壮灸之，微痛即止，隔日再灸。
●瘰疬结核
铅三两，铁器炒，取黑灰醋和涂上，故帛贴之，频换，去恶汁。如此半月，不痛不破，内消为水而愈。
●痰瘤结核　皮肌头面上瘤，及结核大如拳，小如慄，或软或硬，不痛不痒。
宜用生南星（大者）一枚，研烂，滴好醋五、七点。无生者，以乾者为末，醋调，先用针刺，令气透乃贴之，觉痒则频贴取效，不可辄用针灸。
●颈生痰核
全虫一个（用冷苦茶洗净盐味），以核桃一枚，将肉取出，置全虫于核桃壳内，用黄泥裹好，入灰火内煨好，取出全虫研末，以绍酒冲服，每一个，不拘几服，痰核消尽为度。
●腮颊热肿
赤小豆末，和蜜涂之即消肿。或加芙蓉叶末。
或丝瓜烧存性，研末，清水调搽。
时行腮肿，用柏叶汁调蚯蚓泥涂之。
●颊车开不能合
皂角末吹鼻，嚏透自合。再用南星末、姜汁，调涂两颊，一夜无不收上。
●下颏脱落
口含乌梅一个，少顷即上。
●痄腮
赤小豆研末，鸡子清加苎根。或蜗牛，捣烂调敷。
凡肿痛，水火不能，防风、荆芥、羌活、甘草各七分水煎含，慢慢吞下，即好。
●老鼠腮
蝎虎二条，俗名盐蛇，用新瓦炙乾为末，入雄黄三钱，做丸如梧子大，每饮后服五分，每日三次，绍酒送下。重者二条，轻者一条。若有溃烂，即以此丸研末，糁之。
或成腐，即以九里明、夏枯草、苦参、甘草节，煎水洗之。
●穿掌腮毒
新桑叶捣烂含之，内服鸟不宿树上之虫，取一个，以指揉软，针刺沥浆，冲酒服。其虫皮瓦上焙黄，酒过食之，至重者连服二个即愈。其虫须山间寻觅。
●筋急项强
木瓜二个，切盖去瓤。用乳香二钱五分，没药五钱，研末，入瓜中仍盖好。竹丝签牢，饭上蒸三、四次，研烂成膏。每服三、五匙，以地黄汁半盏，好绍酒二盏，相和温服。
●久咳不痊
猪腰子（二个）　入椒（七粒）
水煮啖之。
或大萝卜一个，糯米糖二两，萝卜一层，糖一层，铺堆煮之，吃汤即愈。或猪胆三个，大枣三百枚，绍酒五斤，浸之，秋冬七日，春夏五日，滤去滓，七日服尽。忌盐。或鸡蛋壳内白皮十四圆，麻黄二两，焙乾为末，每服一匙，滚水送下。
●又方　贝母三钱，研末，白砂糖一两，和匀冲服。蜂蜜、生姜汁各半酒锺，调服，当日止。
●咳嗽有血
小儿胎发烧灰，入麝香少许，酒下。男用女发，女用男发。
●咳嗽气喘
生山药，捣烂半碗，入甘蔗汁半碗，和匀炖服，立止。
或鲤鱼一尾去鳞，纸裹炙熟去刺，研末同糯米煮粥，空心服。
●风痰喘咳夜不能卧
白殭蚕（一两，炒研末）
入茶末（一两）
临卧时，滚水泡服五钱，自能止喘、安寐。
●年深喘哮
鸡蛋煮半熟，浸尿缸中三日，煮食。
●咳嗽痰喘
姜汁（一小杯）　梨汁　萝卜汁　茅草根汁（各一碗）　白蜜（四两）
同入瓦罐，熬稠，随时舀服。
●老年咳嗽不能卧
猪油（四两）　蜂蜜（四两）　麦糖（四两）
熬化成膏，滚水下，日服数次。
●止嗽
白糖（三钱）　生姜（三钱，捣烂碗中，露一夜）　白萝卜（一个）
切片，煎汤下。
●久喘
胡桃肉（一两）　雨前茶（五钱）　白蜜（炼熟，五茶匙）
研和为丸，弹子大，不时噙化。初起不可服，服此方须忌葱数日。
●哮病
盐蝙蝠（一个（去皮），焙研末，黄酒冲服。
●咳嗽连四五十声
带皮生姜，捣汁一勺，加白蜜二匙，盛碗内，煎一滚，温服。三、四次即止。
●咳嗽多痰
丝瓜烧存性，枣肉为丸服。
●痨嗽
贝母（二两）　冰糖（二两）
每早滚汤，调鸡子清，服三钱。
●哮喘
每早空心吃薏苡仁粥一碗，神效。
或每早空心吃豆腐浆一碗，效。
●痰厥
白矾一两，水一碗，煎半碗，入蜜少许，再煎少时，温服。须臾得吐，如不吐，再饮热滚水一盏，即吐自安。暴患痰厥不省人事，清油一盏灌之，吐痰即愈。
●立救痰厥
胆南星一钱，姜汤调灌，即苏。
●痰嗽带血
款冬花　百合（蒸焙，等分）
为末，蜜丸龙眼大，每卧时嚼一丸，姜汤下。
●哮喘痰嗽
白果（二十一枚，炒黄）　麻黄（三钱）　苏子（三钱）　款冬花（二钱）　半夏（法制，二钱）　桑白皮（蜜炙，二钱）　杏仁（去皮尖，一钱五分）　黄芩（微炒，一钱五分）　甘草（一钱）
水三锺，煎二锺，随时分作二服，不必加姜。
●痰迷心窍
胆星（三钱）　木香（三钱）　沉香（二钱）　天竹黄（二钱）　石菖蒲（二钱）　枣仁（二钱）　远志肉（二钱）　茯神（二钱）　朱砂（飞净，二钱）
共研末，每服三钱，姜汤下。永不再发。
●反胃噎疾
千捶花即凿柄木，烧灰，酒服。
或鲤鱼一尾，童便浸一夜，炙焦研末，同米煮粥食之。或乾柿三个，连蒂捣烂，酒服甚效。或牛涎水，调服二匙。取牛涎法：以水洗牛口，用盐涂之，少刻即出。或羊屎五钱，童便一大钟，煎六分，沉去滓，分三次服。
●反胃吐食　凡朝食暮吐，暮食朝吐。
用甘蔗汁（七升）　姜汁（一升）
和匀，日日细呷之。
又干柿三枚，连蒂捣烂，酒服甚效。切勿杂以他药。或灶中土（年久者）为末，米饭服三钱，经验。
●噎食不下
凤仙花子一合，酒浸三夜，晒乾为末，酒糊丸绿豆大，每服六丸，温酒下。不可多服。
或白鹅尾毛，烧灰存性，米汤每服一钱。
●噎膈初起
老姜（一斤，童便浸七日，土内埋七日，洗净为末）
土炒白术（为末，各等分）
饭丸梧子大，每晨空心服一钱，米汤下。
●膈噎不止
饮生鹅血，效。
又方：猫初生衣胞，以新瓦焙乾，研末，每服一、二分，好酒送下。口含竹笔管睡，恐咬牙及咳嗽。米粒不下者，五、六服亦愈。取猫胞法：猫将产，以小木枷枷之，使其不能即食，方可收取。服此方须忌烧酒。
或蒲公英根（大如拳，旁有人形拱抱者佳）捣汁，酒服如神。
●膈食　凡患此症，胸前有二小骨，渐次交合，则不能饮食而死。
取鹅血不用盐，乘热饮之。数次则此二骨俱化，饮食可进。
又牛乳、人乳、姜汁、韭汁，和匀常服。永远忌食牛、鹅。或饮自己小便，去头尾，常服自愈。
●翻胃噎膈
老生姜数斤，将粗麻线扎缚连串，不可穿损，置粪窑底，浸七日，不须水洗，在露天掘一地坑，约二尺深，将姜安放，仍以原土覆盖七日，取出挂透风檐下，勿令日晒及著雨水。七日将姜放瓦上，用烈炭火煅炼存性，每一斤只炼得一钱三分。待冷用乳钵擂为细末，秤作一分一包，用纸包，每日五更以无灰老酒一杯，调服一包，服二十馀日即愈。不宜以他药杂之。
又用枳壳一个，杏仁七个，将杏仁包在枳壳内，放甑上蒸过，以三炷香为度，焙乾研末，黄酒调服。
●翻胃
白豆蔻（去壳，二钱）　檀香（二钱）　川郁金（二钱）
共为末，每服七分，姜汁调药，陈绍酒一杯送下。
●噎膈
柿（干），同乾饭，日日食之。勿令饮水，真神效方也。
●呃逆不止
黄蜡烧烟燻口中，二、三次即止。
或烧酒一杯，新汲水一杯和服。
●诸气呃逆
橘皮（去瓤）二两，水一大碗，煎五分，炖服。
●乾呕
生姜频频嚼之。
●食物作酸
萝卜生嚼数片。或生菜嚼之亦止。
●食物酸心
核桃嚼烂，以生姜汤下。
●胃气虚冷
吴茱萸滚水泡七次，焙乾，加乾姜等分为末。
●胃气痛不能俯仰
生韭菜或根洗净，捣汁饮之。
●食物直出
栀子二十粒，微炒去皮，煎汤服。
●胃气痛
栀子（炒焦）七枚，煎水一杯，加姜三分和服。如再发，加元明粉一钱，服之立止。
用五倍子（去虫灰微炒）一两，茅苍术（米泔水浸，加糯米炒，去米不用）一两，研极细，痛时服三分，淡姜汤下。或冲绍酒亦可。
或大蚶子壳一个，刷洗净，烈炭火焙乾，研极细，好绍酒冲服，奇效。
香附（醋制七次）四两，高良姜（酒制七次）四两，两处研末。因气起者，用香附二钱，良姜一钱。寒气相兼者，各钱半，姜盐汤调服。
●心痛　凡一切心痛均治，不拘男妇老小。
大川芎一个，为末，烧酒服之。
或旧毡袜后跟一对，烧灰酒服。或马兜铃一个，烧存性研末，温酒调服。怒痛不止，用羊毫败笔头三个，烧灰，无根水服。立效。
年久者，浓汁煮小蒜食饱，勿著盐，心下大痛者，胡椒、绿豆各四十九粒，研烂酒下，神效。
●又方
灶心土（要中心对锅底泥）为末，热痛冷水调服，冷痛用酒服。
●真心痛
桑叶捣烂，开水送下。
●急心痛
木耳（要厚）一两，焙乾研，白酒送下，三服即愈。
●心痛危急
老葱头七根（隔年者妙），捣汁灌之，以香油送下，其人即苏，少刻腹中有虫，化为黄水，从大便出。如葱无汁，略加水捣。
●猝然心痛
老姜末一钱，米汤饮之。
或桃仁（去皮尖）七粒，研碎，水一碗化服。或高梁根煎汤，温服甚效。
不论久近，用山羊粪七颗，油头发一团，烧灰，酒化服。
又海上仙方诀云：一个乌梅二个枣，七枚杏仁同碎捣，男酒女醋饮下之，不害心疼直到老。
●食积心痛
神麴一块，烧红淬醋二次，水调服。
●心腹冷痛
布裹胡椒末安痛处，用熨斗频熨，令出汗即止。
●胃气心疼
五灵脂（三钱）　元胡索（三钱）　石菖蒲（四钱）　砂仁（炒，二钱）
共为细末，每服二钱，红木香三钱，煎汤送下。
●心胃痛
胡椒（七粒）　枣（三个）　杏仁（五枚）
捣烂，热酒送下。
●劳心吐血
糯米（五钱）　莲子心（五钱）
为末，酒服，多效。
●心跳方
茯神　远志　枣仁　桂圆肉　红枣　橘饼
煎茶饮。
羌活（一两）　葱白（十根）　老姜（二两）
麸和炒热，用布包裹熨，腹冷再炒
●一切腹痛
或古钱一文（打碎），大核桃三个，同炒熟，入醋一杯冲服。
●腹胀黄肿
葫芦不去子，烧存性，饭后温酒下。不饮酒者，白滚水下，每服一个。
●食饱烦渴欲卧
大麦面（炒微香），每日滚水冲服十茶匙。
●中满腹胀　凡中满腹胀，一食不能再食者。不著盐，猪血漉去水，晒乾为末，酒服取泻，效。
●中满鼓胀
陈葫芦瓢一个，酒数升，放瓢于炭火上，炙热入酒浸之，如此三、五次，将瓢烧研末，存性，每服三钱，黄酒下。
●腹中痞积
牛肉四两，切片，以风化石灰一钱，擦上蒸熟，时常饮之。
又用全蝎三个，瓦焙为末，入牛肉四两，一样入作料，砧为圆子煎食。数次全消。
●肚腹肿胀
萝卜子一两，微炒，水一碗，煎三滚，服。
●血胀腹痛
荷叶煮酒服。
或皂荚去子、皮弦，为细末，蜜丸梧子大，肉汁下。通利后忌肉一百日。
●腹胀忽泻　日夜不止，诸药不效，此气痛也。
用益智仁二两，浓煎饮之，立愈。
●恶疰腹痛　不可忍者。
阿魏末，热酒服三钱。
●腹胁痞块
雄黄（一两）　白矾（一两）
为末，面糊调膏，摊贴患处即效。不效再贴，似大便数百斤之状乃愈。
●水肿腹大　如鼓，或遍身浮肿。
用枣一斗，入锅内以水浸过枣面，用大戟根苗盖之，瓦盆合定，煮熟取枣，时常食之，枣尽决愈。
●水蛊　凡水蛊腹大摇动有声。
赤豆（一碗）　白茅根（一把）
水煮食豆，以消为度。
●小腹坚大　凡小腹坚大如盘，胸满食不能消化。
酒麴末滚水冲服一茶匙，一日三服。
●腹胀肢肿　凡水病腹胀，四肢浮肿。
黄瓜一个，破开连子，以醋煮至烂，空心服之。
●腹寒水泻　凡腹内虚冷水泻者。
生椒（择不折者）四十粒，以米浆水浸一宿，空心滚水吞下，久服暖脏腑。
●臌胀发肿
陈香橼（去瓤，四两）　真人中白（三两）
共为末，空心白滚汤下即消。忌盐三年，食物中以秋石代盐。
●四肢浮肿
黄瓜一个，切开不去子，醋炙一半，水炙一半，俱令烂，空心同炖服。
●十种水蛊肿满喘促
商陆根赤者，杵碎，贴脐心，绵帛缚定，病自小便出。
又用多年旧鼓皮三钱，瓦焙为末，酒调服可消。
●水臌
大蒜一岁一个，以砂糖煮烂，时时食之。忌盐三年。
●试臌法
盐四两，炒热，绢包放脐上，水臌盐化水，食臌盐红色，血臌紫色，气臌黑色，气虚中满，盐本色不改。
凡消水臌气臌，不忌盐酱法。活黑鱼一尾，重七、八两，去鳞甲，剖开去肠净，用好黑矾五分，松萝茶三钱，男用蒜八瓣，女用蒜七瓣，共入鱼腹内，磁器中蒸熟，令病人连茶蒜食之。从鱼头吃起，病从头上消；从尾吃起，病从脚下消。
●又方
盖屋多年稻秆，煎汁熏洗二、三次，小便下黄水效。
●治水臌奇方
轻粉（二钱）　巴豆（去油，四钱）　生硫黄（一钱）
共研成饼，以新绵一片，铺脐上，次以药饼当脐按之。外用帛缚，如人行五、六里时，自泻下，候三、五次，徐去药，以温粥补之。久患者隔日方取去，一饼可救数人，不必服药，忌饮凉水。
●专治臌胀
西瓜切去顶一片，挖去瓤三成，入蒜瓣以满为度。将原顶盖之，盛新砂锅内，再用新锅覆之，蒸熟瓜蒜汤，尽食之。三日之内尽消，不忌盐酱。
●气虚胀肿垂危
大蒜十枚，捣泥入蛤粉，为丸梧子大，每食前白汤下二十丸，小便多即愈。
●腰胀
八角、茴香炒为末，饭前酒服三钱。
●胁痛
白芥子研末，水调敷。
或吴茱萸末，醋调敷。
●胁下刺痛
小茴香（炒，一钱）　枳壳（炒，五分）
研末，盐酒下。外用白芥子研敷。
●胁漏出水
乌牛耳垢敷之。
●胁下疼痛
地肤子（又名落箒子），研末，酒服二茶匙。
●腹中龟病
殭蚕研末，白马尿调服，效。
●腹中痞积
杀生鹅取热血，用好酒泡滚，醉饮，病深者数服即消。
●腹中痞块
生鸡蛋一个，开一孔，加入木鳖子一个，打碎去油，和匀纸包，火煨熟，避风食之即消。
●蛔虫心痛　痛时口出清水即是。
用薏苡根煎浓汁服。虫死俱出。
●腹生虫积　凡虫在人胸腹中，每月十五以前，虫头向上，空腹食药，其虫可死。十五至月尽，虫头朝下，食药虫亦不受，无益。
治一切虫积，只须每日空腹食榧实二、三十枚，食至一斤外，腹内之虫俱死绝，而无患矣。
●食积痞硬　凡小儿伤食，大人病后纵食，均结痞硬之块。
以木贼草（焙研细末），每服五分，空心时开水调服。
近者一料即消，年远者不过两料即愈。
●脐虫怪病　腹中如铁，脐中出水，旋变虫绕身行，痒难忍，拨扫不尽。
用苍术浓煎水浴之。又以苍术末加麝香少许，水和服。
●诸虫作痛　口有涎流，不能饮食。
乌梅　花椒　生姜（等分）
煎水服。
●蛔虫上行　出于口鼻者。
乌梅煎汁，含饮。
●治肚痛方
甘草　白芍（各三钱）
煎水服，效。
●卒然肚黑　凡大人小儿，其肚皮骤然青黑色，此乃血气失养，风寒得以乘之。所变怪形，真危恶之败症也。
急用大青烘燥研细末，每服一钱五分，以好酒调下，黑退即愈，否则终危，此起死回生之方也。大青多溪沟旁，叶似火麻叶，药铺如无，草药铺多有之。又有小青，叶细性味相同，惟功力稍缓耳。
●胸旁红白瘰泡　凡人胸间两旁，各生红白瘰泡，名曰倒挂珠帘，浸淫疼痒，每处直长一尺，连生十馀个不等，久则杀人，诸药难效。
用端午日人家檐口所挂之刀茅，取下连根叶切碎，煅末，香油调搽五、六次即愈。屡试屡效。
●腹内诸虫
乌梅（一个）　老姜（二片）　榧子（十枚）　花椒（十四粒）　黑糖（少许）
煎服。
●蛔虫日夜咬痛
苦楝树白皮二斤，去粗皮切碎，水一斗煎至三升，去渣入砂锅内熬成膏。每日五更用温酒下半匙，以虫下为度。
●治三虫
桃叶绞汁，空心服一盏。
●寸白虫
酸石榴根一握，水浓煎，先嚼肉脯，次服此汁，则虫尽去。
●脐眼出水
龙骨　枯矾（等分）
为末，糁之即止。
●腋下狐臭　一名体气。
每夜静时，用小便乘热洗，除根。
或姜汁频涂，绝根。或三年陈醋和石灰敷之，可解。
●腰痛奇方
松树毛和酒糟打碎，加醋炒敷一夜，即好。
或刀豆壳烧灰研末，冲酒服。
●腰痛不止
丝瓜子仁炒焦，擂酒服。以渣敷之。
或丝瓜根烧存性，研末，每服二钱，温酒下。
●猝然腰痛
黑大豆一大碗，水拌炒热，以布裹熨之。
●腋下瘤瘻　凡腋下瘤瘻及撑胛如鸭蛋形者。
长柄葫芦，烧存性研末，搽之。
或嫩菊花叶作团，带湿夹腋下。
●手指掣痛
清酱和蜜，温热浸之。
●鹅掌风　凡手掌及指，层皮剥落，血肉外露。
用豆腐沫，热洗甚效。
或鸽屎，白雄鸡屎，炒研煎水，日日洗之。
●手心肿毒
白盐及花椒末等分，醋和敷之。
●手丫枝痛　痛苦无奈者。
以通草屑为末，用鸡蛋清调搽即消。
●手足冻裂出血
猪脑髓，入热酒洗之。
●臂腿闪拗
生姜、葱白捣烂，和面炒热合之。
●手指肿痛　名为代指。
乌梅核中仁为末，醋调成膏，以指渍之。
或鸡蛋开一孔，将指渍入，三个即愈。
●指头肿毒　痛甚者。
乌梅肉和鱼鮓捣之，封患处。
或盐梅（去核）二个，蟑螂（大者）三个（灶上白颈者良），共捣烂，敷封患处，立能消肿。如未能全消，再照法合之，神效。凡蛇头、蛇背、蛇肚初起者，均治。
●脚腮赤肿　凡脚腿红肿，热如火炙者。
铁锁磨水，涂之即解。
●脚上风疮痒甚
皂荚炙烙之。
●脚胫烂疮臭秽
蜒蚰十条，瓦焙研末，油调敷之。立效。
●臂窍出血　曾有一人右臂毛窍如针孔，骤溅出血，积有一面盆许，昼夜长流，面色洁白，身倦无气。
炒甲片，研细粉罨之，以帕扎住即止。再服补血汤，数贴自愈。
又有一老人，肾囊上有一针孔，流血不止，床蓆挖洞任流，诸药不效，自谓必死。仍以此法治之，立时即愈。
●指痛木痒　凡人受水湿之气，毒聚不散，指木痛痒。
取蜒蚰、银朱共捣擦之。若迟延必生蛇头蛀疖等疗，趁初起多擦几遍，决不出生，免受痛苦，传之人，百试百验。
●脚指缝烂
枯矾、黄丹糁之。
或茶叶嚼烂敷。或五倍子（煅）三个，冰片五釐为末，茶油调搽。
●脚指肿痛
乌梅肉和鱼鮓，捣烂封之。
●脚丫湿烂
茶叶嚼烂塞之。凡脚趾缝丫，感受潮湿，水气红赤肿痒，搔之疼痛，似如烂腐，步履难行。
用乌柏树嫩叶水浸软，抹燥，嵌脚丫内，立时痛止，收之而愈。如子女脚踝臁上所受湿气，忽起白泡，痛腐，以此贴之亦能止痛。
●年久烂脚
糯米饭嚼敷六日，每日三换，后用猪油、白蜡熬膏贴。
●脚指缝自烂
鹅掌黄皮，烧存性为末，敷之。
如出水，用飞过黄丹，入花乳粉糁之。
●又方
滑石（一两）　石膏（煅，五钱）　枯矾（少许）
研搽之，少加轻粉亦妙。
●湿脚气　如足痛胫肿者。
莱菔秧（即萝卜菜）连根煎汤，洗如无鲜者。晒乾者亦可用。
●风寒暑湿脚气
凤仙花叶，晒乾煎汤，热洗。仍以叶捣烂敷患处。
●寒湿脚气
牛皮胶切片，麸炒成珠，研细，每服二钱，白滚汤调下，其痛立止。
●脚痔脚蛀
水仙花根晒乾，研末，湿者糁之，燥者麻油调搽。
●脚气成漏　凡根有一孔，深半寸许，有水流出，其痛异常。
以人中白煅、研，糁之即愈。
●脚气水肿
赤小豆同鲤鱼，煮食自愈。
●脚气发肿
马鞭草煎汤，洗二、三次愈。
●脚气流火
广东活络丹酒服，妙。
或用马钱子，磨水敷之，一日一次，其疼即止。
●腿烂延皮　凡烂腿延皮，通烂如神。
古石上藓（採来火煅存性）
陈年石灰（煅存性）各等分研，桐油调敷，加飞丹二钱。
●脚气脚汗
萝卜煎汤洗。
●脚气冲心
白矾三两，煎水浸洗两足，良久自愈。
或槟榔为末，童便服愈。
●脚气疼痛　凡痛不可忍，不省人事者。
黄建烟二斤，炒热以坐桶盛之，将脚脱光，入烟中，出汗，冷即再炒，隔日再熏，七次除根。
或连根萝卜菜，煎水洗。
●脚气急痛
木瓜为末，酒调服。
或将好木瓜切片，囊盛踏之，顿愈。或用樟脑二两，乌头三两为末，醋和丸弹子大，每以一丸置足心踏之，下以微火烘令暖，被围汗出如泉，即愈。
●脚气入腹喘息欲死
以木瓜蒸烂，研膏为丸，每服百丸，酒服。
●脚汗
枯矾（三钱）　牡颇（三钱）　龙骨（一钱）　甘松（一钱）　三奈（一钱）
黄丹（钱半）　官桂（六分）　白芷（六分）　麝香（一分）
共为细末，每日擦上，其汗即收，臭亦止矣。
或白矾沾水洗之，或杨花铺鞋底及袜内，穿之。
●脚臭
乾葛（五钱）　白矾（三钱）　樟脑（五钱）
共为末，先以车前草煎水洗净，将药糁之，即不臭矣。
●脚气痛甚
桑、槐、桃、柳、楮五枝切碎，煎浓汤一盆，先饮酒数杯，然后蒸洗，立止痛。
●便捷止脚气痛方
用盐擦痛处少时，以热汤洗之。昔有人患脚气病，诸药不效，后得此方，常用盐搽，以热汤浸洗，竟永除其患。
●脚气并中寒湿
老杉木油节煎汤，先熏后洗愈。
●行路足底起泡
水调生白面涂之，过夜即平。
或萝卜子炒研，和白矾铺鞋底，行远路不痛。或生半夏末调涂。肿者，蚯蚓泥敷。
●趾肿　凡长路趾肿，不能行走者。
草鞋浸尿缸内半日，以砖一块烧红，置鞋于上，将脚踏之，令热气入皮肤即消。
●脚跟被靴鞋小擦破
白蜡（一两）　螣黄（三钱）
麻油熔化，涂之。
●远年烂脚
隔年白茄叶捣烂，用未蒸的酒糟和匀，放钵内以开水坐暖，敷患处，药冷又换，如是数次，自然结痴而愈。
●酒风脚气
老鸦草（六两）　仙茅根（四两）
煎水洗之。
●风腰脚痛
松树毛叶一升，浸七日饮，或为丸服。
●冻脚裂坼
人乳调黄柏末涂之。
或藕蒸熟，捣烂涂之。
●冻脚指欲堕
马粪煮水，将冻指浸半日即愈。
●冻疮　手足均治。
生姜自然汁，熬膏涂之。
或老丝瓜烧存性，为末，和猪油涂之，或黄蜡浓煎，涂之。或鹅掌皮焙研细末，油调涂之。
●沙木腿肿
杉木刨花，多煎浓汤，日日浸洗，自能渐愈，屡试屡验。
●脚软
杜仲一两，半酒半水煎服。
●脚上鸡眼
鸡蛋开一孔，去白存黄，入黄豆十粒，和匀封之。三日取出，同研饼，贴扎一昼夜，鸡眼自出，针挑之可拔，年久者二次除根。
或地骨皮、红花等分为末，麻油调敷。
●足痿不能行
威灵仙末，每日酒调服二钱。
●手足痿痹
蒜汁、葱汁各一碗，急性花汁一杯，醋一杯，牛皮胶八两。慢火熬成膏，青布摊贴效。并治风痛、酒脚痛。
●烂腿
黄丹（五钱）　白芷（三钱）
焙研细末，用麻油调匀，摊油纸上，封折以针密穿细孔，贴于患处，两头用带拴住，不可包裹，使得透气，一日一换。
●蛀脚臁疮
马齿苋加蜜打，敷半日虫即出。
●臁疮
牛屎烧存性，研末，入轻粉涂之。
或羊蹄甲烧灰，桐油和敷。或人乳、桐油等分，和匀以鹅翎扫涂，神效。或炼黄蜡摊冬青叶上贴之，一日一换，七日愈。或黄蜡熔化，油纸摊成膏药十二个，半日一换，换时以先贴者加其上，不待尽而愈。
●臁疮成臼累月不干
先用盐汤淋洗，绢帛拭乾，唾津涂之，以好沙糖敷上，三日愈。
●脚面疮不收口
松香、枯矾、杉木灰各等分
为末，清油调敷。
●脚肚生疮　初如粟，搔至黄水溃烂至胫。
石榴皮煎水冷浸，效。
●脚胫骨疮
田螺吐出涎水，频敷。
或老杉木节烧灰，真香油调，盛箬叶上，隔贴患处，以绢帛扎定，数次即愈。
●腿上一切寒湿血风等疮
鸽子粪烧存性，如干疮，研细末，加桐油调匀，摊隔纸膏贴之。
如出黄水者，加飞丹少许干糁。
●小便不通
莴苣菜捣敷脐上即通。
或杏仁（去皮尖）七枚，炒黄研末，米汤化服。或葱白连叶捣烂，入蜜调合，包外肾上，即通。或猪胆连汁一个，开一孔，笼住阴头，一、二时汁入即通。或金针菜煎水，多次亦通。或棕皮毛烧存性，以水酒服二钱，即通利。甚验。
数而微肿者，用羊毛败笔头一枚，烧灰，水服。不通者，用白颈蚯蚓捣烂，加麝香少许入脐内，用纸贴好，立通。
●小便不通肚腹胀闷
生明矾为细末，放脐内，以手指蘸清水，滴入矾末上，良久即通。
或田螺二枚，盐半匙生捣烂，贴脐下一寸三分气海穴，少顷即通。此实异方。或瓜蒌仁为末，每服三钱，温酒调。不饮酒者用米汤，以通为度。或用乾面作一圈子，圈住脐眼，高寸许，以葱管装麝香，葱安脐中面圈内，周围以盐填满，将艾圆安葱顶上灸之，令艾火之热气，直透脐内，或三、四壮，或五壮，其便立通。
暑热所致者，连须葱白共二斤，捣烂炒热，分作两处，各以布包轮流熨脐下，加麝香少许更效。
小便不通，又附籼米壠糠泡汤，澄清服下即愈。或土狗（即蝼蛄）取下截，焙研，加车前草汁服效。或三、四年陈麦草凉帽，煎服效。
凡胀至胸面手指，危在顷刻者，真琥珀一钱，研极细，汤调下，立刻通利。（治转胞并治沙石诸淋）
●小便闭
和麦作圈脐外；鲫鱼一尾，连鳞肠捣烂；入麝香三分，生蜜四两，和匀；填满脐上圈内，上以碗覆之，熟睡即通。
又冬葵子二钱，赤茯苓二钱，食前煎服。又木通二钱，地黄生二钱，甘草八分，煎服皆效。或黑丑二两为末，滑石四两，大块勿研，煎二服，服下即通。
如久闭，诸药不效者，以真麝香少许，和患者头顶心泥，作条入尿茎孔中，以纸封孔口，使气透入，不须过一、二时辰，则小便可以通畅矣。
凡小便闭及血，腹痛难忍者，木通一两，滑石一两，（研）黑牵牛头末五钱，每服末一钱，灯心葱白汤食前服。又生车前草，捣自然汁半锺，入蜜一匙温服。
●小便不时
雄鸡尾毛烧，研末，水酒服一茶匙。
或白果十四枚，七生七煨兼而食之。
●小便满沥
凡小便滴沥，或有或无者，大蒜一个纸包煨热，露一夜，空心新汲水调下。
如淋沥者，葵花一握，水煎五、七沸服。
●小便过多　凡常出下焦虚冷者，羊肺一具，切碎作羹，入少许羊肉，和盐服之即止。
或象牙屑烧灰，饮服之。
●睡中遮尿
燕窠中草，烧为末。水调服。
●又方
取纸铺席上，俟遗尿纸上，将纸晒乾，烧灰酒服。
●梦泄遗尿
韭菜子（一杯）　糯米（二碗）　水（一大碗）
煮粥，分作三次服。
或韭菜子每日空心生吞三十粒，盐汤下。
●小便尿血
乌梅烧灰存性，研末，醋糊小丸，每服四十丸，黄酒送下。
或人指甲五分，头发一钱五分，烧研末，每次服一钱，空心酒下。或黑豆一升，炒焦研末，热酒淋之，去豆饮酒。又新地骨皮，洗净捣，以水煎浓汁，每服一盏，加酒少许，食前温服。清心肾，开郁结，兼以分利，乃治法也。若专温补，反生湿热，为害多矣。
●又方
车前子捣汁五合，空心服。
或木耳一两，炒黑芝麻五钱，水煎作茶饮。或苎麻根煎汤，大效。
亦治诸淋作痛者，山楂捣碎，煎服，八服愈。或淡豆豉五钱，煎汤温服。
或尿血，茅草车前子汤，调发灰下，效。涩痛者，牛膝浓煎，酒冲服。
●治遗尿方
鸡肠烧灰，为末，温酒送下。
●男妇诸淋小便不通
土牛膝连叶，以酒煎服，连进数剂，神效。血淋尤验。
●小便石淋
石竹花捣为末，酒服一茶匙，一日三服。
痛甚者，白扁豆根数寸，煎水服即愈。
●热淋涩痛
乾柿、灯心等分
水煎，日饮数次。
或白茅根半斤，水三碗煮二碗，待冷饮之，一日三服。或马齿苋捣汁，服之亦效。
●热淋血淋
生地（三钱）　车前叶草（三钱）
煎服，立效。
或乾柿三枚，烧灰存性，研末，陈米煎汤下。日久血淋者，白冬瓜每日熟食两三碗，服七日愈。
●淋痛
藕节（十四个）　大熟地（一两，捣）
加绍酒一大钟，连叶捣，另用布揸汁炖服，数次即愈。
或蜀葵花根，洗锉煎五、六沸，服之如神。
●男妇血淋
酒瓶头箬叶，三、五年者佳，每用七个，烧存性，入麝香少许，陈米饮下，日三服。患此症者，二服即可愈。
或发灰二钱，藕汁和服。痛胀欲死者，三服即愈。或白柿、乌豆、盐花煎汤，入好墨汁，服之效。
●五淋症　凡淋者，淋沥而涩痛也。小便血热为血淋；火气煎烁为砂石淋；气血结聚为肉淋；气血凝如膏黏为膏淋；因劳而得为劳淋，此五淋之辨也，总以疏通清热为主。
韭菜捣汁，和生白酒，空心服，其渣煎汤洗阴茎。
或船底青苔，煮水饮之。此药得水气之精，大能分利阴阳，去脏腑之邪毒。或木通五钱，甘草二钱，煎汤服。或以多年木梳，烧存性，空心冷水调下。男用男梳，女用女梳。
●又方
苎麻根两茎，切碎，水一碗，煎半碗服。
●老人尿闭
白蚯蚓　茴香（等分）
杵汁，饮之即愈。
●白浊白带
清明日所摘柳叶，煎汤服效。
或陈年冬瓜子仁，炒为末，每服三钱，空心米汤下。
●湿热白浊　凡少年思欲不遂，相火郁结，兼受湿气，致有此症。
以大黄三钱，裹入无馅馒内，蒸熟晒燥，炒研细末，以生白酒调服即瘥。
或六一散，温水调敷三钱亦愈。小儿尿如米泔者，减半服之亦愈。
●白浊
杨柳脑　竹薪　鲜荷钱（等分）
煎汤服。
或乔麦炒焦为末，鸡蛋白和丸，如梧桐子大，每服五十丸，盐汤下，一日三服。或生白果仁十枚，擂水饮服。或韭菜子（炒）一两，为末，空心酒调服一钱三分。兼治梦遗。或藕节，不拘多少，蜜拌饭上蒸熟，连服三、四次愈。或车前子四两，捣烂，生白酒搅汁，入盐少许，空心热服一、二次。小便疼者更佳。或冬瓜仁（炒，陈年者更佳）为末，每服五钱，米饮下。亦治白带。按：冬瓜仁久服悦颜色，益气血，补肝明目，亦治五劳七伤。或猪苓二钱，泽泻二钱，茯苓二钱，丹皮一钱，加灯心七条煎服。或用鸭蛋一个，挖一孔，入生大黄末一钱，搅匀用纸封好，饭锅上蒸熟，乘热饮之，连服数个，甚效。
又鹿角霜四两，牡蛎一两，为细末，米糊为丸，每服二钱。并治白带，神效异常。或韭菜子（炒），研末，柏叶、车前子等分，煎水送服。
如茎痛者，韭菜子五钱，车前子三钱，白酒煎，露一宿，空心热服。
●血淋砂淋　小便涩痛者。
用黄烂浮石为末，每服二钱，生甘草煎汤调服。
●房劳尿血　凡房室劳损，小便尿血者。
鹿角胶（五钱）　没药（另研，三钱）　油煅头发（三钱）
各为末，用茅根汁，打面糊为丸，如桐子大，每服五十丸，盐汤送下。
●诸淋痛苦
侧柏叶（五钱）　柳梢（五钱）
煎汁，露一夜，空心温服。
●赤浊
益母草子、茶叶取汁一盏，空心服，妙。
●夜梦遗精
黄柏、蛤粉为细末，蜜丸桐子大，青黛为衣，服之神效。
或石菖蒲一两，白果十四个（去壳皮），生酒煎服，或海金砂一两，木香一两，为末，面和丸如萝卜子大，朱砂为衣，临卧白汤下七丸或九丸。或韭菜子研末，早晨冲酒服，奇效。
●又神效方　女贞子（一斤）　丹皮（三两）　马料豆（一升）　破故纸（二两）　五味子（一两）　茯苓（四两）　杜仲（二两五钱）　盐水炒，共为末，水法为丸，每早服四钱。
●约精丸　凡梦遗诸药不效者，服此立愈。
黄连　生地　归身　炙甘草　酸枣仁（去壳净炒研）　茯神　远志肉　人参　石莲子肉（各等分）
蜜丸梧子大，每早、晚各服二钱，淡盐汤下。
●遗精
白术（六两）　苦参（三两）　牡蛎（三两）
共为末，猪肚一具，煮烂捣丸桐子大，每服四十丸，日进三服，酒下。
又杜仲三钱，破故纸三钱，青盐五分，入猪肚内煮食之。又莲子心二钱，朱砂一分，共为末，空心服愈。或鹿角水磨服，止脱精梦遗，酒服。或核桃仁（勿去皮，捣烂）四两，黄蜡（熔化）二钱，共为丸梧子大，每服一钱，开水下。
●遗精白浊
牡蛎（煅，二钱）　山药（五钱）　龙骨（五钱）　石斛（五钱）　益智仁（五钱）　石莲子（二十枚）
共为末，匀分七服，空心开水送下。
或蔓丝子四两，白茯苓三两，石莲肉二两，为末，酒糊丸梧子大，每服三、五十丸，空心盐汤下。
●下淋遗精
川萆薢一两，水一碗，大火煎半碗，临卧服，其滓再煎，服数次即好。
●小肠气痛　凡小肠气痛，绕脐冲心者。
连蒂老丝瓜烧存性，研末，热酒调服三钱。
甚者不过三服即止。
或胡桃一枚，烧、研，酒服。
●膀胱疝气
大茴香　青皮　荔枝核（各等分）
炒黑，研末，每服一钱，酒调下。
或茴香炒热，作二包，更换熨之。
●疝气
茄蒂伏天晒乾，切碎（交秋不用），将好酒蒸服，自愈。如主心疝，加砂仁五分，蒸服。
或旱莲草，捣汁一盏，酒半盏，和匀炖热服，立效。
按：此方治疝肿痛，不论老少新久，俱效。以旱莲草能行血治血故也。
●小肠疝气
抱出鸡蛋壳烧灰为末，每服三钱，黄酒下。
或松树子，一岁一粒，烧研酒下，粒少者，一、二次服；粒多者，数次服。或荔枝核烧存性，为末，蜜丸弹子大，每服一丸，酒下。又荔枝一枚，将盐填满，泥固煅研末，以豆腐皮卷食，即愈。或大茴香五钱，小茴香五钱，黄荆子五钱，雄黄三钱，共为末，热酒送下三钱，即愈。又石楠树叶，捣烂煎汤，灌瓶内，以外肾入瓶口薰，后洗。又雄猪腰一个，不著水，用竹刀剖开，入大茴香三个，老酒一斤半，砂锅煮黑，食之，重者三个必愈。又五倍子（煅）存性，空心老绍酒送下三钱，尽醉，睡卧发汗为度。又陈香橼（焙末）五钱，八角茴香，即小茴香（为末）五钱，空心陈酒送下二钱。又钩藤一两，好酒煮一炷香，服妙。又海石、香附为末，姜汁调下。又鹅蛋壳（煅研）三钱，酒服立效。又五味子一两或八钱，糯米半合同炒，米熟为度，研末，空心热酒下，出汗为度。
五月五日午时，勿令人见，自将大蒜一片，先放中门槛上，以肾囊对一印，即时立起，用艾火灸蒜上，七壮去蒜弃之，自能渐愈。
●疝气又方
真蕲艾不拘多少，用好绍酒煮服，将艾渣敷在脐上，用绸缚之。
或乌药三钱，沉香一钱，黄酒服下。或莴苣笋子粗研，日服三钱，作二次。亦可用绍酒冲服。
●猝得疝气　凡小腹及阴中相引痛如绞，白汗出欲死者。沙参，捣筛为末，酒服方寸匕，立瘥。
●寒疝
铁秤锤烧红，冲黄酒，趁热服。凡寒疝攻痛，及偏坠并肿痛均治。初起者用凤仙花（阴乾）、荸荠（风乾）等分，浸烧酒服。病在左者，用荔枝核，一岁一粒，慢火煅存性，研末，空心好酒调下。如年多核多，不妨作数次服，但须一日服完，病在右者，用小茴香盐水炒，研末，空心烧酒调服三钱。
●阴肿核痛　凡阴肿核痛，大如升者。
取活麻雀一只，连毛及肠脏，用河边红黄泥糊裹，不要泄气，灶火煅雀成灰，去泥，酒调服。永不再发。
或捣马鞭草涂之。囊肿者，田中青蛙皮贴效。
●肾肿　凡肾肿如斗。
荔枝核　青橘皮　茴香（等分）
各炒研，酒服二钱，日三服。
●偏坠
木瓜煅存性，黄酒下，被盖出汗即愈。木莲藤头七个，每日煎汤熏卵，自有涎下，不过七日，则卵渐渐收小矣。
又二蚕沙二钱，好酒送下，连服十日，终愈能除根。
●诸疝初起　凡疝初起，必发寒热疼痛，并欲成囊痈者。
用新鲜地骨皮四两，生姜四两，共捣如泥，以绢包于羹上，其痒异常，一夕即消，永不再发。
又荔枝核十四枚，小茴香二钱，紫背天葵四两，蒸白酒二斤，频服勿间，即愈。
●二便关格不通
皂荚烧灰研末，粥饮送下三钱。如三五日危急者，不蛀皂角烧灰，米汤调下三钱，立通。
或皂角桶内烧烟，坐熏即通。或蜂蜜一杯，入皮硝二钱，白汤一盏，空心调下。或滑石三钱，大黄三钱，牙皂（去皮核）一钱五分，共为末，黄酒送下，或墙头上蝴蝶花根，洗净捣汁，和水服之立通。
外治法：以雄鼠粪末，敷脐上，立效。雄粪头尖，雌粪头平。或同葱白捣烂，焙热敷之，不通再换，效。
●大便不通
松萝茶（三钱）　水白糖（半锺）
先煎滚，入滚水碗半，同茶叶煎至一碗，服之即下，神
或松子仁研烂，调生白蜜服，即通。
凡气奔欲死者，乌梅十个，浸去核丸如枣大，纳入下部，少时即通。
燥结者，用皂荚末，炼黄，蜜调塞粪门内即下。试验屡效。秘结昏闷，不知人事者，独头蒜煨热去皮，绵裹塞粪门内。又萝卜子一合，皂角（烧）俱研碎，冷水调服二、三钱。或乌柏树根长一寸，劈破，水煎半盏。服之。
凡大便不通，除有病者，仍从病治。如无故肠闭不通者，用芦荟一钱，朱砂五分，共研细，以饭为丸如桐子大，开水送下即通。或橄榄核磨汁，饮之即通。或猪胆汁灌入肛门，即通，神效。
凡里急后重，大便不快者，桃仁（去皮）三两，吴茱萸二两，入盐一两，同炒热，去盐并茱莫，每嚼桃仁五、七粒。
●便下脓血
乌梅一个（去核），烧过为末，每服二钱，茶调服立止。
●大便下血
黑芝麻（五钱）　黑豆（五钱）
水七碗煎至四碗，一日服尽。此方亦兼治便毒，真神效仙方也。
又荆芥炒为末，每米汤服二钱，妇人用酒。
下便血并一切血症，血馀八两，阿胶一斤，面炒成珠为末，蜜丸梧子大，每日空心服三十丸，滚水下。
下血危笃，丝瓜烧存性，槐花减半为末，每空心米饮服一钱。
●大小便血
刘寄奴为末，茶调空心服，一钱即止。
●肠风下血
香白芷为末，每服二钱，米饮下，神效。或柏子十四个，捶碎囊贮，浸好酒三盏，煎八分，服立止。
壮实者，宜用槐角子五钱，黄连、枳壳、地榆、贯众各三钱，水煎服，一服即痊。遇便血者治之，无不立效。
●又方
随四时方向採侧柏叶，烧灰研末，每日米汤下一钱。
又黄芩（炒黑）四两，黑枣头（煮烂，去皮核）半斤，和黄芩末为丸，桐子大，早晚共服四钱，终剂即愈。又糯稻根洗净，煎汤代茶饮。或用败棕不拘多少，烧灰存性为细末，每服二钱。
●脏毒下血
乾柿烧灰，米饮服二钱，遂愈。曾有病此十年者，一服而愈。
●槐角丸　凡五肿肠风泻血，粪前有血，名外痔；粪后有血，名内痔；大肠不收名脱肛；穀道四面弯肉如妳，名举痔；头上有孔名瘻疮；有虫名虫痔，并皆治之。
槐角（去梗炒，一两）　地榆（五钱）　当归（酒焙，五钱）黄芩（五钱）　防风（五钱）　枳壳（麸炒，五钱）
为末，酒糊丸梧子大，每服五十丸，米饮下。
●酒毒酒积下血
茄子焙乾为末，新汲水调服一钱七分。
或用酒煮鲫鱼常服。
●粪前下血
石榴皮醋炙、研末，每服二钱，用茄梗煎汤下。
●粪后下血
艾叶同生姜煎浓汁，每服一杯。
或白鸡冠花并子，炒、煎服亦效。
●粪门暴肿　凡肠胃流热下注，则粪门暴肿。
用带壳蜒蚰数个，捣研涂之，即消。内服防风通圣散，歌曰：防风通圣芥麻黄，归芍芎芩枯草劻，薄荷葱翘栀滑石，硝黄姜配石膏方。
●肠风下血
豆腐末入袋滤出浆者，带渣取来，锅内炒黄燥，可以研末为度。如下紫血块者，白糖汤清晨调服三钱；红血块者，砂糖调服。虽远年便血，至面色黄瘦垂危者，服之神效，每日可用三次。
又炒黑槐花四两为末，生羊血和匀作饼，每个重三钱，晒乾。遇有下血、吐血、痢血等病，滚水磨服一丸，甚效。
●肠红下血
山楂（生）一钱，又（炒焦）一钱，黑沙糖一钱。
米饮调服，数次全愈。十馀年者皆效。
或柿霜（四两）　扁柏叶二两，共为末，每服五钱，空心藕节汤下。或卷柏、黄耆各等分，为强末，空心米饮调下。或黑芝麻，不时生嚼两许，不但立止，而且永杜其患。又青州柿饼三个（火煅存性），地榆一两（焙黑存性）共研末，匀四服，空心槐米汤下，服完全愈。戒火酒热物。
●肠红方
殭蚕（四两，去头，用丝棉包好）　红枣（三斤）
同殭蚕煮烂，去殭蚕，早晚食之，枣尽则愈矣。
●水泻
槐花一合，炒为末，米汤下。
或白术（土炒）一两，车前子五钱，煎服。或车前子（炒）一钱，米一撮，同煎数沸，澄清冷服，立止。
●暴泻
车前子（炒）为末，米汤调服二钱。治夏秋暴注下迫，清浊不分者，颇效。虚泻清泻，俱不宜服。
又方，不拘老幼，用大蒜捣贴足心，或贴脐中。
●水泻不止
木鳖子仁（五个）　母丁香（五个）　麝香（一分）
共研末，以米汤调作丸，纳脐中，外贴以膏药即止。
或五倍子末，同米饭捣为丸，如黄豆大，每服十丸，荷叶煎水下，即止。或枯矾一钱，公丁香五分，共为细末，黄酒调服。或诃子一枚（湿草纸包煨），肉果一枚（水调，面包煨），共研为细末，空心每服五分，米汤送下。小儿水泻久痢不止，此方用之如神。
●又方
鸡子（一个）　烧酒（四两）
调匀合碗，绵纸封口，蒸熟食之愈。
或杏仁五十粒，胡椒（五十粒）　为末共捣为丸，每取一丸，塞入脐内，外用膏药贴上自愈。或肉豆蔻五分为末，用鸡蛋一个拌炒，食之即愈。至多三服。
●腹泻方
当归（一两）　莱菔子（一两）　白芍（一两）　槟榔（一钱）　枳壳（一钱）　甘草（一钱）　车前子（一钱）
水煎服。
●泄泻初起神验方
细茶（一钱）　核桃仁（烧，五个）　生姜（三钱）　红沙糖（三钱）
水二碗煎八分，次旦温服。
●久泻不痊　凡一切久泻，诸药无效，服此一剂自愈。
黄丹（飞过，一两）　枯矾（一两）　黄蜡（一两）
将蜡熔化小铜勺内，以丹矾二味研细末投入，乘热为丸如豆大，每服二丸，空心白滚水下。
又以生葱捣烂，入黄丹为丸，如豆大，纳脐中，外用膏药贴之。或旱莲草头七个，揉碎，填脐中，膏药贴之。
●老人久泻不止
枯矾（一两）　诃子（面包煨去核，七钱五分）
为末，米饮调二钱，空心服。
●又方
吴茱萸三钱，水一锺，煎六分，入盐少许，通口服。
●灸法　治吐泻日久危者，并各种泄泻均可治。
天枢二穴（脐旁各开二寸是），气海（脐下一寸半是）。
●泄泻
五倍子末，白汤调服。
或生姜二块，艾一把，水煎服。
●又经验方　治泄泻饮食少进。
糯米（一升，水浸一宿，滤干，慢火炒熟，磨极细末）　山药（炒为末，一两）　川椒（少许，研细末）
共和匀收贮，每清早用白糖二匙，滚汤调食一碗。其味甚佳，且有滋补之功，宜久服之。有精寒不能成孕者，亦能孕矣。
●伤食泄泻　凡饮食过多泄泻者。
花粉一味捣烂，用袋盛，洗出浆来晒乾，每用白糖调数钱，加蜜少许服。兼治吐血症。
●瓜果伤泄泻　凡夏月食瓜果太多，以致泄泻者。
建橘饼一味，细切薄片，分二次，放茶锺内沸汤冲服。
●脏寒泄泻　凡脏寒泄泻，倦怠少食者。
猪大肠一条（去脂洗净），以吴茱萸末填满，缚定蒸熟，捣丸梧子大，每服五十丸，米饮下。
●腹胀忽泻　凡日夜不止，诸药不效，此气痛也。
用益智仁二两，浓煎饮之，立愈。
●火泻　凡腹痛肠鸣，一阵痛，一阵泻，此为火泻。
升麻（三分）　白茯苓（一钱）　赤茯苓（一钱）　泽泻（一钱）　猪苓（一钱）　栀子（炒，八分）　木通（八分）　滑石（八分）
水二锺，煎一锺服。
●老幼脾泻久不愈神方
饭锅粑（四两）　莲肉（去心，四两）　白糖（四两）
共为末，和匀，每日服三次，食远服。
●曲术丸　治暑湿暴泻，壮脾温胃及治饮食所伤，胸膈痞闷。
神麴（炒）　苍术（米泔浸炒，各等分）
为细末，面糊丸桐子大，每服七、八十丸，米饮下，不拘时。
●交感丹　此治妇人久泻者。
香附（一斤，水浸三日晒乾炒）　白茯神（去皮木，四两）
炼蜜丸，弹子大，每空心服一丸，白滚汤下。
●治痢疾方
川黄连（去芦，一钱二分）　条黄芩（一钱二分）　白芍（一钱二分）　山楂肉（一钱二分）　陈枳壳（去瓤，八分）　甘草（五分）　紫厚朴（去皮，姜汁拌炒，八分）　坚槟榔（八分）　厚青橘皮（去瓤，八分）　红花（酒炒，二分）　当归（五分）　地榆（五分）　桃仁（去皮尖，研如泥，一钱）　南木香（用药水另磨冲服，二分）
如法炮制，水二碗煎成一碗，空心服，渣再煎服。此方或红或白，里急后重，俱可服。如单白者，去地榆加橘红四分，木香改用三分，此方治于三、五日间，神效。如十日外则当加减矣。
加减第二方：川连（酒炒，六分，生用，四分）　条黄芩（酒炒，六分，生用，四分）　当归（五分）　大白芍（酒炒，六分，生用，四分）　山楂肉（酒炒，六分，生用，四分）　橘红（四分）　青皮（四分）　槟榔（四分）　甘草炙（三分）　生（二分）　桃仁（去皮尖研如粉，六分）　红花（酒炒，三分）　木香（二分）
如法炮制，水二碗煎成一碗，空心服，渣再煎。如延月馀，脾胃弱而虚滑者，法当补，理具方于后。
第三方：川连（酒炒，六分）　条芩（酒炒，六分）　大白芍（酒炒，四分）　橘红（六分）　当归（五分）　人参（五分）　炙甘草（五分）　白术（土炒，五分）
如法炮制，用水煎，空心服，渣再煎。
如妇人妊娠，去红花、槟榔、桃仁。
●又丹方
鸡肫皮三个，焙乾生研细，绍酒冲服。
或臭椿树皮晒乾为末二钱六分，红痢加木香三分，白痢用四分，调服。或红枣（去核）二枚，入花椒一粒，巴豆（去壳）一粒，湿纸包裹，糠火煨热，捣烂为丸，麻子大，每服五丸，小儿二丸。白痢姜汤下，红痢薄荷汤下。
又皂荚子（瓦上焙乾）为末，米糊丸梧子大，每服四、五十丸，陈茶下。凡下痢不止，诸药不效，服此三丸，即变黄色，屡验。又萝卜不拘多少，捣汁服。如白痢加姜汁服，并治噤口痢，神效仙方也。又端午日，用上好烧酒一瓶，浸白荸荠、红枣，遇白痢食荸荠二、三个；红痢食红枣二、三个即愈。酒亦可饮。又木香一块，约三、四钱，黄连五钱，用水半升，煎乾去黄连，切木香焙乾为末，分作三服，早晨橘皮汤下，午陈米汤下。此方曾有一妇人，久痢将死，梦中观音授之而愈。
●香参丸　治痢初起神效。
木香（四两）　苦参（酒炒，六两）　甘草（一斤）
熬膏和丸，桐子大，每服三钱。白痢姜汤下；红痢甘草汤下；水泻猪苓泽泻汤下；噤口痢砂仁莲肉汤下。
●治痢简便方
细茶三钱同盐炒，去盐不用，槟榔三钱，水煎服即愈。
●连归散　治红痢。
黄连二两，切，瓦上焙焦，当归（酒洗、焙）一两，为末，入麝香少许，每服二钱，空心陈米饮下。
●红白痢
车前子（炒研，二钱）　厚朴（一钱）　山楂（一钱）　陈皮（一钱）
滑石（一钱）　甘草（一钱）　红曲（三钱）　泽泻（炒，一钱）　枳实（炒）一钱，灯心一撮
同煎，另以木香六分用酒或药汤磨冲服。此方系仙传。忌服川连，服则倒胃。不生腹痛而痢者，此方一服立愈，倘以增减定不效。
又荠菜煎浓代茶，即通。如无新鲜者，荠菜乾亦可。又槟榔一钱，麒麟菜三钱，将二味放入砂锅煎浓，连渣与汁，一併服之即愈。又山楂肉炒黑，研成细末，一服二钱，用沙糖调拌，开水送下。重者三服全愈。
●肠滑久痢
酸石榴一个，煅灰出尽火毒，一夜后研末，仍以酸榴一块，煎汤服，神效无比。此方又治久泻不止。
●痢下肠蛊　凡下痢应先白后赤，若先赤后白为肠蛊。
牛膝二两，捣碎以酒一升，渍经一宿，每服一、两杯，日三服。
●舒凫饮　凡白痢如鱼冻色，久不愈者。
用白鸭一支，取血以滚酒冲饮，立止。
●血痢不止
荷叶蒂十个，水煎服即止。
又白芷八钱，当归二钱，煎服。又方柿饼煎汤，日饮数次。
●久痢
醋煎豆腐食之。
或蚕豆花阴乾，每服二钱，沙糖一钱，煎汤下。
●五色痢
金丝鲤鱼一尾（重一、二斤者），用盐、酱、葱，每鱼一两，用胡椒一分，煮极烂，随量饱食，连汤饮妙。噤口痢汤水不下者亦治。
●又方　陈年年糕，阵雨前茶，冰糖，茉莉花共煎汤一盏，服之立愈。
●治痢独矾丸
好明矾不拘多少，用旧瓦阴阳合定，黄泥封固两头，以文、武火炼乾，用白米饭捣丸，朱砂为衣，每服一丸。赤痢甘草汤下，白痢姜汤下，赤白兼者甘草姜汤下，大有神效。作小丸重二、三钱为妙。
●水泻痢疾神膏秘方
松香不拘多少，火化投凉水内再化、再飞，如此三次，净一斤。入锅内熬数沸，加生姜汁、陈醋、麻油、桐油各一茶锺，熬至滴水成珠，复搅千馀遍，浸入凉水，听用。
●又丸药
母丁香　木鳖子（去皮）　雄黄　大麻子仁（去皮，各等分）
为细末，米糊为丸，如黄豆大，用一粒填入脐中，即将膏贴上揉之。
●痢脓血黄浆　凡腹不作痛，惟痢脓血兼流黄浆，此系平素爱食冷茶、水酒，乃滑肠休息痢积湿之症。凡患者，忌食水果、水酒、生冷、海参、海蜇等性寒之菜。
取活鳝鱼去肠、杂，切段放瓦上炙炭研粉，每服三钱，黄糖拌，热陈酒送下，数服全愈。不拘老幼，滑肠久痢者，神效。
●休息痢及疳泻
鸡子一个打破，用黄蜡一中指大，熔脂拌蛋炒熟，空心食之。
●下痢腹痛欲死
延胡索三钱，米饮调服。
●不拘久近赤白痢
陈细茶（三钱）　连皮生姜（切片，三钱）
水半锺，煎八分，食远服。
●噤口痢
五穀虫七个，焙乾为末，米汤灌下，即好。将死可救。
又大附子一个（陈者不用），切片贴无根火上，俟热贴病人脐上，冷即换之，立愈。取无根火法：以矿石灰一团，洒之以水，即有热气出。或经霜黄瓜藤，烧灰。麻油和敷脐下效。又石膏（炒黄），蜂蜜姜汁各一匙，白滚汤下，神效。
凡男妇饮汤不下者，乌梅一斤，敲碎置盆中，将十馀碗水煎滚泡热，令病人坐盆上，待热气冲上肛门，温即洗，其人如睡去，即扶上床，煎粥汤候之，如思饮食，即与粥汤半碗，少顷与稀粥半碗，不宜多。若小儿照方减半可也。或川芎一两，莺粟（去蒂）一两，为末，蜜汤调八分，空心服。又沙糖半两，乌梅一个，水二碗煎至一碗，时时服之。或萝卜捣汁一小盏，蜜一盏，水一盏同煎，早一服，午一服，日晚以萝卜子滤汁服。
又萝卜切片，染蜜噙之，咽汁，味淡再换，觉思食者与粥食。或鸡内金焙乾研，乳汁服之。或鹿角二两，煅存性为末，大人每服三钱，小儿二钱，早晨用酒下，一时即愈。
●急救痢疾五香散
沉香（五分）　檀香（一分）　丁香（七分）　木香（八分）　藿香（九分）
为细末，滚水调服。
●噤口痢开胃法
大鲫鱼，葱、姜、酒、醋等，煎好放病人鼻旁，嗅之，胃口自开。以莲子去心、留皮，研末，井水调下二钱，每日两服。
●下痢禁口
糯谷一升，炒出白花，去谷，姜汁拌湿，再炒为末，每服一匙汤下，三服即止。
●痔疮初起
马齿苋不拘乾鲜，煮熟多食之，以汤熏洗。
●又敷药
木鳖子煅存性，为末，加冰片少许，蜗牛捣烂敷之。
●痔疮肿痛
红椒如狗肾形者又名海椒、秦椒，切碎和猪油及酱炒，蒸熟，以小碟承作小菜，顿顿食之，奇效勿疑。
或冬瓜煎汤洗之。或热童便，入生白矾三分洗之，一日三次。或郁金末，水调涂之即消。或芥菜捣成饼，频频食之。或隔年风乾橙子。桶内烧烟燻之。
又鱼腥草一两，苦楝根一两，朴硝一两，马齿苋一两，瓦楞花一两，水十碗，煎七、八碗，先熏后洗，诸痔肿痛可消。
●又方
白鹅胆二、三个取汁，入熊胆二分，冰片少许，研匀入磁器密封。临用以手蘸药搽之，肿痛立消，神效异常。
●痔漏
象牙屑二斤为末，每早用熟鸡子三个，将象牙末和吃，或入稀粥内亦可，服尽一料自愈。
又旱莲草为末，本身汁为丸，桐子大，每服二钱，空心酒下，十服愈。又蔓荆子、槐花同酒煎服。
或马齿苋煎水洗，内服熟荸荠。或凤尾草之赤皮、葱、胡椒三味，同捣煎透，乘热熏洗数次。或冰片一钱，铜绿三分，研细，先用热水洗。略去疮靥，将药搽上。
●五痔
苍耳捣为末，食前粥饮调下一钱。
肿痛用淡竹叶，挼软，纳患处即效。
●鼠乳痔
蜘蛛丝缠其上，自然消落。
●沿肛痔
地骨皮（一两）　五倍子（一两）　皮硝（一分）
砂锅煮汤，趁热熏洗。
●血痔
荞麦面和猪胆汁为丸，每早开水送下二、三钱。
又用地榆为细末，每服二钱七分，食前米饮调下，日三服。或用血竭为末敷之。
●莲蓬痔
蜘蛛冈捞一大团，瓦上焙灰存性，糁上自愈。
●翻花痔
槐花　五倍子　皮硝　瓦松（各等分）
共煎洗，数次即愈。
又杨柳树椹，实也，不拘多少，晒乾熏之，不过二、三次即愈。又木瓜一味，煎汤熏洗，毒水流尽，管即退出。一日熏洗三次，半月即效。
●永除痔漏方　凡辛苦劳碌之人，忽患肠痔脏毒，愈而复发，脓水常流，皆因乏力，渐成管漏。
每日用笡过头蚕纸一张，晒燥刮去空壳，阴阳瓦上焙黄，好酒送下，连服十张，自能除根。此方虽贫家易办，屡试屡验，最宜广传。
●洗痔漏方
蒲公英一斤，用生猪蹄一个，煎汤去油，滤净熏洗。
●痔疮神方
立秋后马齿苋三十斤，取汁熬膏，用槐角三斤，焙为末，入膏内。每服三钱，空心滚水下，自能脱落生肌。
凡痔疮红肿，翻头疼痛，不可忍者。用极大螺蛳一个，去靥，入冰片五分，置茶杯内，过一夜，尽化为水，用鸡毛扫患处。其性极凉，止痛消肿，效验无比。
●陈米丸　治一切痔疮，漏管神效。
陈仓米（生）　白背木耳（生）　蜂蜜（生，三味各一斤）
仓米、木耳晒乾研末，生蜜和丸梧子大，每早服四、五钱，空心服，开水送下，服至三、四月，痔管自然脱落，其病如遗。此方极平淡，却极奇效。
●痔疮极效方
每日早晚洗脸水洗。
如已成管，蚺蛇皮、韭菜根煎水熏洗，其管自出。
●治痔神枣散
大南枣（一个，去核）　铜绿（要铜上生的真铜绿）　鳖头（一个，煮熟取头骨）
将鳖头骨打碎，铜绿无分两，务与骨填满枣内，将枣合拢，用文、武火煅存性为末，看枣燃了，即取出，用碗闷住，先用秋海棠花、根、梗、叶煎水洗，后用清水调散敷痔上，不过三日即消矣。
●痔疾三神丸
麸炒枳壳（去白）　皂角灰（存性）　五倍子（各等分）
为末，蜜丸梧子大，每服三十丸，食前白汤送下。
●洗痔极效方
葱白（十根）　瓦松（一两）　马齿苋（五钱）　皮硝（五钱）　五倍子（去虫，五钱）　槐花（五钱）　花椒（五钱）　茄根（五个）
绢制盛药煮水，每日熏洗，七、八次即愈。
●远年内外痔
雄猪大肠（三尺，去肛门七寸）　刺蝟皮（三张，新瓦上煅）　明矾（四两）　槐米（四两）
上三味为末，入大肠内，两头扎紧，铜锅煮烂捣丸，每早开水下四、五钱。如油腻难丸，可加炒米粉拌和，药完病愈。
●治痔方
黑枣（四两）　黄蜡（一两）　白蜡（一两）
合为丸，每日服一、二钱。
又冬青树脚下灵芝，放火上熏。又五倍子一两，生矾二钱，雄黄一钱五分，共研末，乌梅肉为丸，每服一钱，空心白汤下。并治肠红。
●外痔
蜒蚰（七条）　白矾（五钱）
将蜒蚰入矾中，再将矾研细末，糁在痔上即愈。
●痔疮漏管
烂石榴（四个）　皮硝（五钱）　五倍子（一两）　地骨皮（一两）　乌梅（一两）　槐花（一两）
共煎汤，时常熏洗患处，数日全愈，常服扁柏汤更妙。
●痔漏脱肛
丝瓜（烧灰，五钱）　多年石灰（五钱）　雄黄（五钱）
为末，以猪胆、鸡子清及香油和调贴之，收上乃止。
或蜗牛一、二个、烧灰，猪油调敷立缩。或五倍子三钱，入白矾一块，水一碗，煎汤洗之立效。
●久近痔漏
莲花蕊、黑牵牛头（各一两五钱）　当归（五钱）
共为末，每服空心酒下，忌热物，三服除根。
●痔漏肿痛
椒目一撮碾细，空心水服三钱，如神。
●痔疮方
雄黄（五分）　五灵脂（烧断烟，一钱）　五倍子（炒过，一钱）　没药（三钱，半阴者）　白矾（半生半熟，三钱）
上为细末，用纸托贴疮口下。
或鱼腥草煎汤熏洗，仍以草挹痔更好。
●羊胆膏　治痔漏下疳疮。
腊月取羊胆一枚，入片脑末一分，置风处挂干。用时以凉水化开，频敷患处。内服槐子酒，或加味泻肝汤。若得熊胆更佳，如眼痛者点之尤妙。
●熊胆膏　治痔漏极效。
熊胆（五分）　冰片（一分）
研细，用井花水调，鸡翎扫痔上。
●蝇牛膏　敷痔痛极效。
蜗牛（负壳有角）一枚，冰片、麝香各少许
同研烂，用磁器盛，次早取汁敷痔上。
●痢痔脱肛
黄连末，冰水调敷之，良。
●肛门肿痛
马齿苋叶　酸草（等分）
煎水熏洗，一日三次。
●或用苎麻根捣烂坐之。欲作痔疮，急取屠刀磨水服，甚效。　内痔不出
草乌为末，津调点肛门，内痔即反出，乃用枯痔散点之。
●脱肛
萆麻子四十九粒，捣烂贴顶门上即收。收则急洗去其药。
又蝉蜕焙黄为末，点即收上。或旧草鞋底烘热揉上，蜘蛛烧灰搽上，如神。或虾蟆皮一片，瓶中烧烟，熏之效。或鳖头一个，煅灰，敷粪门即收。又人指甲烧灰存性，先以麻油润之，后以灰糁上验。又万年青连根，煎汤熏洗。或五倍子（炙）研末敷之。诃子、龙骨、赤石脂等分，研末糁在肛上托入。
●痔疮肠风下血
荆芥、槐花同炒为末，清茶调；何首乌（赤白生用、忌铁）　研细末，每早空心米汤调服三钱，神效。
●痔漏肠红
黄连（芦刺去净，一两，好酒浸一宿捞起阴乾）为末百草霜（用草茅烧者妙，松柴者不可用，一两研细）　乌梅肉（一两蒸软，即用前浸黄连酒蒸烂）
上三味同捣一处，为丸桐子大，如太乾即加酒捣丸，每日空心绍酒送下四、五十丸，三日效，十日愈。
●肛门脱出
芫荽切一升，烧烟燻之即入。
●大肠脱肛
木贼烧存性，为末，糁之按入即止。
●肛门寸白虫　凡旋除旋生者。
用黑丑捣取头末，每一钱空心热腥汤调服，即愈。
●八角蝨　凡男女便毛内往往有之。
以百部煎汤洗之，遂成空壳。
●暴痢脱肛
生铁二斤，水一斗，煎五升洗之。
●肛门痒痛
生艾、苦楝根煎汤熏洗。仍以干艾、生姜煎服。
●肠痔下血
赤豆三碗，醋五碗，煮熟晒乾为末，每次酒服一钱。
或葱白煮汤熏洗。
●痔疮下虫不止
兔屎（慢火烧灰）　入乳香（去油，五钱）
共为末，空心酒下，每服二钱，一日三服。
●肛门生疮
鸡肫皮烧灰存性，为末，干搽之神效。
●国老丸　治内热便血，痔下血。
生甘草末，炼蜜为丸，芡实大，空心白水下七十丸。
又生甘草、炙甘草各半为末，生蜜、熟蜜各半和丸，梧子大，空心服。
●肠痈
鳖甲烧存性，研末，水调服一钱，一日三服。
或雄鸡顶上毛并屎，共烧灰，空心酒服。
●肠头挺出
虾蟆皮一片，瓶内烧烟燻之，并敷。
●肠痈　凡一足拘挛，口有臭气者是。
用桑树上结累一块，以陈米醋磨服，取泻效。泻后急服补中益气汤。
●肠内生疮
皂角刺煮好酒一碗，温饮。脓血从小便而出。
●大肠虫出　凡虫不断，断之复生，行坐不得。
鹤蝨末，水调五钱，服自愈。
●截肠怪症　凡肠头出寸余，痛苦之极，干则自落复出，名截肠。若肠尽则不治，惟初截时。
用器盛芝麻油坐浸之，饮大麻子汁数升效。
●交肠治法　凡小便出屎，大便出尿，名交肠。
用旧帽烧灰，酒下五分效。
●穀道生疮
水中荇叶细捣，帛裹纳入，日三次即愈。
●偷粪老鼠
猫牙齿煅研末，每服一钱，黄酒下。
如已破烂，用田螺水加冰片，调前药搽之。
●肠风脏毒
乾柿烧灰，每服二钱，开水下。
●臀痈
胡椒（焙研，二钱）　芙蓉根（晒研，二钱）　葱头（七个）　野苎麻根（一两）　香糟（一文）
共捣，加米醋和匀敷之。
●杖疮青肿
用湿棉纸铺伤处，以烧过酒糟捣烂，厚铺纸上良久，痛处如蚁行，热气上升即效。
或大黄末醋调涂之。童便调之更妙。
●骑马痈
纺车上弦线，烧灰敷甚效。
或大黄（一两）　当归（一两）　车前子（五钱）　生甘草（五钱）　地榆（五钱）　牛膝（二钱）
先用金银花八两，煎水二大碗，再入前六味煎至一碗，空心服。服后饮绍酒尽醉，睡醒则如失，过一日微泻而愈。忌房事一月，否则复发无救。
●坐板疮
丝瓜皮焙研为末，烧酒调搽。
或嚼生芝麻敷之。或青布一片，放油缸内浸透，以麻油调雄黄末一钱，摊布上卷之，燃著吹灭焰头，以烟向疮熏之。又生桐油搽出黄水，擦乾再搽，如是数次，干即效。
●便毒初起　凡生在右胯者为便毒，肥皂核一把，火内略煨，入臼内，杵极细腻后，取连须葱白，同杵极烂作饼，磕患处。若或燥硬，加醋或蜜，复和捣，磕之。数次即散，一切肿毒亦可治。
又核桃七个，烧研，绍酒服三服见效。又五倍子炒黄研末，入百草霜等分，以腊醋调涂，一尽夜即消。或黄瓜蒌一个，黄连五钱，水煎，连服效。
凡已成者，全蝎三钱（去头足炒去毒），生大黄三钱，川山甲三钱，或加白芷二钱，煎服。又五灵脂五钱，川山甲五钱，大黄五钱，蜈蚣二条，殭蚕二钱，生白酒煎服。或生猪腰子一个，切开，纳银朱五钱于内，罨患处一夜即消。或胡芦巴（炒）为细末，用绍酒冲服即消。并消诸毒。或刘寄奴不拘多少，量毒酌用，好绍酒煎服效。
外治用千年石灰，入明矾一块，盐少许，米汤调敷即消。
●鱼口　凡在左胯内者，名鱼口。
五月五日，取树上青核桃，筐内风乾，临时全烧为末，空心黄酒服，二、三服即愈。
又瓦松为末，鸡子清调敷，不出脓效。或槐子七个炒，绍酒煎热服，取汗为度。又斑蝥七个，瓦上焙乾为末，鸡子一个顶上开孔，去蛋白少许，入斑蝥于蛋内，用皮纸封口，煨于灰火，存性为末，好绍酒尽量送下，夜坐椅上，不住便尿，次早尿止，病亦痊矣。
●阴蝨作痒　凡下阴毛际生虫如蝨，或红或白，痒不可忍，即八角蝨。
白果仁嚼细，频搽之即效。
或桃仁泥搽擦。
●阴囊肿胀
莴苣子一合，研末，水一杯，煎五沸温服。
或蛇床子末，以鸡蛋黄调敷。
●阴囊及茎热肿
牛屎同黄柏煮汁洗之。
●阴囊生疮
花椒（七粒）　葱头（七个）
煮水洗之。
●囊湿搔痒
炉甘石　蛤粉（等分）
为末，糁之。
●外肾肿胀
马齿苋捣汁，或捶打如泥，俱用鸡蛋黄和涂。
●肾肠风痒痛
陈壁土研细，扑上愈。
又乱头发煎汤熏洗，数次即愈。
●肾脏风
绿豆（生研粉）　枯矾　轻粉　蚯蚓屎（煅）
各研末，香油调搽。
●烂阴囊　凡阴囊烂尽，只留二子。
凤仙花子、甘草末、麻油调敷，即生肉。囊痈乃阴虚湿热，流注于囊，结而为肿，至溃后睾丸悬挂者，犹不伤人以其毒从外发，治当补阴清利湿热能效者十有八九矣。
●下部各处痒　凡阴囊、肾茎、肛门瘙痒难忍。
用陈葫芦烧灰存性，擦糁患处立愈。
●外肾痛并疝气肿痛　凡大人、小儿外肾肿痛，或疝气风热暴肿。
●小茴香　川山甲　全蝎（俱炒）南木香等分为末，空心酒下二钱，肿痛消止。
●肾子偏坠作痛
大黄和醋涂之。
或五倍子一个，入食盐少许入内，裹纸包定，以水浸湿，用文、武炭火煨存性，为末，绍酒调服，或丝瓜叶烧存性三钱，鸡蛋壳灰三钱，温酒服。
●阴头生疮
甘草（蜜炙）为末，蜜调频频涂之，神效。
●阴冷疼闷
凡冷气入腹，肿满杀人。
宜以醋和热灰频熨。
●肾子肿痛
牛屎烧灰，酒和敷之。猝痛亦治。
或荔枝核烧研，酒服二钱。
●阴肿　凡囊大如升，核痛人所不能治者。
马鞭草捣涂之，立消止痛。
●阴囊肿痛
葱白、乳香捣涂，即时痛止肿消。
又明雄黄、白矾等分研末，清油开搽。又朴硝、白矾、五倍子、葱白、马鞭草、同煎，水浸洗。
凡作痒者，蛇床子、苦参、五倍子各一两，煎水洗。
●阴囊油滋
饭汤洗后，用六一散加冰片少许，糁之即愈。
炉甘石一两（火煅醋淬五次），儿茶二钱为末，麻油调敷立愈。
或白蜜和甘草末搽。
●阳痿不举
屋檐内雄麻雀和蛇床子捣丸，临事温绍酒吞服五、七丸，神效。
或母猪腹内子肠，新瓦焙乾为末，每服一钱，烧一锺送下，每一服可管一月。
●缩阴症
硫黄三钱，研末冲酒服，阳物即出。
●阴头痈
鳖甲为末，鸡子清调敷。
●鱼口便毒初起
生白矾三钱，重者五钱研末，好生酒下。欲吐忍之，汗出即轻，次日全消。
又远志肉一两（甘草汤炒过）水酒各半煎服。
●囊痈初起
独核肥皂数个，将乳香四两，填入肥皂内，湿草纸包，火，先文后武，烟尽为度，出火气研末，每服一钱五分，开水下。或煨葱加盐，捣如泥涂之。
若皮脱，用青荷叶包之，皮自生。若阴囊烂出肾子者，用老杉木（烧灰存性）、苏叶各等分为细末，敷上，仍以苏叶包之。
●外肾生疮
绿豆粉（一分）　蚯蚓粪（二分）
水煎，涂，干则再敷。
●肾囊风
艾叶（三钱）　明矾（三钱）　苏叶（三钱）
煎汤洗。
又地骨皮（二两）　茱萸（一两）　煎洗。
●龟头肿烂
孩儿茶一钱，蝉退一个，共研细末。用甘菊一把，煎汤洗净，将人中白（煅）、冰片半分研末，糁上，二、三次效。此方治龟头疳疮神效。
又儿茶二分，血竭一分，冰片二釐，为末，甘草汤洗净，以药敷之。又女人经布烧灰，油调涂之。
●阴茎生疮
白蜜调甘草末敷之。并治诸恶疮，即纯白蜜敷之亦效。
●阴囊湿痒
乌贼骨、蒲黄末扑之。
●绣球风
五倍子（五钱）　松萝茶（五钱）
研末，茶调敷。
又茄儿一枝，连根叶切片，煎汤熏洗一周时，则脱壳如旧。或野紫苏煎汤洗。又蒜梗煎汤洗。
●下部疳疮
橄榄烧存性，研末，油调敷之。或加孩儿茶等分为末。
●下疳阴痒
生甘草汤熏洗，用海螵蛸末搽之。
●下疳　凡疮生阴茎头上者，为下疳。
凤凰衣（炒黄）、孩儿茶等分研细，甘草、瓦松煎汤洗净，用药敷之。
或五倍子一钱，花椒一钱（去子炒），细辛（焙）二分，为末，先以葱汤洗净，糁之即生肉。或皮硝一钱，甘草一钱，黄连一钱，水煎汤洗。或朱砂七分，轻粉三分，冰片二，三釐，为末，搽。或红枣一枚，去核，以明矾填入枣内，用大五倍子一个，将枣放入，炭火煅过，研末加血竭、冰片，共研极细。米泔水洗净疮，敷之一、二次即愈（急救方）。又壁钱，逐个灯上烧存性为末，加冰片少许搽上，立刻止痛。急救方，壁钱即喜窠也，壁上结者佳，板木上者勿用。又旧伞油纸烧灰，去火去毒，一夜敷之便生痂。又地骨皮研为末，先以浆水洗后，敷上生肌止痛。又狗阳物骨，瓦上炙脆为末，加冰片少许糁之。或五倍子瓦上煅黄色，木鳖子煅存性各二钱，橄榄核煅存性四钱，共为末，茶洗，拭乾敷上。
●下疳溃烂
头发盐水洗去油，再用清汤洗，晒乾烧灰，米疳洗疮，拭乾敷之即生靥。
或枣核七个，烧研发灰等分，和贴。
●乌金散　凡肾囊破烂，下疳等症敷之。
炭　紫苏叶（等分）
为末，香油调搽，用紫苏叶包裹之。凡男子阳痿、囊湿，女人阴痒，蛇床子煎汤洗愈。
●阴肿极痛
马齿苋捣烂敷之，数次即愈。
●珍珠散　治下疳疮如神。
枯矾
雄黄（飞）
珍珠（煅）　黄柏　宫粉（煅）（各为末）等分和匀，先以米泔水洗净，后糁药。
●碧珠散　凡下疳，腐痛难忍，及汤泡、火烧皮损肉烂，疼痛不止者。
珍珠（新白者）一钱，入豆腐内煮数滚，取出研极细无声，加青缸花五钱（飞过），真轻粉一两，共研极细，磁罐收贮。下疳用甘草汤洗净，猪脊髓调搽诸疮。不生皮者，可干糁。妇人阴蚀疮，及小户嫁痛，搽之俱效。青缸花即靛缸浮水。
●五更肾泄
五味子（去梗）三两，以茱萸汤泡七次，另以五钱同炒香为末，每日陈米饮服二钱。
●下部虫蚀
丹皮研末，绍酒下二钱，日三服。
●下部疳疮
发灰（一钱）　枣核（七粒，烧灰）
和贴。
●阴痒难忍
吴茱萸、地骨皮煎汁洗。
●妒精阴疮
白果（七粒）　铅粉（二钱）
同入铜铫内，熬至白果变黄色，去白果用粉敷效。
●阴毒腹痛　凡唇青卵缩，六脉俱绝。
急饮热酒，用葱白打碎，炒热敷脐。
或以布包葱二包，乘热熨脐，令热气入腹，以汗出痛止为度。
●交接阴毒　凡腹痛欲死。
猪血，乘热和酒饮之效。
●病后失精　凡男子病后犯色，伤于交接，卵肿或缩入肚内，绞痛欲死。
急取本妇阴毛烧灰服，仍取洗阴水饮之。迟则必死。
●脱阳危症　凡四肢厥冷不醒，或小腹紧痛，冷汗气喘，或与妇人交后，腹痛肾缩，厥逆汗出。
急用炒盐熨脐，生姜、葱白打碎，冲热酒灌之，以渣熨脐，阳气即回。
●发斑怪症　凡眼赤鼻张大喘，浑身出斑，毛发如铁，乃热毒气结下焦。
白矾（一两）　滑石（一两）
研末，水三碗煎至一碗半，频服效。
●筋肉化虫　有虫如蟹，走于皮下作声，如小儿啼，为筋肉之化。
雄黄（一两）　雷丸（一两）
研末，糁猪肉上炙乾，吃尽自安。
●发瘕饮油　饮油数升方快，否则病。此是发入于胃，气血裹之，化为虫也。
雄黄半两研末，水和服，虫自出。
●血壅怪症　凡遍身忽然肉出如锥，既痒且痛，不能饮食，名血壅。若不速治，必溃脓血。
用赤皮葱烧灰，水和洗，饮豉汤自安。
●浑身蝨出　凡蝨多而痒，唯吃水卧床，舌尖出血不止，身齿俱黑，唇动鼻开。
饮盐醋汤十馀日，即安。
●肉坏怪病　凡口鼻出腥臭水，以碗盛之，状如铁色虾鱼走跃，捉之即化水，此肉坏也。
多食鸡噀，自安。
●血溃怪病　凡目中血珠全黑，毛发竖直如铁，能饮食而不语如醉，名血溃。
五灵脂研末，开水调服二钱效。
●气奔怪病　凡遍身皮里如波浪声，极痒，抓之血出不止，名气奔。
以苦杖（一两）　人参（一两）　细辛（一两）　青盐（一两）
水煎慢饮，饮尽自效。
●血馀怪病　凡手十指节断坏，惟有筋连无节，肉䑋如灯心，长数寸，遍身绿毛，名血馀。
茯苓　赤苓　胡黄连（等分）
煎水饮效。
●脉溢怪症　凡毛窍节次，血出不止，皮胀如鼓，须臾耳
目口鼻被气胀合，名脉溢。
生姜汁合水各半，服之自愈。
●离魂异病　凡卧著觉身外有身，与己无别，此肝虚邪袭，神不归舍，名曰离魂。
人参（一钱）　龙齿（一钱）　赤苓（一钱）
水二杯，煎一杯，和飞过朱砂一钱，夜服三次自效。
又一方去龙齿，用龙脑、薄荷。
●治消渴方
白芍　甘草（等分）
煎水服。
或饮蚕茧汤。如无，生丝煮汤饮之。或糯稻秆中段，烧灰，淋汁饮，或不烧煮服。或旧屋上瓦二片，洗净捶碎，水煮浓汁，食后温服一小盏。
●毛孔出血
猪肉一片，贴之效。
●七孔出血
荆芥一两，烧灰分作三次，米汤调服。
●颠狂治法
苦参末，蜜为丸，薄荷汤送服。
●肾虚腰痛　凡痛不可摇动者。
用化老鹿角屑三两，炒黄研末，酒送服。并治妇人白浊腰痛。
●又方
黄耆（酒炙，五钱）　杜仲（盐水炒，三钱）　破故纸（二钱）　核桃肉（五钱）
水酒同煎服。
●半身不遂
橘红、生姜煎汤，频饮。
白凤仙花阴乾，煮酒饮，半月效。
●遍身风痒
浮萍煎浓汁洗。
或苍耳子煎水洗。
如成风癣，皂角煎汁洗。
●蛛尿身痒　凡衣裤被蜘蛛遗尿，身上如癣，痒极。
将糯米嚼成浆，涂三次效。
●遍身发痒　凡痒入骨髓，不可忍者。
食盐九钱，泡汤三碗，分三次服，每服一碗，探而吐之，三吐即效。
●治黄肿病
任意食落花生至二、三斤，全愈。
●统治诸黄
鸡蛋一枚，连壳烧研末，醋一合温服，鼻中虫出为效。
三十六黄皆治，甚者不过三次。
●男妇气痛
山羊粪（七枚）　油头发（一团）
烧灰，酒下断根。
●身面赘疣
苦酒浸石灰六、七日后，取汁频滴之，自落。
●风痰鹤膝
大熟地（五钱）　白当归（五钱）　南星（制，四钱）　薏苡仁（五钱）　川贝母（制，五钱）　半夏（制，五钱）　杜仲（二钱）　枸杞（要甘甜者，三钱）
用大白鹤一只，干去毛，再以火烧去丝毛，不沾水，开膛挖去脏，用好烧酒四斤，将鹤肉切碎，和药同酒熬好，早晚吃二、三次自愈。


卷二  ——————————————————————————————————————————————————————————————————————————————————————————

治妇女各症  ***************************
●室女经闭
当归尾二、三钱　没药二、三钱（为末）　红花（一钱）
浸好绍酒，温热，面北饮之，一日一服，服数日后自通。
●经水不通
茜根一两，煎绍酒服之，一日即通，甚效。
●又方
用石榴根一把向东者，炙乾，水二碗浓煎一碗，空心热服之，再服自通。
或用薏仁根一两，水煎服之亦效，。
●又方　凡妇女月经不通，腹内积聚，虚胀雷鸣，四肢沉重者。
用高地虎杖根锉、二斤，水二石五斗，煮去一斗半，去滓，入醇绍酒五升，煎如饧，每服一合。
●又方　凡妇女月经，不行已久，脐腹疼痛，腰腿沉重，寒热往来者。
用白芥子二两为末，每服二钱，绍酒温热，食前调服。
●又方　凡月经数月不通，面色萎黄，唇口青白，腹内成块，肚上筋起，腿胫肿胀者。
用桃树根　牛蒡根　马鞭草根　牛膝　蓬累（各一斤）
锉，以水三斗，煎一斗，去滓，更以慢火煎如饧状。以瓦器盛之，每日用热绍酒，随量调服一匙。
或用乾漆一两（煅），大生地二十两，为丸，每日服三钱，热酒调下亦治。
●月经久闭
蚕沙四两，用砂锅炒半黄色，入无灰酒一壶，煮沸澄去沙，每日温服一盏即通。
●月经不调　凡久而无子者，乃冲任伏热也。
用熟地黄（半斤）　当归（二两）　黄连（一两）
并以好绍酒浸一夜，焙研为末。炼蜜为丸如梧桐子大，每服三、四钱，米汤及温酒吞服均可。
●又方　凡血脏冷痛者。
用制附子（去皮，三钱）　当归（三钱）
水煎温服甚效。
●经闭验胎　凡经水三月不行，验胎有无法。
用生芎一、二钱，陈艾三、四分。空心煎服一匙，腹内微动，是有胎；不动者，非胎也。
●月信涩滞
蘘荷根半斤，切细水煎取二升，空心入酒温服。
●经行不止
红鸡冠花晒乾，为末，水煎酒引，每服二钱，忌三日鱼肉荤腥。
又木贼（炒）三钱，水一盏煎七分，温服，每日一次。
●又方
陈莲蓬壳，烧存性，研末开水调服，每服二钱。
或用生地黄五钱，好绍酒一小杯，水煎服，每日二服，自止。
●经时腹痛　凡经水未来之先，肚腹胀痛者，此乃血气凝滞也。
用乌药、砂仁、延胡索、炙甘草，及木香、槟榔、制香附七味，各五分　同煎服。
●又方　凡痛重胀轻者。
用乌药（一钱）　延胡索（一钱）　当归（三、四钱）　赤芍（一、二钱）　生地（三钱）　丹皮（八分）　三稜（五分）　莪术（五分）　官桂（八分）
刘寄奴（五分）
同煎服。
●经后腹痛
当归（四钱，酒炒）　白芍（五分）　炙甘草（五分）　桂枝（五分）
同煎服。
●先期行经各症　凡经水未及三旬而至者，此乃血热也，但须辨血色以治之，方先期血多，色红而浓者。
用当归（三钱）　川芎（八分）　生地黄（三钱）　炒白芍（二钱）　黄芩（一钱）　黄连（三分）
煎服。
若血多色紫而有块者，用熟地四钱，当归三钱，川芎一钱，炒白芍二钱，桃仁（双仁者勿用，须拣去）十四粒，红花四分，同煎热服。
若先期血少，色淡而稀者，用川芎一钱，当归四钱，熟地三钱，炒白芍二钱，桂心八分（后下），同煎服。
●后期行经　凡经水已过三、五十日始至者，此乃血滞也。
用川芎（一钱）　当归（三、四钱）　生地（三钱）　酒炒白芍（二钱）
桃仁（七粒，双仁勿用）
红花（七分）　香附子（一钱）　莪术（八分）　甘草（五分）　木香（五分）　木通（一钱）
同煎服。
●乾血气痛　凡妇人气血不行，上冲心膈，变为乾血气者。
用丝瓜一枚，烧存性，研末，空心温酒调服。
●又方
用锦纹大黄四两，浸好绍酒，晒乾为末。好醋一升，制香附五钱，熬成膏为丸。如芡子大，卧时酒化一丸调服。大便利一二行，红漏自下，此乃调经仙药也。
●妇人血厥　凡妇女平居无病，忽如死人，身不动摇，目闭口噤，或稍知人事，眩冒，移时方醒，此名血厥，又名郁冒。盖以汗多血少，阳气独上，气塞不行，故身如死；气退血还，阴阳复通，故移时方醒，妇女每多此症。
急用人参（二、三钱）　当归（一两）　炙甘草（一钱半）
水煎服。若无人参，真西潞参八钱，亦可。
●妇人血结　凡小腹满如礅状，小便微难而不渴，此乃水与血俱结在血室也。
用大黄（二两）　甘遂（一两）　陈阿胶（一两）
水一升半，煮半升，顿服。其血结自下。
●妇人血癖作痛
大黄（一两）　酒（二升）
煮十沸顿服，一泻即愈。
●妇人血晕
没药末一钱，绍酒温服即止。
●妇人血风　凡妇人血风攻脑，头旋闷绝，忽死倒地，不知人事者。
用苍耳草嫩心，阴乾为末，以绍酒炖服一钱，其功甚效。此物善通顶门，连脑盖。
●老妇行经　凡妇人五十以外，经水不止者，作败血论。
用茜根（一两）　陈阿胶（五钱）　侧柏叶（五钱）　炙黄芩（五钱）　生地黄（一两）　胎发（一枚，烧灰）
分作六贴，每贴用水一盏半煎七分，入发灰服之。
●经闭容枯　凡女子经闭，形容枯藁。
用麦冬六斤（去心），熬成膏。此方惟血热及冲任伏热者，用灯心七根，冲汤调服。若阴亏虚寒者勿服。
●月经久闭逆行　凡经从口鼻逆行者。
先以京墨磨汁，调服止之。次以当归尾三钱，红花三钱，水一大盏半，煎八分碗，温服即通。
或用鱼胶切炒，新棉花烧灰，每服二钱，米汤调服即愈。或用韭菜捣汁一盏，入童便半盏，汤热服即止。
●妇人肌热　凡血虚者。
用黄土炒白术（一两）　茯苓（一两）　炒大生地（一两）　酒炒白芍（一两）　生甘草（五钱为末）　以大黑枣（十四枚）　生姜（三大片，煨）
煎汤调服。
●调经酒　凡妇女经水不调，气血乖和，不能受孕，或生过一子，停隔多年，多服此酒，自能调经受孕，或产后无一他病，服亦神验。
方用全当归五两，以行血养血；远志肉五两，生甘草三钱，洗一、二次，以散血中之滞，行气消痰。
上二味，以稀布袋盛之，以甜三白酒十斤，如无好者，以陈绍酒亦可，浸过七日，晚上温服。慎无间断，将要服完再制，经调乃止。
●丹参散　凡妇人经脉不调，或前或后，或多或少，产前胎气不安，产后恶血不下，兼治冷热痨，腰脊骨节疼痛，心烦等症。
丹参四、五两，洗净，切晒，研末，每晚服二钱，好绍酒调下温服。
如气寒者，前方不可服。用大熟地二两，全当归五钱，川芎一钱，炒杜仲四钱，龙眼肉五钱，用纱袋盛之，浸好绍酒一斤，温服，每日随量饮之，吃完再制。
●妇人血崩
用荸荠，一岁一个，烧存性，研末，酒调服之。
或用老母猪屎，晒乾，酒服三钱。或用旧败蒲席烧灰，酒服二钱。或棉花子炒一两，柏叶焙三钱，共研细末，每服三钱，甚效。
凡诸药不效者，方用杏仁黄皮烧存性，为末，每服三钱，空心酒炖服，此方最验。
或白扁豆花焙乾为末，每空心服二钱，炒米煮饮，入盐少许，调下即效。
凡血崩心腹痛甚者，用蒲黄（三、四钱）　五灵脂（三、四钱）二味煎服，好陈醋调服，名失笑散。
若再血崩不止，地榆一两，醋和水煎，露一夜，次早温服立止。
●又方
用百草霜三钱，陈京墨（磨浓，一酒杯）　桃枝嫩梢（三个）　杨枝嫩梢（三个，冬月则用嫩枝）
捣烂，用砂糖煎化，调服立止。
凡因血热致崩者，用海螵蛸（去甲研末）三钱，大生地一两，煎汤调服后，即止。
凡水亏火旺气不摄血，以致血崩不止者。用大熟地一、二两，陈阿胶、蛤粉炒成珠三、四钱，醋炒陈艾七、八分，淡附子一、二钱　此能引火归源也，同煎凉服。
●血崩不止及赤白带下
用乌梅七个，连核烧灰，存性，研末，白开水调服。止后，再用莲子四两，烧灰存性，香附八钱，炒研细末，每服二钱，淡醋汤调服。
●赤白带下
用海螵蛸去甲，研末五钱，水浓煎汁，服效。
或用旧坛烧灰，每日服二钱，绍酒温服。白带用白旧坛，赤带用红旧坛。
●赤白带年久不止
贯仲一个全用，刷净毛，切块，好陈醋蘸湿，慢火炙熟，研末。每服二钱，空心米汤调服。立效。
或用石燕一枚，磨水服。立效。
●白带白淫
用风化陈石灰（一两）　白茯苓（三两）
共研细末为丸，梧桐子大，空心米汤下，每服二、三十丸。用灰无害，愈陈愈好，屡试屡验。
●白带
用马齿苋（不拘多少），捣汁三锺；鸡蛋清二个，调汤温服，再服即止。不论老少、孕妇皆可服之。
凡此多因七情内伤，或下元虚冷所致。
沙参为末，每服二钱，米汤调下。
●血淋
用白鸡冠花（不拘多少），烧灰存性，米汤调服，每日三钱，数日即止。
●调经奇验
用当归（好绍酒浸洗，一钱五分）　陈皮（七分）　川芎（八分）
白芍（绍酒炒，一钱）　元胡索（醋炒，七分）　大熟地（一钱五分）　吴茱萸（滚水泡去黑水去蒂梗绍酒炒，二分）　香附（绍酒炒，一钱五分）　白茯苓（八分）　丹皮（七分）
同煎服。经自调畅。
如经行先期色紫者，此血滞伏热也。用前方加条芩（绍酒炒）一钱五分。
如经行后期色淡者，此血虚兼寒也。用前方加桂心（五分）　炮姜（五分）　陈艾（醋炒，一钱）　生姜（一大片）　水一大碗，煎至八分，空心温服。渣再煎，临卧时炖服。俟经行日服起，连用四剂，次月再服四剂，则经调受孕矣。
调经各方中，惟此方最为稳妙，百试百效，不可妄为加减。若兼有外感他症，则且缓服。俟无外感他症，服之甚效。
●忧患呕血
用柏叶炒焦为末，每次米汤调服二钱。
●遗溺
用雄鸡翅毛烧灰，每次绍酒化服一匙，一日三次立效。
●阴痒
用蛇床子（一两）　白矾（二钱）
煎汤常洗，自止。
●又方
用桃仁七粒研碎，加雄黄末五分，以鸡肝切片，黏药，纳入阴户，夜间纳入，次早取出，其痒自止。
●阴肿
用菊花苗，捣烂煎水，先熏后洗。
或用艾叶、防风、大戟各一钱，三味煎水熏洗。再以枳实、陈皮二味，炒热熨肿处，自消。
凡阴肿生疮者，用枸杞根煎水，频洗自愈。
●阴痛
用青白布包盐熨之，内服逍遥散，不数日即愈。
●缠脚生疮
用荆芥四、五钱，烧灰，葱汁调敷，先以生甘草煎水洗后，再敷自愈。
●烂脚
用白石榴花，或石榴捣碎，敷之自愈。
●交媾非时血出不止
青、白布同头发烧灰，棉花拌灰，塞入阴户，俟止去之。
或用雄鸡冠血涂之，神效。
●肥胖不孕
用川芎（一两）　白术（一两）　半夏（一两）　香附（一两）　茯苓（五钱）　神麴（五钱）　橘红（二钱）　清炙甘草（二钱）
以米汤粥和丸，久服必孕。
●瘦弱不孕
用天冬（去心，一两）　麦冬（去心，一两）　白茯苓（一两）
地骨皮（一两）　远志肉（一两）　甘杞子（一两）　菖蒲（五钱）　人参（二钱）　如无人参　或用真潞党参（四钱）
共八味蜜糖为丸，每服二、三十粒，好绍酒热吞，常服，不数月而孕。
如虚寒者。前方加附子片八钱，好桂心四钱，煎入为丸。
●经闭乾血痨等症神方
用雄鸡一只，煮熟去肉，取全骨一副，即嘴爪俱要，不遗，用童便、生姜汁，好陈醋各一锺，将鸡骨入砂锅，或置新瓦上，微火焙炒，陆续将童便、生姜汁、陈醋三汁，渐渐洒在骨上，仍留三汁一小半，看鸡骨焙松，即打碎，加香附米一两，再同焙，仍将所留之三汁一小半，陆续洒在骨上焙之，俟鸡骨酥脆，捡去香附不用，将骨研成细末，分作三服，好绍酒调服，一服汗出，三服经行，此系神效之奇方也。
●又方
用红花桃仁生姜（各三钱）　老葱（三根）　红枣（七个）　麝香（五釐）　好黄酒（半斤）
盛砂锅内煮一炷香之时，温服；上焦有汗，二服；中焦有汗，三服，下焦有汗，即愈。如服三剂无汗，其病不治。
●妻妾生妒
取本妇月水布，裹虾蟆于厕前一尺，入地五寸埋之，其渐减。
●年久无子
用肉苁蓉（二两）　覆盆子（一两）　蛇床子（一两）　川芎（八钱）　当归（三两）　菟丝子（二两，炒）　白芍（二两，酒炒）　五味子（一两）　防风（八钱）　条芩（一两，酒炒）　艾叶（八钱）　牡蛎（煅，二两）
用盐泥封煅，蜜为丸，早晚二次，淡盐汤吞服，久服必孕。
●又方
二月间丁亥日，取杏花、桃花，愈多愈妙，阴乾为末。另择戊子日，和井华水，煎服一茶匙，一日三服，三月后必孕。
●妇人阴吹　凡阴中时时气出有声者，名曰阴吹。
用猪油三、四两，乱头发一团，以升麻五分，柴胡一、二钱。
和乱发煎服，自止。
●妇人夜梦鬼交　凡七情内伤，心脾亏损，以致梦交者。
用人参二、三钱（如无，即用真潞党参五、六钱代之）白术（黄土炒，二钱）　大有苛耆（米炙，二钱）　茯神（辰砂三分拌，三钱）　枣仁（研炒，三钱）　制远志（一钱）　当归（二、三钱）　木香（五分）　炙甘草（六分）　琥珀末（三、五分）
同煎服，数服自愈。
如无腹痛，郁胀疼痛，去木香、远志二味。味辛气升而散，凡多汗而燥热者，亦宜酌减。
●阴挺
凡阴中突出一物，如蛇形，或如菌，或如鸡冠者，名曰阴挺。
用蛇床子（五钱）　乌梅（九枚）
煎水熏洗之。又以猪油熬油，调藜芦末敷之，自消。
●阴痔　凡阴中有肉，突出如茄子形者，名曰阴痔。
用乌头烧灰，入醋熬之，热熏。再服逍遥散。当归二、三钱芍药（一钱五分，酒炒）
大熟地（四、五钱）　枣仁（炒研，二钱）　茯神（二钱）　制远志（七、八分）　陈皮（八分）　清炙甘草（八分）
水二锺，煎七分，食远温服。
如气虚者，加潞党参五、七钱。如经水过期兼滞痛者，加酒炒香附一、二钱。
●女人脏躁　凡平时悲伤痛哭，自己不知其故，颠狂骂人，如有鬼神附之者。
用生甘草（三两）　小麦（一升）　红枣（十枚）
水六大碗，煮三碗，分三次服最妙，即愈。
●女人肠蕈　凡肠蕈者，气病也，其腹渐大，如怀胎之状。
用厚朴（姜汁制，四分）　槟榔（四分）　枳壳（四分）　青皮（四分）　陈皮（四分）　甘遂（四分）　大戟（四分）
同煎服。
●女人石瘕　凡石瘕者，血病也，腹大如怀胎之状。
用大黄（一钱）　桃仁（七粒，双仁勿用）
䗪虫（二钱）　甘遂（五分）
同煎服。
●妇人胃嘈吐水
用生何首乌五、六钱，炖肥鸡吃之，即愈。
●妇人血黄
用黄茄子不拘多少，竹刀切片，阴乾为末，每服二钱，绍酒温服。
●老年倒经　凡妇人年老，忽然大崩不止，名倒经。
潞党参（八钱）　白术（黄土炒，二钱）　茯苓（二钱）　陈皮（一钱）　清炙甘草（一钱）　半夏（一钱）　当归（二钱）　白芍（酒，炒二钱）
煎服。身热即退，再用前方服之。
或用陈阿胶（白米粉拌炒成珠，五钱）　全当归（五钱）　西红花（三钱）　冬瓜子（三钱）　水煎服。其滓再煎服。
●妇人乳癣
先以槐枝煎水洗，后用松香二钱，川椒二十粒，研末，猪油和搽。
●下血血崩　凡血如山崩，或五色漏带者，宜常服滋血调气，乃妇人之要也。
用香附子（去毛炒焦）一两，研末，以烫热绍酒调服二钱，立止。昏迷甚者，每服三钱，米汤调下。
●经血俱崩
用黑驴屎，不拘多少，烧存性，以面为丸，如梧子大，每日空心，绍酒吞服四、五十丸。神效。
●血痢血崩
用楮树皮（五钱）　荆芥（炒黑，五钱）
为末，冷醋调服一钱，连服七剂，作七日服，即止。
●崩中腹痛　用毛蟹壳三、五个，烧存性，每日米汤服一钱。
●崩中垂死　用羊肉（三斤）　生地黄（一斤）　乾姜（三两）　当归（三两）
同煎灌服。
●崩中痢下　凡妇人崩中，及下痢，日夜数十次，欲死者。以此回生甚效。
悬钩根（五十两）　蔷薇根（五十两）　柿子根（五十两）　葜（五十两）
取汁，水煎至可丸。为丸如梧子大，每次温绍酒服十丸，一日三服。
●白淫
糙糯米（半升）　花椒（一两）
为末，醋糊丸，如梧子大，每服三、四十丸，食前醋汤调服。
●妇人白浊　凡滑数虚冷者。
鹿角屑炒黄为末，温酒调服二钱。
●血逆血厥　凡妇人血逆血厥，及气滞血积，经脉不利，拒按痛极者，产后瘀血，实痛可治。男子血逆血厥亦治。
用归尾（三、五钱）　山楂（二钱）　酒炒制香附（二钱）　红花（新者炒黄，二钱）　乌药（炒，二钱）　青皮（一钱）　木香（七分泽泻一钱五分）
水二锺，煎七分，加绍酒一小钟，食前服。
如寒滞者，加好真肉桂一钱，或吴茱萸（盐水炒）五分，亦可。
如火盛内热，血燥不行者，加栀子（绍酒炒）二钱。
如微热血虚者。加芍药二钱。
如血气涩滞者，加牛膝一钱。
如血瘀不行者，加桃仁七粒，双仁勿用，去皮尖，或加苏木五、七分，玄胡索一钱之类亦可。
如瘀极而大便秘结燥热者，加大黄一、二钱，或加芒硝五分，蓬木五分，随用亦可。
●毓麟珠种子方　凡妇人气血俱虚，经脉不调或带浊，或腹痛腰痠，或饮食无味，瘦弱不孕，服三、四料即可受胎。凡种子诸方，无以加此。
人参（三钱，如无，用真潞党参四两代之亦可）　白术（黄土炒，二两）　茯苓（二两）　芍药（好绍酒炒，二两）　川芎（一两）　当归（四两）　熟地（蒸捣，四两）　制菟丝子（四两）　杜仲（绍酒炒，四两）　鹿角霜（二两）　川椒（闭口者勿用，二两）　清炙甘草（一两）
上为细末，炼蜜为丸，如弹子大，每日空心嚼服一、二丸，用酒或开水送下。或为如细绿豆小丸，每日吞服二、三钱亦可。
如男子制服难久，加干枸杞子、胡桃肉、鹿角胶、山药、山茱萸、巴戟肉各二两。
如女人经迟腹痛，加破故纸（绍酒炒）一两，真好肉桂一两。甚者，再加吴茱萸（汤泡去黑水一宿炒）五钱。
如带多腹痛，加破故纸（酒炒）一两，北五味五钱，或加龙骨、（醋煅）一两。
如子宫寒甚，或泻或痛，加制附片二、三钱，炮乾姜七、八钱，均可。
如怒气多郁，有不顺而作胀作滞者，加制香附（绍酒炒）二两。
如甚者，加沉香三、四钱。
如血热多火，经早内热者，加川续断二两，地骨皮二两；或另以汤剂，暂清其火，而后服此；或以汤引，酌宜送下，亦可。
●无极丸　凡治妇人经血不通，赤白带下，崩漏不一，肠风下血，五淋，及产后积血，症瘕腹痛，并男女五劳七伤，小儿骨蒸潮热等症，其效甚速。
用锦纹大黄一斤，分作四股，一股用童便一碗，食盐二钱，浸一日，切片，晒乾；一股用醇陈绍酒一碗，浸一日，切片，晒乾；再以巴豆仁三十五粒同炒豆黄，去豆不用；一股用红花四两，泡水一碗，浸一日，切片，晒乾；一股用当归四两，入淡醋一碗，同浸一日，去当归，切片，晒乾。共研细末，炼蜜为丸，如桐子大，每服四、五十丸，空心温酒吞服。以下恶物为验，未下再服。
●荞脂丸　凡闺女行经无疼，嫁后经痛，此乃不和禁忌，或经水将来，或经行未尽，遂而交媾，震动血海，损及冲任，致成逆经疼痛，难以受孕，非投以培养通络不可。
用荞麦五升，淘晒磨筛去粗皮，取净面，画边胭脂二两，同煎浓汁，捣麦为丸，如桐子大，每服四、五钱，早起用开水吞服。忌食猪肝、羊血、糟、醋。
●阴户生虫　凡妇人阴内生虫，乃湿热也。用蚯蚓三、四条（炙乾）
天葱（三条，炙乾）
共研细末，用蜜一碗煮成膏，将前药捣于其中，和匀纳入阴户，虫自死矣，自然随溺而下。
或加用鸡肝入药末，亦效。
●阴户边生疮　凡妇人阴户边生疮，作痛作痒不止者。
用蛇床子（一两）　花椒（三钱）　白矾（三钱）
水煎，热洗患处，分作五次洗，自愈。
●妇人黄疸　凡妇人黄疸，皆因经水不调，房事触犯所致。
用白矾（五钱）　黄蜡（五钱）　陈橘皮（三钱）
共研末，化蜡为丸，如梧子大，每服三、五十丸。
再用当归五两，远志肉（生甘草泡洗）五两，此二味，用稀布袋盛之，以甜三白酒二、三斤，浸过七日，晚上将酒炖热吞丸。
●女痨黑疸　凡日晡发热，此发女痨。热流膀胱，小腹急满，身尽黄色，额黑下热，因成黑疸，腹胀如水，大便黑溏，非水也，惟腹满者难治。
用硝石（一两，煅）
矾石（一两，煅）
共研为末，以大麦煮粥汁和服，每日三服，病随大小便去，大便黑，小便黄，是其候也。
●妇人发少能多
用侧柏叶不拘多少，阴乾为末，加油涂之，其发骤生，少年更效。
或用嫩枣树枝，取一把，截尺许长，插满磁瓶内，勿令到底，上面以火烧之，则汁流于瓶内，先以温米泔水洗头，后将汁刷在秃处，久之发自重生。
●头发白屑
用香白芷及王不留行各等分，为末，干糁一夜篦去。
或用山豆根，研碎，浸油搽之。
●女人邪交　凡妇女病邪，与邪物交媾，独言独笑，悲哭恍惚。
用雄黄（一两）　松香（二两）
熔化，以虎爪搅之，为丸如弹子大，夜烧笼中，令女坐其上，以被蒙之，头露在外，扶住熏之。药完，次日再配，连熏三夜，邪自断。永忌食螃蟹。
●妇女异疾　凡妇女月事退出，皆作禽兽之状，欲来伤人。
先将绵塞阴户，乃顿服没药末一两，白汤调下，即愈。
●妇人疝痛　名小肠气。
马鞭草一两，酒煎服。以汤浴身，取汗甚妙。
●妇人经闭　凡经闭结成瘕块，胁胀大欲死者。
马鞭草根苗五斤锉细，水五斗煎一斗，去渣熬成膏，每日二服，各以热酒下半匙。
或用鼠粪烧灰，热绍酒，送服一钱即通。
●崩中漏下　凡青黄赤白者，俱难生育。
用好墨一钱，水服，每日二次。
●种子良方　专治妇人久虚羸瘦，瘀血成块，经水不调等症。
用全当归（一斤，用手扭断寸长）　红枣（二斤）
秤准后，去核，以好烧酒数斤拌药，放砂锅内隔水炖半日，俟水冷后，再以好绍酒二十斤泡二十日取出，随量常服，其病若失，屡试屡验，诚调经种子第一良方也。
●妇人乳痈
用真陈橘皮，汤洗去白，晒，面炒微黄，研末，每服二钱，麝香调酒下，初发者一服，见效。未成者即散，已成者即溃，痛不可忍者，即不痛，神验不可言喻也。
●乳痈神方
用川贝母　知母　穿山甲　白芨　制半夏　花粉　金银花　角刺　洋乳香（去油，各一钱）
用无灰酒煎服，将渣和芙蓉花叶捣烂，井水蜜糖调敷患处，如干用蜜水润之，一宿即消。消后一月内忌食发物，轻者不必服药，屡试皆效，神妙方也。
●疔肿乳痈
用生地掏敷之，热即易，甚效。
●乳上生痈
芝麻（炒焦）捣烂，以灯盏内油脚调敷，即散。
●又方
初起时，以玉簪花根，擂酒服，以渣敷之。
●阴毛虫痒　或红或白，痒不可忍者。
用白果打碎搽之。
●阴中生蝨
用槟榔嚼汁搽之，复以少许煎水洗。
症瘕辨论并方
凡有症瘕一症，其因不一，惟妇人有之，而孀妇闺女则更多。或由经期瘀血流滞，或由产后内伤生冷，或外受风寒；或恚怒伤肝，气逆而血留，或忧思伤脾，气虚而血滞，或积劳积食，气弱而不行，或受日月之精华，或袭衣衫之湿热。总因血动之时，余血未净，而一有所逆，则留滞，日积而成。其随月分而大，有形有物，内动如受孕一般者，谓之症腹。不随月分而大，空胀无物，外象亦如受孕一般者谓之瘕。医者不知其症，不察其脉，往往误视为胎，不惟污人名节，且杀人如掌上矣。予曾屡试屡验，敢为孀妇闺女雪其冤，且古人各医书亦备此症，余乃述古，而非捏造也。
血瘀作痛，或成形不散，在脐腹之下，若暂见停蓄，而根盘未固者，只宜五物煎，或决津煎，加减主之，则血无不去，痛无不止，足称神剂。
妇人形气病气俱实，或腹胀，或痛甚，而新有所逆，但欲行滞止痛者，宜通瘀煎、失笑散、玄胡当归散、加减四物汤之类。疏之导之，气通滞去，痛必自愈。若稍久且坚，而欲消之磨之，宜三稜煎、万病丸之类主之。
形气强壮，而瘀血不行，或大病结闭，或腹胀痛甚，有非下不可者，宜良方桃仁承气汤下之最捷。或用夺命丹、桃仁煎、穿山甲散、赤金豆之类皆可。然下须详慎，非有大实不得已之症，不宜妄用。
辨证之法，当察阴阳上下，病之久新，及邪正强弱之势，其有停瘀虽甚，而元气困弱者，不可攻。脾肾虚寒，大便泄泻或不实者，宜胃关煎、理阴煎。病久而弱，积难摇动者不可攻。凡此之类，皆当专固根本，以俟其渐磨渐愈，乃为良策。如郁结伤脾者，宜用归脾汤、逍遥饮、寿脾煎。脾胃虚寒者，宜温胃饮、养中煎、六君子汤。肝肾虚寒者，宜大营煎、暖肝煎、理阴煎，或良方交加散亦可。病久脾肾气滞，而小腹痛胀者，宜八味地黄丸。肝火不清，血热而滞者，宜加味逍遥散。以上诸症，凡虚中带滞者，不妨于前药中，各加行气导滞之品，此在用者之图治也。
妇人久蠒宿痞，脾肾必亏，邪正相搏，牢固不动，气联子脏则不孕；气联冲任，则月水不通；内治之法，宜如前。外以阿魏膏贴之，仍用熨痞方，或用琥珀膏亦可。然必须切慎七情及六淫，饮食起居而不时随症调理，庶乎可愈。
●食症
凡饮食留聚而为症痞者，或以风寒，或以忿怒，气逆，或以劳倦饥馁，而饮食叠进，不能消化，则积而成症矣。然胃气强者，必不致留聚饮食，而饮食之不能化者，必由脾气肾气兼弱而然，所以治此者，宜酌虚实而为攻补，庶乎得效也，诸治法详积聚门，宜参用。
立斋曰：前证若形气虚弱，须先调补脾胃为主，而佐以消导。若形气充实，当先疏导为主，而佐以补脾胃。若气壅血滞而不行，宜用乌药散，散而行之。若脾气虚而血不行者，宜用四君芎归，补而行之。若肝肾血燥而不行者，宜用归脾汤，解而行之。若肝肾血燥而不行者，宜用加味逍遥散，清而行之。大抵食积痞积块之症，皆以邪气盛则实，真气夺则虚，俱当养正辟邪，而积自除矣。虽曰坚者削之，实者除之，若胃气未虚，或可少用，若病久虚乏者，不宜轻用。
●气瘕
瘕者，假也。所谓假者，谓其形虽若症，而原无窠，非若症痞之坚顽，有形者也。盖有形者，或因血积，或因食积，有定形所不可移易者也。无形者，病在气分，气逆则甚，气散则缓，聚散无根者也。惟其无根，故能大能小，或左或右，或近胁肋而如臂如指，则谓之痃癖。或下脐腹，而为胀为急，则谓之疝瘕。难经曰：病有积聚，何以别之？然积者，阴气也。阴沉而伏聚者，阳气也，阳浮而动。故积者，五脏之所生。聚者，六腑之所成也。然则症由于积，积在阴分而有渊薮，故攻之非易，瘕由于聚，聚在阳分而犹乌合，故散之非难。此症瘕之辨有如此，惟散之之法，最有因通因塞之妙用，而人多莫知之也，总须细按其脉象之虚实。
凡病在气分，而无停蓄形积者，皆不可下。盖凡用下者，可除有形，而不可以阴无形，若气因形滞者，去其积则气亦顺，自无不可，若全在无形，气分即下，亦不去，而适足以败正气也，切宜识之。散气之法，正在行气，盖气形则散也。但行气之法，大有权宜，如气实则壅滞，宜破而行之；气闭而留蓄，宜利而行之；气热则乾涸，宜寒而行之；气寒则凝结，宜温而行之；此散气治瘕之大法也。然瘕聚之证，使果气强力健，则流行不息，又何瘕聚之有，惟正气不行，而后邪气得聚。经曰：邪之所凑，其气必虚。故凡为此病，必气虚者多，虚不知补，则正气不行，正气不行，则邪气不散，安望其有瘳乎。但实者有据，故显而易见，虚每以实，故隐而难知，此所以当辨其真也。破气行气之剂，凡气实气壅之甚，而为胀为痛者，宜排气饮、木香顺气散、木香调气散、四磨汤，诸七气汤之类主之。若血中之气滞，而为瘀为痛者，宜失笑散、通瘀煎、调经饮，甚者良方夺命丹。疝瘕气聚者荔香散，甚者天台乌药散。气结膀胱，小水不利者，小分清散、四苓散、五苓散。气结大肠，干秘不行者，搜风顺气丸、麻仁丸。水亏血虚而秘滞者，济川煎。肝气逆而为聚者，解肝煎。兼火者，化肝煎。气聚兼热，久郁不行者，抽薪饮、大分清饮。寒滞不行，气结胀聚者，抑扶煎、和胃饮、丁香茯苓汤。三焦壅滞，气道不清，而中满肿胀者，廓清饮。痰饮水气，停蓄胸胁，而为吞酸呕逆者，苓术二陈煎、六安煎、和胃饮、括痰丸之类主之。以上诸法，惟气实瘕聚者宜之，凡元气不足者，皆不可用。
补气以行气之剂，如圣愈汤、参归汤、七福饮，皆能调心气之虚滞。五味异功散、参术汤，能理心脾之气虚不行。独参汤、参附汤，能助肺，以行五脏之治节。若脾胃气虚而滞者，惟六君子汤、归脾汤，为宜。脾胃虚寒而滞者，必温胃饮、理中汤、五君子煎最佳。若虚在脾肾，阴分气有不行，而或为痰饮，或为胀满，或为呕吐，腹痛等症，非理阴煎不可。若虚在血中之气，而为滞为痛，微则四物汤，甚则五物煎、决津煎、大营煎方可。若肝肾寒滞，小腹气逆而痛者，必暖肝煎以温之。若脾肾气虚，门户不要，而为滞为痛者，必关胃煎以固之。若元气下陷，滞而不升者，宜补中益气汤、举元煎以举之。若元气大虚，气脱而不行血滞者，必五福饮、十全大补汤、大补元煎，或六味回阳饮，以培补之。以上皆补气行气之法也，亦不过为筌蹄云耳，而此中之用，诚有未可以言悉者。然当人之情，犹为气滞者，惟破之散之为宜，而反云补之必不然也。不知客之强者，以主之弱，邪之胜者，惟正之虚，凡今人之病虚者最多，而用补者最少，治与病违而欲以药济人，盖亦罕矣。即余以虚多实少，谆谆为言，而人亦未信，姑以人事喻之，其或可晓然乎。夫人之虚实，亦犹人之贫富，气实者，若富户；气虚者，若贫士。今人于千百中，而富者其几，舍富之外，尽贫人矣，其多其少，即此类也。又有华其貌而罄其室者，人多难测，亦此类也。但贫人之情，可益不可损，增一分犹然未足，削一分其窘何堪，使以潜消暗剥之术而加之，贫寒窘乏之上阴移人祚，而人不知觉，亦甚堪怜矣。此道以仁为术，其可不以此为心乎，嗟乎！人生以气为主，得气则生，失气则死。夫知者知人之命，不知者知人之病。强不知以为知，而徒资便给以人命为常试者，则其概可知矣。
症瘕类论引总方
●四君子汤
人参　白术　茯苓（各二钱）　炙甘草（一钱）
上药加姜枣，水煎服。
或加粳米百粒。
●五君子煎
人参　白术　茯苓（各二钱）　炙甘草（一钱）　乾姜（炒，一、二钱）
上药用水一锺半，煎服。
●六君子汤
即前四君子汤，加陈皮、半夏各一钱五分。
●四物汤
用熟地黄　当归（各三钱）　芍药（二钱）　川芎（一钱）
水煎服。
●五物煎
当归（三、五、七钱）　熟地（三、四钱）　芍药（酒炒，二钱）　肉桂（二、三钱）　川芎（一钱）
水煎服。
●五味异功散
人参　白术（炒）
茯苓　炙甘草　陈皮（各一钱）
上药加姜枣，水煎服。
●五福饮
人参（随宜心）
熟地（随宜肾）
当归（二、三钱，肝）　白术（炒，一钱半，肺）　炙甘草（一钱，脾）　上药水煎，食远温服。
●暖肝煎
当归（二、三钱）　枸杞子（三钱）　茯苓　小茴香　乌药（各二钱）　肉桂（一、二钱）　沉香（一钱，或木香亦可）
上药加生姜三、五片，水煎，食远温服。
●和胃饮
陈皮、厚朴（各一钱半，制）　乾姜（一、二钱，泡）　炙甘草（一钱）
水煎温服。
●木香调气散
木香　白檀香　白豆蔻　丁香（各二钱）　炙甘草　藿香（各八钱）　砂仁（四钱）
共研末，每服二钱，加食盐少许，沸汤煎服。
●解肝煎
制厚朴　半夏　陈皮　茯苓　苏叶　芍药（各一钱）　砂仁（七分）　加生姜（三、五片）
上药水煎服之。
●化肝煎
青皮　陈皮　芍药（各二钱）　土贝母（二、三钱）　栀子（炒）　丹皮、泽泻（各钱半）　如血见下部者，以甘草代之。
上药水煎，食远温服。
●木香顺气散
木香　香附　槟榔　青皮　陈皮　枳壳　砂仁　制厚朴　苍术（各一钱）　炙甘草（五分）　加生姜（三片）
水煎，食远温服。
●排气饮
陈皮（一钱五分）　木香（七分）　藿香（一钱五分）　制香附（二钱）
枳壳（一钱五分，炒去心）　泽泻　乌药　制厚朴（各二钱）
上药水煎，热服。
●抑扶煎
制厚朴　陈皮　乌药（各一钱五分）　猪苓　泽泻（各二钱）　乾姜（一、二钱，泡）　炙甘草（二钱）　吴茱萸（盐水炒，五、七分）
上药水煎，食远温服。
●搜风顺气丸
车前子（两半）　生熟大黄（五钱）　大麻子（炒）　郁李仁
牛膝（酒浸）　菟丝子（酒浸）　枳壳（面炒）、山药（各二钱）
上为末，炼蜜为丸，如桐子大，每日服二十丸，绍酒温服。
●乌药散
乌药　莪术（醋浸炒）
桂心　桃仁　当归　青皮　木香（等分）
上药研为细末，每日服二钱，以绍酒温服。
●六安煎
陈皮（一钱五分）　半夏（二、三钱）　茯苓（二钱）　甘草（一钱）　杏仁（去皮尖，研，一钱）　白芥子（五、七分，老年气弱者不用）
上药加生姜三、五片，水煎，食远温服。
●桃仁承气汤
桃仁（十二枚，去皮尖）　官桂　甘草（各一钱）　芒硝（三钱）　大黄（半个或一两，此从近法）
上药用水一锺，煎至七分温服。
●四磨汤
沉香　乌药　枳实　槟榔
上药四味，用开水共磨服之。
●廓清饮
枳壳（二钱，面炒）　制厚朴（一钱五分）　大腹皮（一钱）　白芥子（五、七分或一、二钱）　连皮茯苓用（二、三钱）　萝卜子生捣（一钱，如腹不甚胀，能食者不必用此）　泽泻（二、三钱）　陈皮（一钱）
上药水煎，食远温服。
●大分清饮
茯苓　泽泻　木通（各二钱）　猪苓　栀子（焙）
枳壳（炒）　车前子（各一钱）
水煎，食远温服。
●抽薪饮
黄芩　石斛　木通　栀子（炒）
黄柏（各一、二钱）　泽泻　枳壳（炒，各钱半）　细甘草（三分）
上药水煎，食远温服。
●济川煎
当归（三、五钱）　牛膝（二钱）　肉苁蓉（酒洗去盐，二、三钱）　泽泻（钱半）　升麻（五、七分或一钱）　枳壳（一钱，炒）（甚虚者不必用）
上水煎服，食前服。
●小分清饮
茯苓（一、二钱）　泽泻、猪苓（各二、三钱）　苡仁（二钱）　炒枳壳（一钱）　制厚朴（一钱）
水煎，食前服。
●七气汤
制半夏（五两）　肉桂、人参、炙甘草（各一两）　加生姜（三片）
水煎服。
●调经饮
当归（三、五钱）　山楂（一、二钱）　牛膝　制香附（各二钱）　青皮　茯苓（各钱半）
水煎，食远服。
●大补元煎
人参　炒山药　杜仲　熟地　当归（泻盛者去之，加五味、故纸等）
山茱萸（畏酸吞酸者去之）
枸杞（盐水炒）
炙甘草
上药水煎，食远温服。
●补中益气汤
人参　白术　炒黄耆　炙甘草（各一钱五分）　当归（一钱）
水煎，食远温服。
陈皮（五分）　升麻　柴胡（各三分）　加姜枣水煎，空心午前服之。
●参术汤
人参　白术　黄耆（各二钱）　白茯苓、炙甘草、陈皮（各一钱）
吐泻甚者，加制附子一钱，水煎食远服。
●参归汤
人参　当归（等分）
先用猪心一个，破作数片，煎汤沉取清汁，煎前药服。
●六味回阳饮
人参（一、二两或数钱）　制附子（二、三钱）　炙甘草（一、二钱）　炮乾姜（二、三钱）　熟地（五钱或一两）　当归（三钱）
如泄泻者，或血动者，以土炒冬术二、三钱代之。
上药共用水二锺，武火煎温服。
●独参汤
人参（二两）
用水一升煮，取四合乘热炖热服，兼以人参煮粥食之，亦妙。
●六味地黄丸
熟地（八两，蒸捣）　山茱萸（炒）　炒山药（各四两）　丹皮　泽泻　白茯苓（各二两）
上为细末，和地黄加炼蜜为丸，如桐子大，每服六、七十粒，空心食前开水吞下，淡盐汤亦可。
●举元煎
人参　炙黄耆（各三、五钱）　炙甘草（一、二钱）　炒升麻（五、七分）　炒白术（二、三钱）
上药水煎温服。
●大营煎
当归（三、五钱）　熟地（三、五、七钱）　枸杞（盐水炒，二、三钱）　牛膝（钱半）　肉桂　炙甘草（各一、二钱）　炒杜仲（二钱）
上药水煎服。
●八味地黄丸
即前六味丸内加肉桂、制附子各一两，水煎服。
●寿脾煎
白术（二、三钱）　当归　山药（各二钱）　炙甘草（一钱）　枣仁（钱半）　制远志（三、五分）　炮乾姜（一、二、三钱）　莲肉（去心炒，二十粒）　人参随宜（急者用一两）
水煎服。
●通遥饮
当归（二、三钱）　熟地（三、五钱）　炒枣仁（二钱）　白芍　茯神（各钱半）　炙甘草（一钱）　制远志（三、五分）　陈皮（八分）
水煎食远服。
●加味逍遥散
当归　白芍　白术　茯神　甘草　柴胡（各等分）　丹皮栀子（各七分）　加生姜（一片）
上药水煎服。
●归脾汤
人参　黄耆　炒白术　茯苓　炒枣仁（各二钱）　远志　当归（各一钱）　木香　甘草（各五分，炙）
上药水煎温服。
●养忠煎
人参　炒白扁豆（各二、三钱）　乾姜（炒黄）
茯苓（各二钱）　炙甘草（一钱）　炒山药（二、三钱）
上药水煎，食远服。
●苓术二陈煎
猪苓　泽泻　茯苓（各钱半）　半夏（三钱）　白术（二钱）　陈皮（一钱）　炙甘草（八分）　乾姜（炒黄，一、二钱）
上药水煎服。
●温胃饮
人参（二、三钱或一两）　炒白术（一、二钱或一两）　炒扁豆（二钱）　陈皮（一钱或不用）　乾姜（炒焦）　当归（各二钱，滑泄者不用）
甘草（炙，一钱）
上药水煎，食远温服。
●胃关煎
熟地（三、五钱或一两）　炒山药　炒白扁豆（各二钱）　焦乾姜　炒白术（二、三钱）　制吴茱萸（五、七分）　炙甘草（二钱）
水煎，食远温服。
●丁香茯苓汤
制半夏　橘红　茯苓（各一两半）　丁香　制附子　肉桂（各五钱）　炮乾姜　木香（各一两）　砂仁（五钱）
每服四钱，水一锺半，加姜七片，黑枣一个，煎服。
●理中汤
人参　炒白术　炒乾姜　炙甘草（各一两）
上药四味，捣筛为末，以蜜糊丸，如鸡豆大，以沸汤数合，和一丸研碎，温服三、四日后，如腹中未热，益至三、四丸。
●理阴煎
熟地（三、五、七钱）　当归（二、三钱）　炙甘草（一、二钱或加肉桂一、二钱）
水煎热服。
●天台乌药散
乌药　木香　炒茴香　炒良姜　青皮（各五钱）　槟榔（二个）
川楝子（十个）　巴豆（七十粒）
上将巴豆微打破，同川楝子加麸炒黑，去麸并巴豆不用，其馀共为细末，每服一钱，温酒下，甚者，加用生姜泡酒下。
●良方交加散
生地（一斤取汁）　生姜（十二两取汁）
上以地黄汁炒姜渣，姜汁炒地黄渣，干为末，每服三钱，绍酒调服。
●决津煎
当归（三、五钱或一两）　泽泻（钱半）　牛膝（二钱）　肉桂（一、二、三钱）　熟地（二、三钱或五、六钱或不用亦可）　乌药（一钱，如气虚者不用亦可）
水煎，食前服。
●通瘀煎
归尾（三、五钱）　山楂　香附　红花（各二钱，新者炒黄）乌药　青皮（各一钱）　木香（七分）　泽泻（一钱五分）
水煎加绍酒一杯，食前服。
●加减四物汤
当归　川芎　白芍　熟地　蓬术　三稜　肉桂　乾漆（炒烟尽，各等分）
上药水煎，食远服。
●失笑散
五灵子（净者）　蒲黄（等分俱炒）
上为末，酒煎二、三钱，热服。
●五苓散
白术　猪苓　茯苓（各七钱半）　肉桂（五钱）　泽泻（一两二钱半）
研末，开水调下，每日三服。
●元胡当归散
当归　赤芍　刘寄奴　没药　枳壳（麸炒）　元胡索（炒，各等分）
研末，热酒一钱调服。
●三稜丸
莪术（醋炒浸）
三稜（各三两）　青皮　炒麦芽　半夏（各一两）
加好醋一锺，煮熟焙为末，醋为丸，如桐子大，淡醋汤下，每服四十丸。如痰积，生姜汤送下。
●荔香散
荔枝核（炮微焦）
大茴香（等分，炒）
共为细末，用好酒调服。
●四苓散
白术　猪苓　茯苓（各七钱半）　泽泻（一两二钱）
上为细末，开水调服，每服二钱。另用大黄末一两，好醋一升，共熬成膏，和药为丸，如梧子大，绍酒吞服五、七丸，温服。
●夺命丹
附子（炮，半两）　乾漆（碎炒烟净）
牡丹皮（各一两）
共研细末。
●活痰丸
制半夏（二两）　白芥子　猪苓（各二两）　乾姜（炒黄，一两）　炙甘草（五钱）　陈皮（四两，切碎，用盐三钱入水中，浸一宿晒乾）
上为细末，水调浸，蒸饼为丸，如绿豆大，开水送下。
●穿山甲散
穿山甲（炒焦）　鳖甲（醋炙）
赤芍　炒大黄　乾漆（炒，烟净）
桂心（各一两）　川芎（醋炒）　芫花　归尾（各半两）　麝香（一钱）
上为细末，绍酒温服一钱。
●桃仁煎
桃仁　炒大黄（各一两）　虻虫（炒黑，半两）　朴硝（一两）
共为末，加陈醋一锺，磁瓦器中煮前三味，不住手搅，煎至可丸，乃下朴硝为丸，如梧子大。不吃晚食，五更初，绍酒温服五丸，日午腹中能下秽物。
●赤金豆
巴霜（去皮膜去油，一钱五分）　生附子（略切炒燥，二钱）　皂角（炒微焦，二钱）　轻粉（一钱）　丁香　木香　天竺黄（各三钱）　朱砂（二钱为衣）
上为末，醋浸蒸饼为丸，朱砂为衣，开水调服。或姜醋茶蜜，茴香、使君子煎汤，为引送下，亦可。
●麻仁丸
芝麻（四两，研取汁）
杏仁（四两，去皮尖研泥）
大黄（五两）　山栀（十两）
上为末，炼蜜入麻油糊丸，如桐子大，每服五十丸，食前开水送下。
●万病丸
乾漆（炒烟出，青为度）
牛膝（绍酒洗焙，各一两）
上为末，生地黄汁一升，用砂锅慢火煎熬为丸，如桐子大，每服二十丸，空心米汤送下。
●熨痞方
一层用麝香二、三分，掺肉上。二层阿魏一、二钱。三层芒硝一、二两，归盖于上。上先用荞麦面和成条，量痞大小围住，铺药于内，以青布盖之。随烧热砖四、五块，轮流布上熨之，觉腹中气行宽快，即是痞消之兆。以手烘热摩之，亦妙。内须服调养气血之药。
●琥珀膏
琥珀　白芷　防风　当归　木鳖子　木通（各一两）　丁香　桂心　朱砂　木香　松香（各半两）　麻油（二斤）
先将琥珀等六味各一两为末，其馀药入油煎黑，溜去渣，徐入黄丹，再煎，软硬得中，入前药成膏贴之。
●阿魏膏
羌活　独活　玄参　官桂　赤芍　川山甲　生地　大黄　白芷　天麻　两头尖　红花　木鳖（十枚，去壳）　乱发（一团）　槐枝　柳枝　桃枝（各半两）
上用麻油二斤四两，煎药黑，去渣，入发再煎，发化仍去渣。入上好真正黄丹煎，收软硬得中，入后细药，即成膏矣。
阿魏、芒硝、苏合油、乳香、没药（各五两）　麝香三钱。
上凡贴膏药，须先用朴硝随患处铺半指厚，以纸盖用，热熨斗熨良久，如硝耗，再加熨之。二时许，方贴膏药，若是肝积，加芦荟末，同熨之。
治胎前产后各症
●胎元饮　凡孕妇冲任失守，胎元不安不固者，随证加减用之，或间日或二、三日，常服三、四剂，胎无不安。
潞党参（五钱）　当归（二钱）　杜仲（二、三钱，盐水炒）　芍药（二钱）　白术（一钱五分，土炒）　大熟地（三、四钱）　陈皮（七分，无气滞者不必用）　炙甘草（八分，气滞者少用）
用水二锺，煎七分碗，食远炖服。
如下元不固而多遗浊者，加炒山药、补骨脂、北五味之类（山药、补骨脂各用一钱　北五味七粒或十四粒）。
如气分虚甚者，白术加倍用，再加火炒黄耆一、二钱。但耆术气浮，善能滞胃，倘胸膈饱闷不快者，须慎用之。
如虚而兼寒多呕者，加炮姜一、二钱。
如虚而兼热者，加黄芩（酒炒）一钱五分，或加大生地二钱，去杜仲。
如阴虚小腹作痛，加甘杞子二、三钱。
如多怒气逆者，加香附子（制）七、八分无妨。或砂仁五分亦妙。
如有所触犯而动血者，加川续断一、二钱，陈阿胶（蛤粉炒成珠）一、二钱。
如呕吐不止，受风痰，加半夏（姜汁制）一、二钱，生姜三、五片。
●固胎煎　凡肝脾多火多滞，而屡坠胎者。
黄芩（二钱）　冬术（黄土炒，一、二钱）　当归、芍药（各二钱）　陈阿胶（蛤粉炒成珠，一钱半）　陈皮（七、八分）　砂仁（五分，研冲）
用水二锺，煎服。
●凉胎饮　凡胎气内热不安等症。
大生地（三、四钱）　芍药（二钱）　黄芩（一、二钱）　当归（一钱）
生甘草（七分）　枳壳（一钱）　石斛（一钱）　茯苓（一钱五分）
用水一锺半，煎至七分，食远温服。
如热甚者，加黄柏一、二钱。
●滑胎煎　凡受孕临月难产者，宜常服数剂，以便易生。
当归（三、五钱）　川芎（七、八分）　杜仲（盐水炒，二、三钱）　熟地（三、四钱）　枳壳（七分）　山药（二钱）
用水二锺，煎成八、九分，食前温服。
如气分虚弱者，加人参一钱（另炖加药内，如无，炒白术亦可）；如便实多滞者，加牛膝一、二钱。
●保胎散　凡孕妇伤动胎气，虽见红者亦可保定。如欲小产服之，可保足月分娩。
大熟地（八钱）　山药（五钱）　杜仲（三钱，盐水炒）
白芍（三钱，绍酒炒）
黄耆（三钱，米炒）　白术（二钱，黄土炒）补骨脂（二钱，酒炒）
川续断（二钱，炒）
清水煎服。
或用头二蚕茧黄不拘多少，以阴阳瓦煅不可过性，研为细末，每服三钱，煎桂圆肉四、五钱，浓汁调服，每月饮一服，可保无坠胎之患矣。
●殿胞煎　凡产后儿枕疼痛等症，屡试屡验（儿枕痛即空腹痛也）。
用当归（四、五钱）　川芎（一钱，清炙）
甘草（一钱）　茯苓（一钱）　真好桂心（研冲，七、八分）
水一锺，煎八分热服。
如脉细而寒或呕者，加乾姜（炒黄）一、二钱。
如血热多火者，去肉桂心加芍药（绍酒炒）一、二钱。
如脉软阴虚者。加大熟地三、五钱。
如气滞者，加香附（绍酒制）一、二钱。或炒乌药亦可。
如腰坠腰痛者，加杜仲（盐水炒）一、二钱。
●催生救苦丹　凡临盆将产者，宜先服此药，催生最佳（将产者可服，未产不可服）。并治难产，经日或死胎不下，其效如神。
当归（七、八钱）　川芎　牛膝（各二钱）　车前子（一钱五分）　真好桂心（研冲，一、二钱）
用水二锺，煎至八分热服。或服后能饮热绍酒一杯，亦妙。
若胎死腹中，或坚滞不下者，加朴硝三、五钱即下。
如气虚困剧者，加人参（一钱，另炖）。
如无力，用真潞党参四、五钱代之。或黄耆米炒一、二钱，亦可。
若阴虚血衰者，加大熟地三、五钱。
●胎衣先破不产　凡胞衣先破，不即生产，大小危在顷刻之间者。
用鱼胶二两，煅烧存性，擂碎，冲好绍酒调服，即产。
●交骨不开　凡交骨不开，产门不闭者，均治。死胎亦下。
●产门不闭
自死龟版（炙酥，一钱）　妇人头发（煅烧存性，一钱）　当归（二钱五分）　川芎（一钱）
用水煎服。
●逆产横生
百草霜（取釜底心者，六钱）　白芷（晒乾不见火，六钱）
共研极细末，以童便一杯，米醋调和，如膏如沸，开水调服。
或童便一杯，绍酒少许，同水煎服亦可，每服三钱。薛立斋云：此药大能固血，可免血乾，治逆产横生其效更验。或以手中指，取锅底墨，交画儿足下即顺。
●胞干难产　凡见红胎胞乾涩难产者，连进三服即产。
黄蜀葵花（焙炒）不论多少，每服三钱，开水送下。若无，花葵子四十九粒，研末，温绍酒调服。
若因跌扑打伤，胎死腹中者，加红花二、三钱，好绍酒调服。
●产后血晕气脱辨症
大凡血晕与气脱宜分别诊治，医者不察其故，两相误认，立见其毙，特为明辨而详言之。
盖血晕者，实症也。此因恶露不行，瘀血冲心，以致心下满急，神昏口噤，不省人事，如死人之状，危在顷刻。急将病人扶起，用韭菜一把，切碎，热醋一大碗，灌有嘴瓶内，扎紧瓶盖，以瓶嘴向患者鼻孔，远远熏之，少顷即醒。醒后速将生化汤加重，煎浓灌下，血行自愈。当归（绍酒浸洗一次）五钱，川芎三钱，桃仁（去皮尖研末，双仁者勿用，此味切忌多用）七粒，红花一钱，炮姜八分，真猺桂心（研冲）三、四分，清炙甘草五分，水一大碗，童便一锺同治。
如血分本虚者，加熟地一、二钱亦可。或失笑散亦治。蒲黄、灵脂各钱半，共研极细末，以醋一、二杯，绍酒一、二杯，同煎乾，再用绍酒调服。或佛手散亦可治。当归五、七钱、川芎二、三钱、水七分，酒三分，同煎服。此三方中，不若生化汤之神应如响矣。
盖气脱者，虚症也。此因平素虚弱，临产复用力劳伤，恶露去血过多，气不摄血，血行气散，不禁昏晕如死。但须察其面白口开，自汗手足厥冷，六脉微细如脱，是气脱症也。生死判于顷刻，医者误认血晕，全用攻瘀行血之剂，毙在目前。急将病人扶起，令一人挽住头发（勿使困倒），一人缓缓靠其背（勿使惊惶叫喊），急以人参二、三钱，如无力者，用西潞党参八、九钱或一、二两，有苛耆（米炒）、当归各二、三钱，川芎八分或一钱，真猺桂心一钱，附片一、二钱等，回其阳自愈。如贫苦素无补药补食者，将四物汤增减亦可治。黄耆七分或一钱，党参三、四钱，当归二、三钱，炮姜、芍药各一钱，川芎五、七分，徐徐灌之，但得下咽，无不救治。
●伤胎生死俱安　凡受孕至六、七个月后，跌磕伤胎，或子死腹中，疼痛昏闷，或胸腹饱闷，血上冲心，服之生胎即安，死胎即下。
当归（五钱）　川芎（三钱）
水煎服。
如横生倒产，子死腹中者，加黑马料豆一合，炒焦乘热淬入水中，再加童便一杯，服之，少顷再服自下。
或用黄牛粪不拘多少，温涂腹上即下。
●胎坠　凡未足月胎坠，似欲小产，或见红者。
连壳鸡蛋（三个，如无鸭蛋亦可）
野苎麻根（四两）
同煮熟，食蛋即安。
●保小产秘方　凡孕妇伤动胎气，腰坠腹痛，必欲小产，虽见红者，亦可保定。或妇人受孕，常有坠胎，服此可保足月，真神验秘方也。
头二蚕茧黄（名绊丝，不拘多少），阴阳瓦煅灰存性，研末，每服三钱，加桂圆二十一枚，煎汤调服立效。
如气体血弱，再用大熟地五、六钱，淮山药五钱，杜仲（盐水炒）四钱，白芍（酒炒）二钱，冬术（酒炒）二钱，黄耆（少）二、三钱，川断肉（炒）一钱，清水煎服，无不保定。或用羊胎骨（煅灰），研末，预期绍酒冲服。神效。
●产门不闭
人参（一、二钱）　大熟地（四钱）　当归（三钱）　川芎（一钱）　黄耆（米炒，钱半）　升麻（三分）　炮姜（八分、一钱）　甘草炙（八分）
水煎浓，温服自闭。
●产后子宫不收　凡子宫不收者，因坐草太早，劳力弩挣，致阴下脱如脱肛状，若不早医，为害不浅。宜用人参乾姜汤。
人参　山药　酒炒　白芍（各一钱）　归身（二钱）　炮姜（五、八分）　清炙甘草（五分）
水煎服之。
如气虚甚者，或补中益气汤，加醋炒白芍一、二钱，亦
人参（一钱）　酒炒黄耆（一钱五分）　归身（一钱）　焦冬术（五、七分）　陈皮（五分）　升麻（三分）　柴胡（三分，表虚多汗，升、柴俱用，蜜水炒）
清炙甘草（八分）　醋炒白芍（一、二钱）　加煨姜（一大片）　大黑枣（七枚）
同煎服。外以五味子，不拘多少为末，煎汤熏洗。再用末药敷之，不患子宫不收。
●末药方
血竭（五分）　人参（三分）　药珠（一分）　冰片（二釐）
共研细，糁之自收。
●产后中风　凡产后为风邪所中，角弓反张，口噤不开，名曰蓐风。急以愈风散灌之，最妙。此味能大发其汗，不转吐泻。若转吐泻，邪入厥阴，不能生矣。
荆芥穗（去梗，焙炒黑干），研极细末，每服三钱，童便半杯，陈绍酒小半杯，调服。再以条炭烧红烹醋，熏入帐内。或以伞衣烧烟燻之，即醒。
凡产后中风，不省人事，口吐涎沫，手足瘛瘲。用当归、荆芥等分为末，服二钱，水一盏，老酒、童便各少许，煎七分灌之下咽，即有生意。
●产后血攻　凡产后血攻，或下血不止，心闷面青身冷欲绝者。
急刺新羊血一盏，灌之三两，服即愈。
若血气虚弱，又感风邪，忽然昏晕不省人事，以清魂散亦佳。
当归（二、三钱）　川芎（五、七分）　人参（一钱，另炖冲）　荆芥（炒黑，八分）　清炙甘草（五分）　共研极细末，加绍酒一杯温服，煎汤灌之亦可。
●产后不语　凡产后不语者，因体素弱，临产劳伤，以致血气扰乱，上壅心窍，而不能通于舌故也。
宜用：当归（三、五钱）　川芎（一钱）　石菖蒲（一钱）
绍酒小半杯，水煎服。
●产后语狂　凡产后，血入心经语言颠倒者。
没药（去油净，一钱）　血馀（一钱）
共研极细末，童便半杯，绍酒半杯，煎汤调服，自定。
●产后肠出不收
枳壳四、五两，煎汤，去净渣滓，以洁净脚盆盛枳壳汤（不可太热）浸之，良久肠即收矣。
或用生半夏研末，㗜鼻中取嚏，即上皂角末亦可。
●产后口噤
用牛穿鼻木不拘多少，烧灰研末，砂糖调服。
或用牛穿鼻绳索亦可。此方兼治伤寒口噤，取牛气不时呼吸之意。
●产后惊风
以多年粪缸底下之砖，名为乌金砖，取起一块，洗净，令患妇脱去小衣，浅坐于低小凳之上，两脚分开，以乌金砖火内烧红，放患妇坐处地上，对准阴户约离五、六寸，以陈醋淬于砖上，以裙四面围住，热气透入阴户，待口鼻有醋气透出，即将两腿合併，挽扶上床　安睡，不可睡著，次日自愈。如不效，再如法熏一次，无有不效。
●产后空腹痛
莲蓬壳去子七个，煎汤，服之立愈。
●产后霍乱　凡产后霍乱者，因产时劳伤，气血脾胃虚弱，或多食煎炒厚味，不能运化，或风寒外侵，阴阳隔绝。轻则上吐下泻，重则遍体转筋，胸腹及手足厥冷，命在顷刻者。
急用：当归（五、七钱）　川芎（二、三钱）　人参（一、二钱）　（如无，用真野高丽参三、四钱或潞党参五、八钱，代之均可）
白术（黄土炒）一、二钱，清炙甘草（一钱）　炒乾姜（一钱）　绍酒（半杯）
水煎服之。
如寒气盛者，或加桂心五、七分，或加淡附片一钱亦可。此种热药，必须凉服，不可太热。
●产后血虚发热　凡产后血虚发热者，不论正产小产，数日之后，忽然浑身发热，虽面红眼赤，口渴欲饮凉水，昼夜不息，以血虚论。何由知血虚，发热非实热也，且有面红眼赤口渴，外象显出，人莫不信为实热，不知其阴愈涸而阳愈炽，试按其脉象，虽弦而弱，舌苔黄白，苔心脱腋，畏寒等情。若认作伤寒阳明实热症，投以寒凉清火之味，必立毙矣。急宜用当归补血汤，以补其血，庶不有失。
大有黄耆蜜炙（一两）　当归（三、四钱）
水煎服。
●产后舌出　凡产后舌出不能收者。
以朱砂二、三分，研末，调敷舌上，仍令作产子之状，再令两人掖之乃于壁外或房外，潜取破碗或瓦片，掷地作碎声，妇闻其声，舌即收矣。
●产后肠痒　凡产后忽觉肠痒难忍者。
或以平日所用之针线袋，或用箭竿及镞，私置所卧褥下，勿令产母及他人知之，其痒自止。
●产后嗽喘　凡产后血入肺经，以致咳嗽气喘，面黑如死，急以参苏饮进之。
人参（二钱，另炖）　苏梗（八分、一钱）
水煎服。连进数剂，俟喘定，再行增减他药。
●胞衣不下　凡产儿胞衣不下，此由用力太早之故。令人以两手抱产妇胸前，产母亦以两手抱定肚脐，使其胎衣下坠。再用草纸烧烟燻鼻，烟气内纳，即下。
或用芒硝（一、二钱）　川牛膝（二、三钱）　水煎好，加童便半杯冲服，立下。或以铁秤锤烧红，泡好绍酒服之，亦下。或以黄牛屎，醋炒布包熨腹（兼下死胎）。或荆芥穗三钱，煎浓服，立下甚效。
●腹中儿啼
多年空屋下鼠穴中土一块，令孕妇口噙即止。
或黄连一钱，甘草五分，煎水服立止。
●横产手足先出
灶中心对锅底土一块细研，每服一钱，绍酒炖热调服。
●临产伤阴成淋　凡临产时，膀胱为稳婆伤破，小水淋漓无度。
用生黄丝绢（一丈，煎碎）　白芨（一钱）　白丹皮根木（一钱）
水二碗，煮至绢烂如饧，空心服下，咽时不可作声。
●产后阴翻
泽兰叶不拘多少，煎浓汤熏之。
●裂胞生　凡裂胞生及难产，数日血水枯涩，命在垂危。
桂圆肉（六两，煎浓汁）　生牛膝梢（一两，绍酒浸透捣烂）
并桂圆汤和服，半日即生产。
●胎动见黄水
葱白十四个，煎汤饮之，生胎即安，死胎即下。
●孕妇患淋
冬葵子一升，水三斗，煮至二升，分数次服之。
●横生逆生灸法　凡诸药不效者。
但用陈荆艾揉熟作丸如小麦大，将产母右脚小指尖，连火灸三壮，立产。神验之至。
●胞衣不下简便方
乾荷叶不拘多少，用熟水一冲，随服随下（速冲即效，煎汤不效）。
或用红花一两，绍酒煮，浓汁服之亦效。或将产母头发挽起，以发梢探入口中，一呕即下。
●胎前疟疾
夜明珠三钱，研末，空心绍酒炖温调服。二、三、四次自愈。
●下乳方
丝瓜不拘多少（约五两）　莲子不拘多少（约五两）
共烧灰存性，为末，绍酒调服，盖被安睡，出汗即通。
或用七星猪蹄一对（即七孔），炖煮，忌铁锅，能有砂锅更妙。吹去浮油，加木通五、七钱，再同煮，连汤食之更妙。
如气虚者，于猪蹄木通方中，加生黄耆一两，当归五钱，白芷一钱，新产者不用猪蹄。以黑芝麻不拘多少，捣烂入炒，食盐少许（不可多用），随时常服，乳亦渐多。
●乳少　凡乳少者，血虚胃弱之故，或产时去血过多，或产前有病，以及贫贱之家，产后失于调养，血脉枯藁，面目黎黑，又或年至四十，血气渐衰，往往无乳，服以黑芝麻，方能养阴滋阴以补其血分也。否则用猪蹄方，加耆归亦妙（新产者不宜用猪蹄），自能有乳。若用穿山甲、漏芦、王不留行等味，勉强催逼，乳汁清薄，不惟令儿食之不寿，且损伤产妇气血，时常多病，不久乳水仍干，反为不美。惟北人及强壮妇人，因痰气壅盛，以致乳滞不多者，人以为乳少，实乳滞也，方可用疏利之药（如穿山甲等味皆疏利之药也）。乳汁乃血气所化，不可多食盐，不独少乳，且发嗽也。
●产后乳汁自流　凡乳汁自流者，必气血两亏，其人必瘦弱异常，宜服大补气血之剂。
人参（一钱）　大有苛耆（米炒，二钱）　大熟地（三、四钱）　全白归身（二钱）　川芎（四、五分）　甘杞子（盐水炒，三钱）　清炙甘草（八分）
如多寒呕恶者，加炮姜一钱，桂心研冲五、七分，随宜用之。
如胃滞者去黄耆，或加砂仁五分亦可。
●乳流回乳　凡乳汁太多，欲回其乳者，此由血分充足，不能下行，而反上化乳汁也，宜用：
红花（五、七分）　归尾（一、二钱）　赤芍（一钱）　牛蒡（炒，八分）
煎服。
若无儿吃乳，欲断其乳者，麦芽（一两，炒熟）熬水代茶，服之自止。
●乳痈初起　凡产后乳肿胀痛，其因有二：一必少壮之妇，血气强盛，乳汁多而儿尚小不能多吃，以致宿乳留蓄，新乳又生，陈陈相积，壅塞乳窍，凝滞不通，以致肿痛成痈，易成易溃，势必传房，不止一痈而已。
必任儿含乳睡著，儿不吮乳，反吹气入乳中，名曰乳吹，亦闭乳窍，以致胀痛。此二症只须疏通乳窍，儿吮手揉，使乳汁流畅，便可消散。非若病由七情郁结之乳岩，不赤不痛。积久而成者难治也。但不急治，后必溃烂，为累不浅。
用牛屎和绍酒敷患处，即消肿。
再以瓜蒌（研烂，一个）　生粉甘草（三、五钱）　当归（绍酒洗，三、五钱）　乳香（七分、一钱）　没药（七分、一钱）　好陈绍酒（一杯）　和水煎服，一日服二次。
如血虚者，宜用当归（三、四钱）　川芎（八分、一钱）　大熟地（三、四钱）　白芍（绍酒炒，二钱）　蒲公英（绢包，二钱）　粉甘草（一钱）　好绍酒（一杯）　水煎，去渣服之。
或用贝母为末，每服二、三钱，好绍酒炖热调服，即以两手于乳上揉捏，自通。或以远志（米泔水浸洗，捶去心）一两，每服三钱，用好陈绍酒一杯，调透澄清服之，以滓炖热，敷患处揉之。或用鹿角尖烧灰存性，研末，好陈绍酒一杯炖热，调服二钱。外用葱白捣烂，和蜜温敷患处。
●乳头破裂乳痈
用白鸡屎（炒研），好绍酒调服一茶匙。三服自愈。
●产后血热发热　凡产后因火发热，及血热妄行，阴亏诸火不清等症者，其脉必洪大弦滑，面红唇绛，宜清化饮主之。
用芍药　麦冬（去心）
酒炒黄芩（各二钱）　丹皮（一、二钱）　生地（三、四钱）　钗石斛（一钱五分）　茯苓（二钱）
水二锺煎七分碗，食远热服。
如骨蒸多汗者，加地骨皮钱半。
如热甚而渴，或头疼者，加石膏一、二钱，
如下热便涩者，加木通一、二钱。或黄柏一、二钱，酒炒栀子二钱，皆可随证用之。
如兼外邪壮热者，加柴胡八分、一钱。按丹溪云：芍药酸寒，大伐发生之气，产后忌用之。景岳云：此亦言之过也。夫芍药之寒，不过止于生血药中，稍觉其清耳，非若芩连之大苦大寒者也。使芍药犹忌，则他之寒苦者尤为不可用矣。景岳云：每见产家过慎者，或因饮食穿衣，太暖太燥；或因年力方壮，而饮食药饵补药过度，以致产后动火者，病热极多，若尽以产为虚，必须用补，凯尽善哉。且芍药性清，微酸而敛，最宜于阴气。散失之证，岂不为产后清火之要药乎，此亦乌可不辨。
●产后虚寒受感　凡产后阳气虚寒，或阴邪入脏，心腹疼痛，呕吐不食，四肢厥冷者。
当归（三钱）　大熟地（三、四钱）　芍药（绍酒炒焦，一钱）　白茯苓（二钱）　炒乾姜（一钱）　北细辛（五、七分）　吴茱萸（盐水炒，三、五分）　肉桂心（研冲，五、七分）
水三碗煎服。
●倒生口噤
用冬葵子（一合，炒黄），研末，绍酒炖热，调服二、三钱。
●生产困闷
冬葵子一合捣碎，用水二升煮至半升，即服，少时便产。曾有午时服药，未时登厕，立产儿于厕中也。
●胎肿　凡胎肿者，系属湿热。
山栀子（一合，炒研），每服二钱，水饮调服。
●热病胎死
用红花五、七钱，煎服，即下。
如不产，再照服之（胎衣不下亦治）。
●伤胎血结　凡伤胎血结，心腹疼痛者。
每日服童便二碗，作二次服之自愈。
●子死腹中　凡临产时，子死腹中，母气欲绝者。
伏龙肝（研末）三钱，水调服。
或用朱砂一两，水煮数沸为末，绍酒炖热调服，立下。或用益母草不拘多少，以暖水少青，和绞取汁，取之亦下。或上品飞净朱砂一两，水煮数沸，研细末，绍酒调服立生。
●胞破不生
鬼臼（黄色者不拘多少，去毛为末，不用筛播，只捶之如粉为度）
无灰酒（一杯）
同煎服，每服一钱立生。此方屡试屡验，救人不浅。（大者为南星，小者为鬼臼，草药店卖）
●月数未足胎死产危　凡月数未足，母欲闷绝者。
大黑豆三升，以醋同煮浓汁，温服立生。
●产后鼻衄
荆芥（焙乾末，二两）　童便（一杯）
调服二钱。
●产后阴肿
用桃仁（煅），研末敷之。
●产后口乾舌缩
鸡子一枚，打破，用水一盏搅服。
●产后血闷
好绍酒一碗，地黄汁三钱
同煎服之。
●血逆上攻　凡产后血逆攻心，烦闷刺痛者。
水牛角（煅烧）不拘多少，研末，绍酒炖热，调服。
●产后下血　凡产后下血不止，羸瘦将死者。
蒲黄三钱，水煎服之。
或用炙桑白皮三钱，煎汤饮之。或用黑母鸡蛋三个，醋一杯，老酒一杯，和搅煮取一柸，分作二次服之。
●产后泻血不止
干艾叶（半两，炙熟）　老生姜（半两）
同煎浓汤，服之立效。
●胎漏
用葱白煮浓取汁，饮之。
●产后呕逆
白豆蔻（研细，冲，五分）　雄丁香（研细，五分）　当归（二、三钱）　桃仁（七粒，双仁勿用）
煎汤温服。
●产后气逆
青橘皮（研末，一钱）　葱白汁（半小杯）　童便（一大杯）
同煎服之。
●产后咳逆　凡产后咳嗽呕吐，心冲目晕者。
石莲子（二、三钱）　白茯苓（三、五钱）　雄丁香（一、二钱）
共研细末，每服米饮送下二钱。
●产后腰痛　凡血气流入腰腿，痛不可忍，筋不能转者。
败酱（八分）　当归（二、三钱）　川芎（一钱）　芍药（绍酒炒，一钱）　真猺桂心（研冲，七分）
水一碗半，煎至八分碗，温服。忌食葱。
●产后发喘　凡产后发喘，此乃血入肺窍，危症也。
苏木五、七钱，清水煮汁一碗。另炖人参三、五钱（酌用）。
如无力者，或真高丽参五、七钱，或潞党参一、二两均可。煎汤调服甚效。
●产后腹痛如绞
当归（五、七钱）　白蜜（一合）
水二碗煎一碗，分作二次服之。倘未愈再照前服。
如因感寒邪，痛绞欲死者。陈蕲艾二斤，焙乾捣烂，铺放脐上，以绢覆盖艾上，以熨斗内烧红炭火，徐徐轻按熨之，待口出艾气，则痛自止矣。再用前方煎服即愈。
●产后受寒腹痛　凡产后感冒寒邪，腹痛如绞欲死者。
当归（三、四钱）　川芎（八分）　苏梗　炮姜（各一钱）　桂心（研冲，七、八分）
水煎服。
如气虚者，加西潞党参五、六钱。
如血虚者，加大熟地二、三钱，甘杞子（盐水炒）二、三钱。
如腹泻如水者，加煨木香（五、七分）　亦可。惟当归须用米炒。
如小腹急痛者，加吴茱萸（盐水炒）三、五分，或小茴香（二、三分）　亦可。
如恶露不甚通者，加红花（绍酒炒）七、八分。
●产后心痛欲死　凡产后心痛，皆因气血上冲，气闭欲死者。
郁金（一两，煅烧存性，研末）
火醋（一杯）
调灌二、三钱，即醒。
如恶血不尽者，荷叶不拘多少，炒香研末，童便一杯，调灌之亦愈。
如气血攻心，恶物不下，用灶心土研末，酒服二钱，泻出恶物立下。
●产后肉线
前有一妇人，产后用力，阴户内同肉线三、四尺长，触之痛引心腹欲绝。忽来一道人，令买连皮老姜三斤，捣烂入麻油二斤拌匀，炒乾，先以熟绢五尺，折做方结，令人轻轻盛起肉线，使之屈曲，作做三团，纳入产户，乃以绢袋盛姜，就近熏之，冷则更换，熏一昼夜，缩入大半，二日尽入也。此乃魏夫人秘传怪病方也，不可使线断，断则不治。此症古人有之，今人亦曾见有患之者，照方医治甚妙。
●产后淋沥
紫荆树皮五钱，绍酒半杯，水煎温服。
●产后遗尿
鸡窠草，煅灰研末，绍酒调服二钱。
●产后迷闷　凡产后因怒气发热迷闷者。
荆芥穗（一两半，炒，新瓦上炒半生）
共研细末，童便一杯，炖热调服一、二钱。
若角弓反张，以豆淋酒，同煎服之亦可。
如血气上冲，口乾腹痛，用生藕汁，不拘多少，炖热饮之。或加童便半杯煎服。
●堕胎下血
丹参（十二两）　绍酒（五斤）
煮至三饭碗，温服一碗，每日三服。如不饮酒者，水煎服之亦可。
●产后血冲　凡产后血冲心胸多喘，命在须臾。
血竭（一钱）　没药（一钱）
共研极细末，加童便半杯，绍酒半杯温热调服。如恶血者亦治。
●产后血胀　凡产后血胀，腹痛引胁者。
当归（二、三钱）　炒乾姜（五、八分）
水二碗，煎八分碗服之。
●产后血攻　凡产后血气攻心刺痛，恶物不下者。
灶中心土研末，好绍酒温服三钱，恶物泻出自愈。
●产后崩中
莲蓬壳（五个）　制香附（二两）
各烧存性，研末，米饮调下，每服二、三钱。
●产后疝痛　凡产后心腹疝痛者。
肥羊肉一斤，水一斗，煮汁至八分，入当归五两，黄耆（米炒）八两，生姜六两。上药同煮至二升，分四次服之。
●产后下痢
大荆芥穗（四、五钱，盛盏内烧存性，不得犯油火），入麝香一分，以沸汤些须调服。此药虽微，能愈大病，不可忽之。
如下痢赤白者，紫苋菜一握，切好煮汁，入粳米三合，同煮粥食之，立瘥。
●产后血痢　凡产后血痢，小便不通，脐腹作痛者。
生马齿苋菜不拘多少，杵汁三合，煎沸，入蜜一合，和服。
●产后痢渴　凡产后津液枯，渴，四肢浮肿，口舌乾燥者。
用冬瓜一个，以黄土泥封五寸厚，煨热绞汁饮之。并治伤寒痢渴。
●产后虚羸
羊脂（二斤）　生地（一斤，煮汁一斗）
生姜（一斤，煮汁五升）
加白蜜（三大碗）
同煎如饴，绍酒温服一杯，每日三服。此方常服，令人可以肥白健壮。
●产后烦躁
禹馀粮一枚，状如酸[艹/廩]者，入地埋一半，紧筑炭火一斤煅之，湿土罨一夜，打破去外面石，取里面细者，研末，水淘五、七度，晒乾再研万遍。用生甘草煎汤，服二钱，一、二服，自愈。
●孕妇咳嗽
用贝母去心，麸炒黄为末，砂糖拌丸，如芡子大，每含咽一丸，神效。
●胎上冲心
用葡萄煎汤，饮之即下。
●胎动腹痛
桑寄生（两半）　炒阿胶　艾叶（各五钱）
水一碗半，煎一碗，去渣温服，或去艾叶。
●妊娠腹痛
用大红枣十四枚，烧焦为末，以童便服之。
或偶因触动，跌坠伤损致胎不安，痛不可忍者。
缩砂放熨斗内（炒熟），去皮用仁捣碎，每服二钱，热酒调下。须臾觉腹中胎动极热，即胎已安。
●妊娠胎动　已见黄水者。
乾荷蒂（炙）一个，为末，糯米淘汁一锺，调服即安。
或当归（二两）　川芎（一两）
为粗末，每服三钱，水一盏，煎至将干，投老酒一盏再煎一沸，温服或灌之，约人行五里，再服，不过三、五服便效。此名佛手散。
●妊娠伤寒　凡壮热，赤斑变为黑斑，溺血等症。
艾叶如鸡子大，酒三升煮一升，炖服取汁。
●妊娠风寒　凡猝中风寒，不省人事，状如中风。
熟艾三两，米醋炒极热，以绢包熨脐下，良久即苏。
●狂娠腰痛
破故纸二两，炒香为末，先嚼核桃肉半个，空心老酒温服二钱，甚神妙。
●临产下痢
栀子烧研，空心热酒服一匙，甚者不过五服即愈。
●保产神方
当归（一钱二分）　贝母去心（一钱）　炒白芍（一钱二分）　冬月（一钱）　黄耆（八分）　荆艾叶（七分）　川芎（一钱三分）　厚朴（姜汁制，七分）　菟丝子（一钱四分）　麸炒枳壳（六分）　羌活（五分）　荆芥穗（八分）　甘草（五分）　生姜（三片）
此方专治难产，或横生九日不下者，一服即产。
凡孕妇临月，先服一帖，保护无虞。又有血晕阴脱无乳，及小产伤胎者，当安即安，当产即产，一概并治。其药分数，俱须秤足，不可苛减，此诚百验之神方也（小儿既生勿服）。
●毒药堕胎　凡服草药腹痛，坠胎腹痛者。
白扁豆去皮，水煎浓汁饮之。
●子宫脱下
蓖麻子仁　枯矾（等分）
为末，安放纸上，托入，仍以蓖麻子仁十四枚，研膏涂顶上即入。人即揭去，此方又治盘肠生产。
●产后血痛　凡有块并经胝行后，腹痛不调。
熟地（一斤）　陈生姜（半斤）
同炒为末，每服二钱，温酒调下。
●产后血块疼痛
山楂（五钱）　白糖（一撮）
煎汤服之自消。
●产后下痢
大荆芥四、五穗，于盏内烧存性，切勿犯油火，入麝香少许，以沸汤些须调服。
如下痢赤白，用紫苋菜一握，切煮汁，入粳米三合，煮粥食之立瘥。
●产后狂言　凡血运烦渴不止者。
生香附去毛，为末，每服二钱，姜枣水煎服。
●产后乳悬　凡产后两乳忽长，细小如肠，垂过小肚，痛不可忍，危在须臾，名曰乳悬。
川芎　当归（各一斤）
以一半锉散于瓦器之内，用水浓煎，不拘多少，频服。仍以一半锉块，于病人棹下烧烟，令将口鼻吸之用尽，倘未愈，再作一料，仍以蓖麻子一粒，研贴顶心。
●产后吹奶
陈皮（一两）　甘草（一钱）
水煎服之即效。
●产后尿血
牛膝，水煎频服。
●产后尿闭
陈皮去白一两，为末，空心温酒调下，每服二钱，一服即通。
●产后乳痈
枳壳　醋炒青皮　白芷　制香附（各二钱）
●净水煎服。　产后腹痒
用箭干连镞，安放所卧床蓆之下，勿令知觉，自愈。
●妊娠下痢　凡妊娠下痢，小便闭涩腹痛者。
当归（盐水炒）、黄耆（各一两）　糯米一合。
水煎温服。
●子痫　凡怀孕数月之后，忽然中风，涎潮仆地，目吊口噤，名曰子痫。
羚羊角（切细屑，一钱）　独活　防风　当归　枣仁（炒）　川芎　茯神　杏仁（泡去皮尖炒）　五加皮　薏苡仁（各五分）　生甘草（三分）　姜（一片）
水煎服之。
●子悬　凡胎气不和顶上胸前，头痛心腹痛，名曰子悬。
用紫苏叶（一钱）　当归（七分）　人参（如无或用潞党参亦可）
白芍（绍酒炒）　川芎　陈皮　大腹皮（各五分）
水煎服之。
●子烦　凡妊娠心惊胆怯，终日烦闷，名曰子烦。
用淡竹叶（十片）　麦冬（一钱五分）　白茯苓　黄芩（绍酒炒，各一钱）　人参（五分）　灯心草（十四根）
水煎服之。
●子淋　凡妊娠小便不利，名曰子淋。
用北细辛（一钱）　当归　生甘草　黄芩　滑石（各五分）
上药共为细末，再以人参一分，麦冬一钱，灯心一束，蒸汤，分作二次调服。
●孕妇舌血　凡舌上出血，如线不止者。
用公鸡冠血滴之，自效。
●产后流尿　凡产伤尿胞，茶水进口即尿。
用大鲤鱼一尾，只取鱼鳞，以油灼鳞令其酥脆，再以盐、醋、姜、葱，拌匀蒸熟食之，自止。
●产妇血昏
荆芥穗研末服之，或以吹鼻亦可。
●勒乳成痈
益母草研末，水和涂之。
●儿咬破乳
北瓜蒂烧末，用油调和搽之。兼治对口疮。
●安胎奇方
老母鸡（一只）　黑鱼（四两）
同炖食之，便无小产。
●治小产方
蜜煮黑鱼骨　杜仲　续断　白术（各二两）
为丸服之。
●鸡爪风　凡产后筋挛者，名曰鸡爪风。
用熟地黄　当归　川芎　白芍　柴胡　木瓜　桂枝　钩藤
同煎服之。
●孕中有痈
薏苡仁煮汁，缓缓饮之。
附临产要方
●雳霹夺命丹　凡临产，目翻口噤，面黑唇青，口中沃沫，脸红者可救。
蛇退（一钱，瓶煅）　蚕纸灰（一钱）　血馀（一钱）　乳香（一钱）
共研细末，开水送下。
●佛手散　凡横生倒产，发晕发热，头痛腹痛，子死腹中。
当归（五钱）　川芎（三钱）
或用黄牛粪，温涂腹上，即下。
●加味川芎汤　凡死胎不下，交骨不开，并催生神效。
当归（一两）　川芎（六钱）　龟板手大（一片，醋炙煅）　妇人发（一团，瓦上焙存性）
●当归补血汤　治血虚发热如神，腹痛缓。
用炙黄耆（一两）　当归（三钱）
●生化汤　凡血崩血晕块痛，胎衣不下者。
当归（五钱）　川芎（二钱）　黑姜（四分）　炙草（五分）　桃仁（十粒，去尖研）　荆芥穗（五分）
产后各症用生化汤加减法。
●汗多：　生化汤加浮小麦一钱，牡蛎一钱。
●寒嗽：　生化汤加杏仁一钱，桔梗五分，桂心一钱，能引血化汗。
●伤食：　生化汤加神麴五分，麦芽五分（炒）。
●伤肉食：　生化汤加楂肉一钱，砂仁八分。
●伤冷食：　生化汤加陈吴茱萸五分，桂枝四分。
●血崩形脱：　生化汤加人参三钱，或陈棕灰五分，生化汤加倍用。
●血崩不止：　服生化汤以外，再用陈草鞋鼻，每双取三寸，用箬皮包发，烧灰酒服，即苏。紫血非崩，鲜红血乃崩症。
●痰多：　生化汤加贝母五分，橘红五分，天花粉五分，竹沥、姜汁各一茶匙。
●足冷：　生化汤加人参一钱，附子四分，枣三枚。
●气促：　生化汤加人参一钱，块痛缓用。
●气闷：　生化汤加木香三分。
●泄泻：　生化汤加茯苓一钱，石莲子（黑沉水者佳）一钱，肉果（煨）四分，泽泻八分。如久泻加升麻二分，蜜炙。
●红白痢：　生化汤去姜换木香三分。
初产七日内痢：生化汤加木香三分，茯苓一钱，藿香五分，砂仁三分。
●噤口痢脐下绞痛：　生化汤酌加行积药，或香连丸五分。
●大便不通：　生化汤加肉苁蓉、火麻仁各一钱。或芝麻煮粥。
●大便不禁：　生化汤加木香二分，肉果五分。
●少食：　生化汤加土炒白术一钱，陈皮五分，升麻（蜜炙）一分升胃气。
●妄言见邪：　生化汤加枣仁五分，茯苓五分，远志三分，橘红、麦冬各一钱，益智仁（盐水炒）三分。
●渴：　生化汤加麦冬一钱，五味子三分。
●小便闭：　生化汤加陈皮二钱，去白为末调服。或加升麻三分。
●遗尿：　是感寒，生化汤加益智仁（盐炒）三十七粒。因热崩者，忌用。或加鸡屎灰一茶匙，或鸡窠草灰一钱七分。
●块痛：　生化汤加鹿角灰一钱。或元胡索一钱。
●发厥：　生化汤加参一钱，块痛者不可加。
●产户感风作痛：　生化汤加桂枝五分，防风五分。如体实者，加独活五分。
●四肢麻木：　生化汤加浮萍五分。
●潮热睡中呓语：　生化汤加枣仁一钱，地骨皮（炒）一钱。肝不藏魂故不寤，血不归脾故睡不安（呓语妄言也）。产后上半月见邪妄言亦治。
●口噤手足牵拉类中风：　生化汤加天麻五分，防风五分，生姜一钱，炒黑大豆半茶杯。
●因怒吐血：　生化汤加归身一钱，犀角末八分。
●四肢逆冷泄痢类伤寒阴症：
生化汤加附子一片，参三钱。块痛者，参宜缓用。
●遍身痛：　生化汤加薤白二十根，肉桂八分。是气虚血滞，非寒也。
●霍乱：　生化汤加生姜五分，茯苓五分，藿香五分，砂仁五分。
●面目四肢浮肿：　生化汤加五皮饮，或六君子汤。
●块痛感寒上下攻心腰痛：　生化汤加桂枝五分，生姜三片，陈吴茱萸五分。
●似疟头有汗不及身足：　生化汤加熟地一钱。如无汗者，加葱头二个，防风五分。如汗多者，加人参、黄耆各一钱。块痛酌用。
●产后时疫：　凡产后发热类疫，不可照常疫治之，如服生化汤不愈，再用参、耆、地、草、归、芎、麦、五味、陈皮、白术、附子。
●泄泻　凡产后泄泻，眼昏不省人事，危症。
白术　茯苓（各二钱）　党参（五钱）　附子（一钱）
如腹痛下清水，肠鸣，米饮不化，寒也。加砂仁、黑姜、苍术。
粪黄肛门痛，热也，加黄连三分。
有臭气，食伤脾也，加山楂、麦芽、神麴。
●过表伤胃　凡产后服消耗药，绝食。
人参一钱，煎半杯，调锅焦粉三茶匙，渐渐引之，以开胃气。
●血晕　凡产后血晕，口流白沫可治，红沫不可治。
五灵脂末（一钱）　蒲黄末（一钱）
生熟各半，开水下。
●阴门突出
当归（三钱）　川芎（八分、一钱）　白芍（一钱）　熟地黄（三钱）　加龙骨（四分）
空心连服三次。外用麻油汤洗。


卷三  ——————————————————————————————————————————————————————————————————————————————————————————

治小儿各症  ***************************
●小儿变蒸　凡小儿变蒸，不必服药。自生下之日算起，至三十二日为一变，六十四日为一蒸，再过三十二日为一变，再过六十四日又为一蒸，至五百七十六日而止。变则长其形骸，蒸则增其知识。每当轮变蒸之日，身必微热，两耳冷，尾沮骨冷，余无别种病状，皆不必服药也。
●小儿胎毒
生甘草（不拘多少），煎浓汁。以绵缠大人手指蘸水，放小儿口中，随多少吮之，诸毒俱解。
●小儿疮毒　凡初生小儿初剃头之后。
即用杏仁（三枚）　薄荷叶（三条）
共研细末，以麻油调搽头上，以避风邪，永无疮毒。
●小儿初生落地不啼
用五爪葱三根，向小儿背上连敲之，自啼。
若天寒，将小儿抱怀中，切莫剪断脐带。用细纸条点油火，于小儿脐带下往来熏之，其声自出。
如气绝面青，指甲黑者，则无救矣。如数日不啼，用白当归心，蒸绍酒搽口，甚效。
●小儿脐风等症　凡小儿初生，七日之内，若有脐风等症，小腹上必有青筋一条，直行至肚，生两丫叉。
急以陈艾揉熟，作圆三七枚，灸其筋头并两丫叉尽处。青筋消去，即活。若肝筋行至心胸，便不治矣。
●小儿初生三急病　凡小儿初生，有三病：一口噤，一脐风，一撮口。名虽有三，病实则一类，皆急症也。口噤尤甚，过四月方兔。
口噤　凡口噤者，又名噤风。其病形状，眼闭口噤不乳，其声如鸦，如舌上聚肉如粟米状，大小便皆通。但口噤面赤多啼，口中不吐白沫，与撮口异。
用牛口啭草（即牛口中嚼过百草），绞汁灌之。
或用鸡屎白，如枣大，绵裹，以水一杯煮至半杯，分作二服灌之。或用雀屎，涂于口中。另有三方在后。
撮口　凡撮口者，是唇撮聚而不开，面目青黄，啼声不出，气常喘急，口吐白沫。其或肚胀青筋吊肠卵疝，内气引伸，皆肠胃不通所致。若舌强唇青，聚口撮面，四肢厥冷者，皆不救也。其方列后。
脐风　凡脐风者，脐肿腹胀，四肢柔直，啼不吮乳，甚则发搐。
以上口噤、撮口、脐风三症，皆因胎中热毒，以及风湿所致。总宜先行败毒，并取下胎毒。不可因循姑息，以致误事。方用天麻丸、定命丹、朱银丸，俱可图生。
●天麻丸　凡断脐后，为水湿风冷所乘，肚胀脐肿，四肢柔直，啼哭不止，不能吮乳。（并治钓肠锁肚）
南星（炮，二钱）　白附子（炮，一钱）　牙硝（一钱）　天麻（煨，一钱）　五灵脂（一钱）　全蝎（一钱）　轻粉（五分）　巴豆（去油）净二分半。
是药共为细末，稀糊为丸，如麻子大，每服三丸。另用薄荷一、二分，生姜二、三分，煎汤调下。
●定命丹　治惊、天钓、撮口，通利痰热。
全蝎（七个）　天麻（煨，一、二钱）　南星（一、二钱）　白附子（二钱）　青黛（一钱五分）　朱砂（一钱）　轻粉（五分）　麝香（一钱二分）　冰片（二分）
上共为末，粟米为丸，如绿豆大，每服一丸。以荆芥、薄荷三、五分，煎汤调灌。先研半分吹入鼻中。
●朱根丸　治脐风壮热，痰盛眼翻口噤，取下胎中蕴受之毒。
全蝎（一钱）　白附子（一钱五分，炮）
朱砂（二分）　南星（炮，二分五釐）　牛黄（五分）　芦荟（五分）　天浆子（五分）　麝香（一、二分）　冰片（二分）　白殭蚕（炒，十条）　铅霜（五分，和水银研）
水银五分和黑枣肉蒸烂，研如泥。
上药共研细末，粟米和丸，如芥子大，每服一丸。再用薄荷冲汤调灌。如未泻加至二、三丸。
以上三方似嫌太霸，父母气血充足，信有胎毒者，可照此方合用，以救小儿口噤等症。或北方人亦可用，惟南方人酌而用之。但实有胎毒，遇此急症，亦不可废用也。
●口噤撮口擦药
天南星（去皮脐），研细末，龙脑少许调和。用指蘸生姜汁同药末，于大牙根上擦之，能开。
●又方
神仙退（即父母指甲三分），炙灰以乳调灌。
或用好烧酒对脐吮之亦妙。
●小儿病后不言　凡小儿病后，及惊风后，声哑不能言者。
大天南星（泡去皮脐）一个，研细末，用猪肝汁，调成稀糊，冲淡姜汤少许调开，食前服之。每用二、三分或四、五分，量儿大小服之。服即能言。
●初生无皮　凡小儿初生，遍身无皮，俱是红肉，因母受胎之后，久处高楼，不沾地气故耳。
纯黄土（不拘多少），研极细末，盛软绢袋内，在儿遍身，轻轻扑之。一日三、四次则皮自生。或用白籼米粉，亦可。
若焮热发赤者，母之火盛也，用石膏末敷之。
●周身发泡　凡小儿初生，周身若鱼泡者，或如水晶者，若擦破则水渗流。
急以密佗僧（炒乾），研极细末，掺于患处，仍服苏合香丸培即愈。
●小儿虾蟆瘟　凡小儿胸腹，忽如水晶色者，脏腑俱见，名为虾蟆瘟。
大虾蟆六只，将四足扎起，以肚皮在水晶色处，抚摩几次。再换一只，亦如前法行之，换遍六只，其病即痊。但虾蟆眼内有蟾酥，须防其迸出射入。用毕将虾蟆放于旷野池溏之中。
●小儿夜啼辨证　凡小儿夜啼不安，有寒热惊滞四困。寒啼者，脾气寒冷，阴盛于夜，腹中作痛，面青手冷，腰曲而啼也。
当归（一钱）　炙黄耆（一钱）　生甘草（一钱）　白芍（一钱）　木香（五分）
共研极细末，涂乳头上，令儿吮之。
热啼者，面赤唇红，手足俱暖，身口皆热，仰身而啼，见灯火则更啼哭不止。钩藤勾、茯神、生甘草、灯心草、辰砂、木通各一钱，淡竹叶七片。煎汤灌服。
滞啼者，乳食停滞作痛，啼而不哭，连声无泪者是也。生麦芽、山楂各一钱，煎汤灌服。
惊啼者，心气不足，神情恍惚，睡不安宁，哭而不啼，连声多泪者是也。宜从惊治，服天王补心丹（此丹大药铺合卖），用钩藤勾二钱，煎汤灌服。
外治以伏龙肝、蚯蚓泥各一两，水调，涂儿头顶及五心之上最良（两手心两足心及心窝谓之五心）。
或用朱砂磨新汲水，涂在心窝及两手足心五处，亦验。或用牛屎一块，或鸡窝中草，安放席下，勿令母知。或用蝉蜕五个，去头足，研末；外以薄荷三小条煎汤调服。
若各种单方不效，仍复夜啼者，宜照前四因方药，随症煎服，立效。
●小儿睡梦狂语啼哭
竹沥（不拘多少），临卧之时，服小半杯。
●小儿猝惊啼哭　凡小儿猝惊哭，似有痛处者。
雄鸡冠。血刺出少许，滴入口中。
或用燕窠中粪，不拘多少，煎汤浴之。
●儿生色黄　凡小儿初生，遍体金黄色，此胎中湿热也。
生地　天花粉　茵陈（各一钱）
同煎服之。
●儿生色赤　凡儿生月内，遍身红赤，肌若涂丹，此胎中之热毒也。
生地　天花粉　生甘草　连翘（去心净，各一钱）
再用蓝叶浮萍水苔（不拘多少），共捣烂，绞汁调朴硝上砂涂之。
●胎惊　凡儿生月内，壮热翻眼，握拳搐掣惊啼，此胎惊也。因妊娠调摄乖常所致。
猪乳（少许）　辰砂（一分）　牛黄（一分）
调抹口中神效。
或以新汲水研辰砂，浓汁调五心上最妙。
●小儿吐沫不乳
牛口涎（向东行者），涂抹口中，及颐上自愈。
或用辰砂　全蝎　硼砂　龙脑　麝香各一分，共研极细末，以乳母唾调沫，抹口唇里面。
●小儿吐乳　凡小儿呕吐长久，必成慢惊，不可不慎也。
若吐自口角出者，乃乳哺太过，满面溢出，非病也，只宜节乳。若直出而不停留者，谓之哯观乳。
炒麦芽（三钱）　橘红（一钱）　丁香（三分）
煎服可止。（乳母宜服调气之药）。
●小儿惊死　凡小儿忽然惊死，手足抽搐者，随时当放小儿于床蓆之上，任其牵动，不可抱紧自醒。惊死者，风与痰相激而逆行，经络间皆有痰流注，定后则仍归于脾胃之中。若一抱紧，便凝结不散，则醒后多成废人也。切宜戒之戒之。
●小儿吃泥吃炭　凡小儿吃泥吃炭，乃脾家湿也。宜服神机丹。
绵黄耆（拣肥润者蜜炙　二两）　野术（米泔水浸，切片土炒，三两）　白茯苓　炒扁豆肉　建连肉（去心炒）
山楂肉　薏苡仁（炒，各一两）　清炙甘草　新荟皮（各六钱）　九节菖蒲（一两六钱，用一寸九节者，以铜刀刮去黄黑硬节皮一层，以嫩桑枝条一条，拌匀蒸熟晒乾切用。或但去毛微炒亦可）。
上药共研极细末，重罗筛过。月内小儿每服一分，逐月递增，至期岁足一钱，二岁足服一钱五分，三岁足服二钱，七岁足服三钱，九岁足服四钱，十二岁足服五钱。总以开水调下。
●小儿吃生米茶叶　凡小儿吃生米吃茶叶者，乃胃腑热也。
茅山苍术（米泔水浸一日炒）　山栀（炒，各二钱）
上药共研细末，[飠正]饼为丸，如梧子大。米汤吞服三、四十丸，一日三服。
●小儿两腮肿硬　凡儿生月内，两腮肿硬有核，或只在一边，名曰痄腮。儿面必黄，鼻端起黑瘰，啼哭不乳。
用蜒蚰（一条）　银朱（一钱）
同研捣烂，搽肿硬处，勿令擦去即消。
或用桑柴少许，入雄鸡冠血二、三滴，再加盐卤一匙，和匀频擦患处亦消。不若用蜒蚰一方更妙。
●脐风
独头蒜（切片），安放脐上，以艾灸之，待口中有蒜气出，即止。
或用蜂房（煅），研末敷之，或用杏仁（去皮），研末敷之。或用川连、胡粉、龙骨（煅灰）各三钱，共研为细末，调敷脐疮神效。
●脐突　凡小儿脐眼红肿突出，名曰脐突。
赤小豆　淡豆豉　天南星　白芨（各一钱）
上药研末，以芭蕉汁调敷脐两旁，自愈。
●童子痨
猫屎（瓦上熏干。若白猫者最佳，黑黄者不用），水煎服。
（并治瘄疹不发）
●脐湿不干
艾叶（烧灰），填脐中。
或用熟明矾、龙骨、麝香，共少许研末，敷脐上，此方屡验。
●脐疮不合
黄柏末，或灶心土研末，敷之。
或用地蚕研末，敷脐上数次即愈。
●初生小儿撮口脐风　凡小儿初生，七日之内，面赤喘急，啼声不出者，牙龈上必有小泡如米者，大急。
以温水蘸青软布，或用帛裹指头，轻擦破，即开口矣。
或用白殭蚕（直者四个，炒，去口丝），研极细末，调敷唇内。或用生犀角、真羚羊角，磨汁和饮之，立效。遇急，再用大黄、生甘草各一钱，同煎服之。
●脐风发噤
生甘草二钱五分，水一盏煮半盏，温服，令吐痰涎后，以乳汁滴儿口中。
●赤游风
韭菜（连根）捣烂绞汁擦之。
或用菘菜捣散。或用千脚泥一两（或晒乾或烘乾俱可），加珍珠三分，共研细末，以清菜油调之。或用马兰头叶（如冬月无叶则用根亦可），水洗去泥，捣烂绞汁，搽于患处，燥则再搽之。或用风菱壳（不拘多少）烧灰存性，研极细末，以麻油调搽。或用生大黄、黄芩、黄柏各三钱，共研细末，以芭蕉根捣汁调搽。
●初生小儿口泡　凡儿生次日，即看口中上腭，定有白泡者。
即用银挖耳轻轻刮破，以金墨磨汁搽之，此泡一老便不能乳。
●小儿马牙
须用银针挑破，以墨涂之。
●小儿重舌木舌　凡小儿初生，看舌下重舌有膜如石榴子大，若啼声不出者。
速以指爪或银针，微刺舌线，有血出自活。即用桑树汁调蒲黄（炒黑），研末涂之。若血出过多。烧发和猪脂涂之。
或嚼小粟米哺之。或用竹沥浸黄柏，时时点舌。
●重舌鹅口
赤小豆（二十四粒），捣研成末，以醋调和，频频涂之。
●小儿牙疳
白矾（研），盛于五倍子内，合烧为末敷之。
●走马牙疳　凡走马牙疳，多属痘疹馀毒所中，又有杂病热甚而成者。
其病初起，急用人中黄（溺壶者佳，二两）　儿茶（一两）　黄柏（六钱）　薄荷（六钱）　青黛（六钱）　冰片（五分）
共研极细末。先用温汤嗽口乾净，吹牙疳上，每日吹六、七次。
如吹药后，涎从外流为吉，涎毒内收为凶。再服芦荟、银柴胡、胡黄连、川黄连、桔梗、元参、牛蒡子、山栀、石膏、薄荷、羚羊角、生甘草、升麻各三分，淡竹叶十片，水二锺六分，食后温服。此方虽穿腮破唇亦治。或用铜青、滑石、杏仁各五钱，共研末擦之。
如臭烂出血者，雄黄如豆大七粒，每粒以淮枣七枚，去核包之，用铁丝穿于灯上烧化为末。时掺少许，去涎，以愈为度。
如透骨穿腮者，大生天南星一个，当心挖空入雄黄一块，面裹之，烧至雄黄作汁，以盏合定。出火毒，去面为末，入麝香少许，掺之即瘥。或用鸡肫皮（不落水者焙乾）五个，枯矾五钱，共研为末搽之。
●小儿口疳
人中白（煅，五钱）　黄柏（蜜炙焦，五钱）
共研细末，再入冰片少许，以青布拭净糁之。
或用甘蔗皮烧研糁之。
●小儿疳疮　凡小儿疳疮遍身及面上，疮烂成孔，如大人杨梅疮一般。
用蒸糯米甑篷四边滴下气水，以盘盛取，敷疮之上，数日即愈。若百药不效者，用之神效。
●肾疳鼻疳等疮不愈　凡小儿肾疳、鼻疳、头疮耳疮，久不愈者。
石绿（五钱）　白芷（五钱）
共研细末。先以生甘草五钱，水煎洗疮，拭净敷之。
●小儿疳症仙方　凡小儿腹内积聚生疳，作痞作热，口渴，面色黄瘦，腹大积痛，饮食少进者。
雄黄（三钱）　麝香（五分）　胆星（二钱）　全蝎（炒，去足，一钱）　殭蚕（炒，一钱）　巴豆（纸打去油净，五分）
共研细末。以神麴糊丸如菜子大，朱砂为衣（飞过）二钱。每服一丸，白开水调下。此方智荣和尚得秘传方，济人千万，屡试屡验。
或用芜荑仁（炒去衣，二钱五分）　胡黄连（二钱五分）　党参（三钱）　白术（二钱）　芦荟（二钱）　鸡肫皮（炙，二钱五分）　使君子肉（生熟各半，一两）　五穀虫（二钱五分）　夜明砂（淘洗，一两）　共研细末，蒸饼为丸，如弹子大。清晨米汤调下，空心服之，午后再服。如眼内有膜，猪肉煮汤，调化一丸，服之其疾白愈。
●疳积生虫
雷丸（一钱）　槟榔（一钱）　黑丑豆末（五分）　使君子肉（五个，切片焙炒）
共研细末，每用三分。鸡蛋一枚，空头打破数眼，纳药于内，以纸封固，放饭锅上蒸熟，令儿食之，药完病去。
●预防疳疾
羊胆汁　粳米不拘多少
拌匀以米透为度，晒乾收贮。每用七、八分，或一钱，搀入饭米内煮粥，与儿食之，不致生疳。
●疳积　凡小儿疳积，腹大黄瘦，头面生疮者。
用立秋后大虾蟆，去头足肠，以清油涂之，阴阳瓦上炙熟，连食五、六枚，积秽自下。一月之后，形容光润，其效如神。
●疳积坏目
穀精草　炒小青草　刺蒺藜　青黛　海粉（各一两）
上药共研细末。每晨服用三钱，以羊肝七片拌药，蒸熟食之即止。
●疳泄
活虾蟆一个，煅灰存性，开水调服。
或用柿饼烧熟，食之即止。
●小儿腹内虫疼
乌梅（一个）　老姜（三片）　榧子（十枚）　花椒（十四枚）　黑糖（少许）
同煎服之，虫尽出矣。
●小儿火丹　凡火丹从背上头上起者。
用瓦葱捣汁敷之。
●走马牙疳生肌
红枣（三个，每个去核，入红砒如黄豆大一粒，扎好于炭火之上炙至白烟尽为度，出火气），研末，再加后药。
人中黄（煅）五分，冰片五釐，共研细末，调搽口内，生肌甚速。再加芦荟三分，更妙。
●牙龈腐烂
黄柏（一两）　青黛（三钱）　肉桂（一钱）　冰片（二分）
共研细末。调搽患处，立效。
●口疮糜烂
黄丹（一钱）　生蜜（一两）
和蒸至黑色，以鸡毛蘸搽。
或荸荠（烧）存性，研末掺之
鹅口白疮凡白疮在牙根者，谓之鹅口白也（俗谓马牙）。
鸡肫皮（烧研五分，乳调服之。）
或用马牙煅研，涂舌上亦妙。
●口下羊须疮　凡小儿口下生疮，一撮如羊须者。
红枣七枚或十四枚，烧灰存性，清油调敷。
●初生眼闭不开
熊胆　黄连（各少许）
同煎洗眼，自开。
或服川芎、生地、当归、赤芍、天花粉、生甘草各一钱，亦效。
●初生肛门封闭
用金银针挑开一孔，以苏合香丸作枣核形，纳入孔中，自能开窍。
内服用：白牵牛　黑牵牛　大黄　陈皮　生甘草（各一钱）
焙乾同槟榔、元明粉各一钱，研细末。每用三分，蜜水调服。
●初生小便不通
陈艾揉熟，作七圆如绿豆大，安放小儿脐下一指半。以生姜一片，对准脐口放好。姜上宜用陈艾燃炙，或三、七壮自通。不可起泡。
●初生大小便不通
芝麻油（一两）　皮硝（少许）
同油煎滚待冷，以茶匙缓缓灌入口耳嚥下即通。
或用人乳半碗，葱白一寸，同煎。分作四服，服之自通。
●小儿腹胀
韭菜根捣汁，和猪脂煎服。
●小儿脱肛
萆麻子四十九粒，研烂水调作膏，贴顶上立效。
或用五倍子（研末）敷之，频频托入，以此煎汤洗之，亦可。或蜘蛛三个烧灰研末，放在芭蕉叶上，以手揉托之即上。
●小儿囊肿
蝉蜕五钱，水一盏，煎汤洗肿处，一日二、三次。
或用薄荷、生甘草煎汁，和蚯蚓泥涂之。
●疝气肿硬
蚯蚓粪（晒乾）为末，以痰唾，调涂患处。
●小儿胎疮
千里光（研，五钱）　枯矾（五钱，研）
紫草（一钱）
共研细末，入麻油内蒸熟调搽。
●头疮　凡小儿生热疖长毒，名曰蟮拱。
大蚌肉捣烂，摊涂患处。
或用大活虾蟆一只去爪，剥一整皮贴疮上，奇效。
●小儿头上肥疮
芝麻油　黄豆油　腊黄油
和匀调搽。
●小儿龟背
龟尿（不拘多少）摩小儿胸背上，久之即瘥。
●小儿腹痛曲腰啼哭
淡豆豉　生姜　葱白
均切细，以食盐半饭碗，同炒热，用手巾包熨肚上，立止。
或用苎麻根捣碎（不拘多少），滚水润湿，贴于脐上。
●小儿失音不语
虾蟆胆（取汁），贴在舌尖上，少顷即语。
●三岁不能行走
五加皮（研，五钱）　牛膝（研，二钱）　木瓜（研，二钱半）
米汤加绍酒少许调服，每服五、七分。
●小儿呕吐泄泻
车前子（一钱）　肉豆蔻（三分）　砂仁（五分）　炒广皮（五分）　炒乾葛（一钱）　子丁香（三分）　生甘草（五分）　酒炒白芍（一钱）　炒麦芽（一钱）　炒山药（一钱）
共研细末。每服五分，生姜汤送下。
或用糯米粉三钱，鸡蛋清调摊纸上贴囟门，泻止去药。如呕吐不止亦用此药贴脚心，其吐即止。
●小儿面米食积
白灰面（十两）　青矾（一两）
水调作成十小饼，炭火煅研，入枣肉随数，仍作小饼，日常食之，食积自愈，名为快活饼。
或用锅巴（炒焦黄，三斤）　炒神麴（四两）　炒虾仁（二两）蒸山楂（四两）　莲肉（去心，四两）　鸡肫皮（焙乾，二两）　共研细末。以白霜米粉，和作饼常食，永免积病，且健脾无比。
●天弔头目仰视
蝉蜕　米浆
水煮焙乾，研末，冷水调用。
●小儿卵肿
蚯蚓连土为末，吐涎调敷。
如小儿坐地被蚯蚓呵肿者，以吹火火筒，令妇人吹其肿处，即消。或用雄鸭涎沫敷之，立消。
●小儿疳热　凡热疳屎如米泔，大便不调者。
粪蛆（不拘多少），水洗净晒乾，烧研，入食物内食之。
●小儿乖疮
用肥皂核（烧灰）五钱存性　二黄散五钱
先用甘草梢、净银花，煎水洗后，用麻油调以前药搽敷。
●小儿胎毒头痒　凡小儿月内头上红赤，痒极头摇，出血，痒后大哭，不睡，遍身无皮，一片血肉，其痒非常。
白附子　蛇床子　黄丹（各五钱）　羌活　独活　白藓皮　飞滑石　雄黄　枯矾　胭脂（各三钱）
上药共煅灰为细末，用香油调搽。如疮痒湿者，宜乾掺之。一切痒疮均效。
●小儿遍身浮肿
香苞皮（不拘多少），水煎汤，与小儿洗浴，即愈。
●太和丸　凡小儿内伤，乳食呕吐腹胀，外感风寒，头疼发热者。
香附子（绍酒炒）
苍术（米泔水炒）
苏叶　羌活　川芎　神麴　山楂　积穀　麦芽　广皮（各一两）　生甘草（五钱）
上药共炒，研极细末，炼蜜为丸　如芡实大，每服一丸，开水化服。
●小儿痢疾
桐叶三、四斤，煎汤洗足，每日洗三、五次即愈。
●囟门不合鼻塞
天南星（泡去皮）五钱研末，醋调，摊红绵上，贴囟门，以热手频频熨之。
●囟门肿
黄柏（研末）井水调，涂足心。
●小儿中恶
雄黄（水飞研末）加桃枝煎汤，调灌，立生。
或用灶心土五钱，蚯蚓粪（研细）五钱，水调涂儿头上，及五心之处。
●木刺入眼　凡小儿误将木刺入眼内者。
白头颈蚯蚓一条，捻断，滴血入眼内，木刺自出。
●小儿浮肿　凡小儿手足臂腿及指、头面，遍身浮肿，数日之后，渐增沉重，以致气喘不能眠者。
黄皮柑子一斤，酒酿二斤
煎至将干，去柑内核取柑，连酒酿食之，食至数次自愈。
或用丝瓜、灯草、葱白各等分，煎汁浴之，并少饮，亦效。
●小儿伤寒浮肿
馀子甫九岁，七日小伤寒，屡愈屡发。至第四次，由头面至两足，均皆浮肿。肾囊肿大如斗，饮食不思，小便短少，延医诊治，皆曰伤寒。发至九次，气血两亏，以至遍身浮肿，宜作虚肿论之，当用大温补剂。余按脉浮紧，肿色如水，胎色黄、白相间，拟以五皮饮加减主之。
冬瓜皮　大腹皮（绢纱另包）
赤苓皮　陈皮　地骨皮
白茯苓　生草梢（各一钱）
上药水煎热服。早晨服之，至申刻小便畅利一次；晚间又服二煎，至次早肿亦渐消；连日煎服三、四次，肿即消而欲食。仍将原方加补气血等味，不数帖即愈。若初肿时误认虚肿，即投温补，必致喘逆立毙，可不慎欤。
●小儿肝脏受疳　凡肝脏受疳，积热损目，成鸡朦眼。
夜明砂（水飞净）
雄黄　威灵仙　穀精草　蛤粉（各一钱）
共研细末。再用鸡肝一具，入药末五分，砂锅内煮服，七次即愈。
●小儿肺脏受疳
凡肺脏受疳，或龟胸咳嗽，发热夜啼者。
天冬　麦冬　苦楝皮　桑白皮　生地　橘红（各三钱）
河水十碗煎至一碗，滤去渣滓，再加白蜜八两，共熬成膏。再用山药一两为末，搅匀，每服一、二匙，一日三次，服完自愈。
●小儿心脏受疳　凡小便不通，口乾舌烂牙臭，此谓心脏受疳也。
穀精草　地骨皮（各五钱）　胡黄连　银柴胡（各二钱）　芦荟
生甘草（各三分）
共研细末。再用羊肝一具，竹刀剖缝，入药末五分，以线固缚，砂罐内蒸熟。随时服之，服至七日见效。
●小儿脾脏受疳　凡夜出盗汗，泄泻口乾，此脾脏受疳。
白术　白茯苓　泽泻（各二钱）　胡黄连　陈皮（各一钱）　神麴（炒黄）
山楂（各五钱）
共研为末。每日清晨，米汤调服，一帖立效。
●小儿肾脏受疳　凡肌骨瘦极，遍身疮疥，或作寒热、头热脚冷，或齿肿龈宣、牙龈溃脱，此肾脏受疳也。方分外治内服。
人中黄（煅，二两）　儿茶（一两）　黄柏　薄荷　青黛（研净，各一钱）　冰片（五分）
共研细末。先用温水漱净口，然后以药吹牙根，日吹六、七次。药后涎从外流为吉，涎毒收内不吐为凶。
芦荟　银柴胡　川黄连　胡黄连　元参　桔梗　山栀（炒赤）　石膏　牛蒡子　薄荷　羚羊角（各五分）　生甘草　升麻（各三分）　淡竹叶（十片）
水二锺煎六分，食后服之。穿腮破唇俱治。
●统治小儿五疳简便方
羊肝（一具，竹刀切片，瓦上焙乾）
海螵蛸（二两，浸炒）　炒老粳米（五钱）
上药共研细末，和羊肝捣烂为丸，如黍粒大，日服二、三钱，米汤下。
●小儿月蚀　凡小儿癣疮、口耳疮，久不愈者，谓之月蚀。
大虾蟆一个，放瓶中，以绵纸封口。七日后再取粪中蛆洗净，不拘多少，入瓶中，俟蟆食完，即取蟆出。以去头爪及肝肠，用麻油调抹蟆身，放瓦上焙枯为末，以香油涂搽患处。（五疳，八积，腹大，黄瘦骨立，头生疮，发生结，均治）
●小儿痞块　凡小儿腹大，肌瘦面黄，痞块等症者。
白芙蓉花，阴乾研末，入鸡肝内，扎合，放饭上蒸熟，食之数次即愈。
●遍身奇痒叫啼
生姜捣烂，稀布包擦自止。
●小儿扑痱　凡小儿生痒过多。
绿豆（研粉）、滑石等分，稍加轻粉一分，旧绵蘸扑甚效。
●小儿中暑吐泻昏倒
侧柏叶（背阴者佳）捣汁三匙，加生蜜二匙，井水三小杯，调灌即愈。
●小儿痢疾
香茵（五钱）　红、白糖（各二钱半）
煎汤服之立愈。
●又外治方
土木鳖（半个）　母丁香（四粒）　麝香（二分）
共研末，以唾津和丸，如芡实大。纳一丸于脐中，再以暖脐膏贴之自愈。
●小儿疟疾　凡小儿疟疾过多，欲断去者。
蛇蜕塞鼻，男左女右。未发疟前一时塞之，过时即去，神效。
●小儿虫疾
榧子（去壳）　使君子（炒，各十枚）　槟榔　生甘草（各一钱）
上药共为细末，以饭和捣为丸，如桐子大。每日晨服十丸，五日虫尽下。
●小儿腹生寸白虫
飞罗面　制半夏　生白矾（各三钱）
上药共研细末，水滴成丸，分三日服，用水调服，虫化为水而泄出矣。大人照方十倍合服。
●男女童痨虫积
野茄棵内虫（茄梗上有蛀孔内即有虫，虫带绿色嘴黑者是），取数十条，和入食物之内食之。勿使病者知之，数次病愈，极效。
或露天粪坑内之蛆，取入稀布袋，于流水处漂净，瓦上焙发黄色。每两和粳米、糯米各二两，炒匀磨细，以砂糖米汤调服，自愈。
●小儿痘入眼　取黑狗耳上血，刺滴一点于眼内，其痘即去。
●小儿防痘入眼　凡见小儿眼内似有痘影。
即嚼牛蒡子贴囟门，则痘自不入眼。
●小儿发热膈痛　凡小儿发热，气闷胸膈稍痛，眼红口热，迟治恐转伤寒。
前胡　枳壳　苏子　葛根　防风（各一钱）　建曲　蝉退（各二钱）　莱菔子（八分）　葱白（三个）
发汗即愈。
如咳呛加桔梗一钱。
●小儿气虚久痢
鸡蛋一枚煮熟（去白用黄），以生姜捣汁，研和食之。忌茶，如初痢者切勿可用。
●小儿红白痢
胡椒（一岁一粒研碎），再用活鲫鱼（一个计重三两）去头尾，连骨肠入椒末捣烂，罨脐上立效。
●小儿胎毒诸毒　治小儿一切胎毒，并解诸毒。
金银花（鲜者晒乾不炒，研末，四两）　白洋糖（二两）
拌匀，磁瓶收贮，随时服之。或作糕饼食之，或以物蘸食甚妙（稀痘亦宜）。
●惊风
细叶菖蒲捣汁灌下，韭菜汁亦可。
或雄黄（五钱）　砂仁（六分）　栀子（五枚，炒）
冰片（五釐）共研细末。以鸡蛋清调涂肚子四围，如碗口大，空出脐眼，入麝香五釐，以绵纸盖好，再以软绢扎之。一日夜后，温水洗去，神效。（此二方急惊可用，慢惊不可用也）
●惊风不醒
白乌骨雄鸡冠血，点唇上，醒即抹去。
●急惊痰迷　凡急惊痰迷，不省人事者。
藜芦根、猪牙皂角各五钱，麝香五分
共研为末，用少许吹鼻中，得嚏即苏。
（慢惊
朱砂　麝香各五釐，透明雄黄（三釐）
共研末。以虀水白水各半，同煎滚，将药送下。
●月内惊风欲死
朱砂磨新汲水，涂心口及手脚心。
或金银花煎汤，调服朱砂二、三分。
●小儿诸热惊痫
大蜂窠煎水浴之。
如嚼舌昏迷，仰目惊搐者，牛黄一豆许，研和蜜水灌之。
●小儿寒热惊痫
荆芥与柴胡烧沥一锺，入姜汁二匙灌服。
●小儿惊痫音哑
天南星煨四、五分，研末，加雄猪胆汁调服。
●小儿惊痫腹大便青
柏子仁（研末），绍酒调服一钱，或开水亦可。
●惊风又方　麝香（五釐）　朱砂（二分）　乌梅（一个，去核）
共研细末。用亲入血数点，再用钩藤三、五钱煎汤，调末灌服。（急慢均治，惟慢惊牙关紧闭以此开窍则可，仍宜用大温补药治之）。
又治急慢惊风。
以老虎眼烧灰存性，每服一钱，绍酒送下。
●急惊神方
用灯芯二十根长五、六寸，蝉蜕七个，去头足翅，盖只用肚皮明壳，上好辰砂三钱，以新白纱扎紧，用线系物，坠于砂罐。两边悬空，放入水中。量小儿大小，用水一锺半煎一锺；或水一锺煎七分，服下即愈。
●小儿痰热
乳发同鸡子黄熬良久，出油与小儿服之。
●婴儿胎疮满头
用水边乌桕树根晒乾研末，入雄黄少许，生油涂搽。
●小儿咳嗽　凡咳呕不已，麻黄、防风、荆芥各三钱为末加绿豆面（五钱）　杏仁（三钱）
研匀，煎汤。调前药，每服一钱上下，量儿大小服之。
●小儿泄痢
马齿苋捣汁一合，和蜜二匙，空心煎服。
●小儿疳痢垂死
新羊屎一升，水一升，浸一夜，次早绞汁顿服，日午乃食。极重者三服即愈。
●小儿冷疳
凡小儿冷疳，腹大吐食。面黄腿缩。
母丁香七枚为末，乳汁和蒸三次，姜汤服之。
●小儿脐肿
枯矾　黄柏
同研细末掺之。（见黄水者治）
●小儿霍乱
灶心土，打碎炒热，敷脐一刻，甚效。（呕泻者是也）
●小儿流涎
冬青树叶，擂汁入口一漱即好。（兼治口舌热疮）
●儿中蛊毒　凡面目青黄，腹内坚痛，形枯骨露。
桃寄生，研末。每日调服五、六次立效。
●小儿痰齁
海螵蛸研末，一钱调服。
●小儿火毒　忽然热痛或发出成块，如红癣，或肚痛是也。
瘦猪肉切片，贴之甚效。
●小儿头疮
乌梅烧末，用油和搽。
或□鱼尾贴上，即不痛而愈。奇效屡验。
●小儿秃疮
蜂房、白矾，入火同煨研末，麻油和搽。
●小儿肥疮
黄牛皮，烧灰，麻油和搽头面。（兼治热疮）
●小儿痄腮
赤靛花徐之。
或赤小豆四十九粒（研末），以醋和搽。
●小儿遗尿
故纸末（五分）　大甘草
煎水送下。
●小儿耳烂
正铜绿（一钱五分）　枯矾（一钱）　孩儿茶（钱半）　冰片（八釐）
共研为细末，清油调搽。
●月儿重舌
用蝉退肚（六枚）　珍珠（一分）　甘草（五分）　云连（六分）　真琥珀（一钱五分）　牛黄（一分）　枯矾砂（五釐）　真朱砂（飞净，一钱）
钩藤（五分）　冰片（二分）　青黛（五釐）
上药共为细末。每用二分，蜜糖开搽患处，数次即愈。（又单鹅喉亦治）
●小儿锁喉
用芙蓉叶捣汁，煎鸡蛋贴囟门，及肚脐之上，自愈。
●惊风失语
鸡蛋黄（二枚，炒黑）用碗盖住，将米醋半碗淋下，以醋灌其口中，痰即吐出。
●急慢惊风
取芙蓉花嫩叶约五六片，男双女单，切碎煎鸡蛋角三支，乘热敷儿脐上，冷则换之，不过三、四次自愈。
●小儿瘕气
以鸡蛋六枚，用针每枚穿孔十馀之数，再用本儿小便浸两日，即煮熟去壳。每服两枚，加用紫苏叶陈皮汤送下。
●初生开口药食　凡小儿落地时，烧橄榄核一枚，烧存性，研末，加朱砂一分和匀。再嚼生芝麻一口，津吐和药，以丝棉包之，如乳头大。安儿口内，待咂一时，顷取出丝棉包，方可与乳。此药下肠胃之毒，令小儿少疾，及出痘亦可稀少也。
●月内胎惊
凡新生小儿，或月内月外，忽发惊搐一、二周时不愈，诸医无药可治。
惟取鼠卵二枚，拌以朱砂，悬挂阴乾研末，用开水调送二、三匙，其搐即瘥，能乳，神效。
●胎毒瞎眼
凡新生小儿，两目红赤，肿烂不开。
宜以蚯蚓泥捣涂囟门，干则再换，三次连涂，即愈。
或以生天南星、生大黄等分为末，用醋调涂小儿两足心亦愈，不拘小儿月内月外，皆可用之。
●婴儿胎疝　凡小儿初生发疝，只见啼哭，不见病形，延至一周二岁，始知是疝。
宜用麻枥树上之鸳鸯果一对，其果连树枝取下，可辨真假，一对果可治三人。
或用荔枝核七枚杵碎，加平地水三钱，同煎服之即瘥，永不复发。
又凡新生小儿，其卵甚大，日后长成，恐变木疝。如过满月以外，必俟端午日正午时，以脚盆盛热水，安于中堂，随抱小儿放于水内，一浸，顷刻抱出。再将小儿安放中门槛上，中间一桐，其卵上之水，印痕于槛，用艾圆在门槛之上，将湿印处连灸三壮，其邪遂可渐渐收小如故，此法其应如神。
●小儿迟语
凡小儿至四、五岁时，只会叫人，不能言语者。
宜用赤小豆不拘多少研末，以绍酒调之，涂于舌下，二、三次即能说话矣。
●小儿口内时流水
白术　乾姜　沙参　茯苓　附片　陈皮　半夏　甘草
上药水煎冲猪胆，服之即止。
●小儿夜哭
用灯花五朵，研烂涂于娘乳之上，令小儿食乳。
或以朱砂研末，写子午二字在脐上。
●小儿阳物受蚯蚓毒方　凡小儿阳物忽肿，系受蚯蚓呵毒之故耳。
宜用公鸭口含吹，即消。若起泡，再以鸭血涂之。
●蓐疮　凡小儿百日之内，生疮名为蓐疮，由胎毒所致者，又名毒瘴。从身渐延至头，齐眉癞遍则愈。若从头渐至腹者难治。内服方宜用犀角丸。
牛黄　犀角　全蝎　羚羊角　炒殭蚕　防风　羌活　天麻　麻黄　胆星　天竺黄　黄连　京墨（煅以微烟为度，以上各用三钱）
上药共研细末，蒸饼打糊为丸如芡实大，加朱砂金箔为衣，每服一丸，以薄荷汤送下。
如外敷药，恐毒入内，反生他疾，宜用药煮布衫穿之。以青布做小衫两件，以药煮之，俟阴乾后，早晚换穿，再煮以愈为度。煮衣之药，四味开下：大黄八两，甘草四两，当归二两，朴硝二两。
乳母宜服，煎药十剂。苦参（二钱）　羌活（八分）　甘草（四分）
连翘　防风　荆芥　牛蒡子（研）　金银花（各一钱）　活鲫鱼（七个）　以儿自尿养器中，待红煨熟食之。
●洗儿方法　凡小儿初生下地。
用猪胆汁入汤浴之，不生疮疥。后以益母草煎水浴之，无病。
又凡将产之候，预备黑鱼（大者）一尾，破开用水洗净，俟儿下地，即将洗鱼血水炖热浴儿。出㾦稀少者，但须遍身及头面，均宜洗到。如有未洗到之处，他日出痘必多，此诚稀痘之良方也，且简而易辨。缘因黑鱼败毒祛风，不独稀痘神验，并可免其油风惊风等症。
●小儿无辜疳　凡小儿顶内有核，如弹按之转动，软而不疼，中有虫如米大，不速破之便入脏腑。
以柴胡饮清其热，再以芦荟肥儿丸以消其疳。
●柴胡饮
人参（如无，党参亦可代用之，二钱）　炙甘草（二钱）　麦冬（二钱，去心）
龙胆草（一钱，绍酒炒黑）　防风　柴胡（各一钱）
水煎服之。
●芦荟肥儿丸
芦荟　龙胆（绍酒洗）
木香　人参　使君子肉　土鳖（打碎、炙、去头足）
麦芽（炒，各二钱）　槟榔　黄连（去芦须绍酒炒）
白芜荑（各三钱）　胡黄连（五钱）
上药共为细末，加猪胆汁为丸，如黍米大，每服三、四十丸，米饮汤送下。

小儿痘症秘诀（麻疹附）  ***************************
●预解痘毒法　于初发时，或未发时，以朱砂末五分，蜜水调服，多者可少，少者可无。
●辨痘法　小儿发热，五指尖及中指冷是痘疹。（中指热是伤寒）
●看耳法　耳后红筋痘必轻，紫筋起处重沉沉，兼青带黑尤难治，用药精详也得生。
●认痘法　小而充实名珍珠痘，大而饱满名大痘，四围起而中陷名茱萸痘，平扁而不起名蒸饼痘。
●治痘法　总不外乎虚寒实热四字。何者为虚寒？凡小儿平日气体薄弱，面色青黄，唇淡畏寒，大便溏而不结，小便清白，饮食减少，或不甚消化等症，皆腹中火少。出痘时，必难灌浆，亦难结痂，气血不足之故，是名虚寒。速宜培补元气，以防变症。何者为实热？平日气血壮实，饮食易消。出痘时，大便结而燥，小便赤而臊，口鼻中出气如火，恶热喜凉等症，是名实热。察明果是内热，方可暂行清解。用荆防地黄汤加生地四钱，大黄一钱。
服一两剂而火退矣，然切不可以虚火误认为实火。察虚火实火之法，全凭大小便为主，小便清白，大便不燥，虽身发大热，乃是中宫有火，火无所依，浮而在外，误服寒凉，亦有此症，不得以身热误认为实火。
●痘有四宣　一宜补气。真阳充足，方能送毒出外以成痘。痘顶不起等症，皆由元气不足之故，宜服党参、白术、黄耆、甘草，以补之。二宜补血。真阴充盛，方能随气到苗以成浆。空壳无脓等症，皆阴血不足之故，宜于补气药中，加熟地、当归、丹参、川芎之类，以补之。三宜补脾肾。脾土壮健，气血自充。饮食减少，口淡无味等症，皆脾土虚弱之故，须脾肾双补。即于前气血药中，加枸杞、故纸、附子、肉桂等药，痘疮自无陷塌泄泻之患。四宜察虚实。小儿饮食有味，二便如常，不服药最稳。或灌浆不满，烧浆不干等症，必察其气分、血分何处亏虚，照症调补，不可妄用凉药。必口臭尿臊便结，有实火可据者，方可暂行清解。
●发热　痘者胎中阴毒，必赖阳气以成之，小儿出痘大约发热三日，肌肉松透，然后能见点苗齐热退，及真阳内伏，交会于阴。复发热三日，是运水到苗以成清浆，浆足热退，及至养浆，真阳仍出，发热三日化毒以成脓，脓成热退，而阳伏。毒既化脓，又必发热，蒸乾，方能结痂。痂落后，真阳外出，蒸化斑点，谓之烧斑。倘有黑斑，乃是火衰，并非因吃盐酱之故，所谓痘禀于阴，而成于阳也。治痘之法，始终当以补气血扶阳气为主，用药以温补少加发散为首务。否则气不足，而痘顶不起，火不足则浆不稠，且恐厥逆腹痛阴寒起而坏症作矣。热有邪正，必当体察，正热者阳气蒸腾，自内达外，喜露头面，不恶寒冷，时热时止，兼有小汗，手足温和，饮食有味，二便如常，所谓内外无邪，不必服药。邪热者，偶感风寒，头痛、恶寒、四肢冷而无汗，用荆防地黄汤内加肉桂一钱，服一两剂，尽可解散表邪而愈。
●形色　痘以饱满为形，红活为色，顶陷不起是气虚，色不鲜明是血虚，宜培补气血为主。真阳虚者，乃无红晕，甚至通身皆白，身冷不温，宜大补元煎。阳回身温，转白为红矣。又有一种遍身血泡者，此非血多，乃是气少，不能统血，故血妄行，急宜大补元煎。阳气充满，血泡变白而成功矣。形色不佳，多半是气体虚寒，手足厥冷，头重神疲，便清泄泻等症，必当大补元煎，兼用附桂。若泄泻不止，并当添入龙骨、粟壳等药，以收涩之，泻止方可回生。痘以红为贵，有圈红、噀红、铺红之别。圈红者，一线之红，圈紧附痘根最为佳兆；噀红者，痘根血色隐隐散漫，亦气不收之故，速宜大补气血；铺红者，一片平铺无痘之处亦红，所谓地界不分。若兼不恶寒、口臭而渴，小便臊而短，大便燥而结，内热有据，宜白虎地黄汤以利之。热退身凉，即宜平铺，不可多服。
又有一种锡光痘，身凉不温，色白不红，此乃阳虚阴象也。宜大补气血，附桂同施。气足阳回，痘根红而浆稠痂结矣。又有一种根无红盘，顶含黑水者，乃阳气大虚，阴气凝结，亦宜大补元阳，兼用附桂，黑水化为脓矣。
●痘有五泡　水泡、脓泡、灰泡、血泡、紫泡。痘有五陷：白陷、灰陷、血陷、紫陷、黑陷。水泡者，皮薄而明，经言气热生水，要知清浆皆水，何以不成脓，火少故也。必当姜桂附子等药，大剂陡进，水必成脓。若误用凉药，作泻后，转为白陷。脓泡失治，则破流脓水；灰泡失治，转为灰陷，二症亦宜参熟附桂大剂多进。若有小颗粒发出，谓之子救母生意在焉。血泡者，乃气虚，非血热，亦宜大补元阳，否则变为血陷。紫泡者，其症有二：紫中带青者，亦因气虚，不能摄血，阴血凝结而成。其人必身倦而恶寒，舌苔白，饮食不多，大小便清白，速宜大补元阳，否则变为紫陷。又有一种紫黑焦枯者，乃纯阳无阴之症，其人必口乾恶热，小便短、大便结，此实火也。宜清凉解毒，白虎地黄汤酌加大黄以行之。但得线浆，尚可望生，失治转为黑陷。又有一种小儿，因服凉药腹中作痛，呕吐泻利，将成慢惊，头面大热，唇焦舌黑，亦似实火，此乃火不归元之故。实火者，二便燥闭；虚火者，泻利不止。全在细心体察，方得其真。
●起胀　痘至开盘，头面腮颊亦肿，谓之起胀。至脓成浆足，痘回而胀消，谓之收胀。盖缘毒气由内达外，此时尚在肌肤之间，故腮颊亦随之而肿，迨至脓成浆足，毒气尽化为脓，而胀自消。亦必脾胃强健，方能如此。若当起胀，而不起胀，乃由元气内虚，不能送毒外出之故。用大补气血之药，少加发散，大补元煎、大温中饮相间服之，盘自开而胀自起。若痘未开盘，而头面先肿，乃元气大虚，此乃虚肿非起胀也。此痘必不能起胀，亦宜大补元气，肿自消而胀自起。又有痘已回而胀不消，此乃元气大虚，而不能摄毒，则馀毒留于肌肉之间，不能尽化为脓所致。亦宜大补元煎，大温中饮相间服之，则馀毒尽化而胀自消矣。
●养浆　痘之紧要，全在养浆，浆成则毒化，浆不成痘斯坏矣。自发热见点，齐苗灌浆，无非为养浆而设。若颗粒稀疏，根盘红润，精神爽健，二便如常，乃上等之痘也，可以不药。倘形色平常，全赖用药，以助其气血，而养其浆。最怕者无热，全仗真阳充足，出而用事，方能化毒成脓。设阳气不足，何以蒸化其毒，宜大补元气，实为上策。紧防泄泻，泻则中虚，阳气一亏，毒必内陷，定当预为提防，补其阳气，助其脾胃，则浆干痂起而成功矣。煎药方无非补中益气、大补元煎之类，相间服之，万不失一。而世之面麻者，皆因不明是理，养浆时误用消伐之药，中气乍亏所致。若于养浆时大剂温补，气血充足，落痂后，断无面麻之患。又有一种小儿，痘后满头溃烂，名曰虚阳，贯顶又曰发疽，经年不愈，此出痘时误服凉药，胃中受寒，阳无所依，上冲头顶，譬之火炉中，以水泼之则热气必上冲，此理无二。速用大补元煎、大温中饮相间服之，引火归元，旬日可愈。
●收结　收者，浆回而胀收也。结者，脓干而痂结也。收结如法，其功成矣。倘浆回而肿不消，脓成而痂不结，亦是真阳不足，身无热不能干浆化毒之故。脓浆充足，必赖阳气熏蒸，方能结痂。阳气二字，岂非痘症，始终必需之至宝。设此时气体虚弱，不能结痂，必相其虚实，无非培补气血，无不立见奇功。又有一种浆不能干而生蛆，谓之蛆痘。总由阳气不足之故，俱宜大补元煎、大温中饮相间服之，脓自干而蛆自化矣，痂结而自愈。
●痘毒　痘本胎毒，自内达外，若出痘时，尽化为脓，痘后无馀毒矣。当其初，总宜培补元气，兼用散药，而毒气方能尽出化为脓矣。若误用连翘、黄芩、泽泻等凉药，则胎中阴毒，便留于肌肉之内，痘后所以发为大蛆，名曰痘毒。皮色不变者居多，宜服大温中饮，数剂全愈。其色红白相间者，半阴半阳之症也，以荆防地黄汤与大温中饮相间服之，数日亦愈。倘已溃烂，亦宜荆防地黄汤与大温中饮相间服之，计日可愈。荆防解其凝结，姜桂散其寒凉，所以可愈。若不分其阴阳，统言火毒，仍用生地、连翘、银花等药，以致坚肿不消，溃烂不敛，清脓淋漓，久而不愈，渐至泻泄不食，脾胃一败危矣。若红而带紫者，阳症也，方可以荆防地黄汤愈之，大便结者下之。然阴症多、阳症少，痘后并未见有阳症之毒也。
●补中益气汤
党参（三钱）　白术（一钱五分）　炙甘草（一钱）　黄耆（二钱）　当归（二钱）　陈皮（五分）　升麻（三分）　柴胡（三分）
加生姜三片，为引煎之。可与荆防地黄汤相间服之。
此方补气散毒。气虚者，于初出痘时煎服三、四剂，痘易起发。痘顶陷者，亦宜服之。
●荆防地黄汤
荆芥（一钱）　熟地（四钱）　山药（二钱）　丹皮（一钱）　防风（一钱）
云苓（一钱）　山萸（一钱）　生甘草（一钱）
加生姜三大片为引，煎服，并加黄酒冲服。
此方补血散毒。血虚者，于初出痘时，煎服三、四剂，痘易灌浆。与前后各方相间服之，无所不可。
●大温中饮
熟地（五钱）　白术（三钱）　山药（二钱）　党参（三钱）　黄耆（二钱）　炙甘草（二钱）　柴胡（二钱）　麻黄（一钱）　肉桂（一钱）　炮姜（一钱）
加生姜三片，灶心土水煎浓，用夏布拧汁少加黄酒，多次灌之。不可减去麻黄（若汗多则减之）。
此方补气血散寒邪，提痘浆散痘毒，凡痘顶不起，空壳无脓，呕吐泄泻，脾胃不开，痘色不红，将欲塌陷，速宜煎服。并与大补元煎相间大剂连进，温中散寒，立时起发，功难尽述。
●大补元煎
熟地（五钱）　党参　白术（各三钱）　山药　杜仲　枣仁　枸杞　炙草　故纸　肉桂（各二钱）　萸肉　附子（各一钱）
加生姜三片，好核桃仁三枚，打碎为引。痘后减去附子，只用肉桂数分，调理数剂可愈。
此方大补气血，专治痘症。误服凉药，呕吐泄泻，痘不起发，危在旦夕，速宜大剂连进，不可减去附子。与六味回阳饮相间服之，立见奇功。倘服两、三剂后，泄泻不止，酌加附子，更加龙骨、粟壳各一钱。若泄泻全止，减去附子，因附子太多，则小便闭塞也。
●六味回阳饮
附子（一钱）　炮姜（一钱）　当归（三钱）　肉桂（二钱）　党参（三钱）　炙甘草（一钱）
加胡椒细末三分，灶心土水澄清煎之。或减去附子，亦名六味回阳饮，多进为妙。
此方大补元阳，专治小儿气血本虚，痘疮自塌，或误服凉药，呕吐泻泄，将成慢惊，危在顷刻，速服此方神效。倘有转头，即加入大补元煎之内同煎叠进，名为返魂丹，真仙方也。
●白虎地黄汤
石膏（三钱）　生地（二钱）　当归（三钱）　枳壳（一钱）　大黄（一钱五分）　木通（二钱）　生甘草（一钱）　泽泻（一钱）
加灯心为引，热退身凉，即宜以荆防地黄汤，调理服之。
此方去实火解邪热，专治小儿出痘，发热不退，口渴、喜冷，痘疮黑陷，小便赤臊，大便闭结，口鼻气热等症，酌加大黄以行为度。若二便清白，不喜食冷茶水，身虽大热，乃是虚火，仍宜温补，所谓甘温退大热，不可妄投此药，此乃备而不轻用之方也。
●附麻疼
经云：疹秉于阳，而成于阴，谓之养血滋阴，盖养阴即所以济阳。疹科诸书，俱用寒凉，为害多矣。疹之将出，必发热五日，方能见点，宜慎风寒，切戒猪油荤腥等物。
宜服当归（三钱）　荆芥　防风　白芍　生甘草（各一钱）　升麻　柴胡（各三分）
倘眼红口渴，二便闭结，或可少佐清凉。如气体素虚，即宜于痘症药方中，求方治之。多有鼻中出血，又兼作泻，人皆以为实热，不知委系虚寒。速用土砖烧热，熨脐，兼服温散之药。若肆用凉药，逼火上冲，必致喉痛不食、呕恶、慢惊等症作矣。斯时速用大补元煎、大温中饮，相间服之，方可挽回也。

妇女痘疹治法  ***************************
●经期出痘　凡发热之初，正遇经水如期而来，此热随血解，疮自发出，不必施治。若过四日而不止者，则热入血室，血必妄行，为内动中虚之症矣。
宜凉血地黄汤加人参治之。
●发热行经
凡非经行之期，于发热时，而经忽至者，此毒火内炽，逼血妄行之故，痘必多毒必盛急。
宜凉血解毒汤，倍加连翘、牛蒡，使热清毒解，痘出经止，方无变患，迟则内虚痘必陷矣。或桃花散亦可。
●起发灌浆时经至　凡正当起发灌浆之时，适遇经行过三日不止，痘疮应发而不起发，应灌浆而不灌浆，顶平形塌，或灰白，功黑陷，此经血去多，阴血亏耗，为陷伏坏症矣。
急宜八珍汤去地黄，加黄耆、木香、熟附子，以调元气。外以芫荽酒喷之，使痘起发灌浆，或又能增出者，为吉。若寒战咬牙、喘急肿满、手足厥冷者，为内脱不治之症矣。
凡遇经浆并行，而忽口瘖不能言者，此乃血去少阴之脉，不能上荣于舌也。宜先以当归养心汤主之，待其能言之后，再以十全大补汤治之。或以猪心血调服亦可。
●经行未断出痘　凡经水未断之时，适逢出痘，身发壮热，神思昏沉，言语狂妄，如见鬼神，寻衣撮空。此行经之后，血室空虚，天行邪热乘虚而入，犯于冲脉故也。盖肝藏血，冲为血海，肝藏魂开窍于目，神思昏者，魂乱也。目妄见者视乱也；妄言者，肝移热于心也。
宜泻肝汤，或小柴胡汤加生地、丹皮。
●又奔漏不止　凡正值奔漏不止，气血俱虚之后，适逢出痘，此必不能胜任。
宜大补其气血，以十全大补汤、八珍汤加木香、黄耆、官桂主之，使里气充足，毒不停留，更能饮食，则可保全，否则倒塌不治矣。
●经闭血乾出痘　凡向来经闭不通。血海乾涸，适逢出痘，而毒气拂郁于冲任之间，三阳之症併发，其热必甚。若攻击之，则血妄行不止，毒亦不出，为喘急肿胀陷伏矣。须调其心脾，使毒得发泄，庶可保全。
以归脾汤、道遥散治之。然亦须脾胃和平，饮食增进，方可收靥。
●痘已灌浆经至　凡痘疮起发，至灌浆数日，最宜表里无病，饮食如常。若当斯时，忽然行经者，人但知厌秽，以触正痘，殊不知此乃本身之血，安得为厌。但恐血出，里虚而生陷伏之变。
急宜救里解毒，以用十全大补汤加糯米一撮。
●痘出月经违期忽至　凡痘正出之时，经期不当至而至，口渴烦躁者，此乃毒火逼血妄行也。
宜用当归活血饮，重加条芩则自灌浆。
●凉血地黄汤
当归　川芎　白芍　生地　山栀仁　白术　升麻　黄连　甘草　人参
水煎服。
●凉血解毒汤
当归（一钱五分）　白芷（五分）　升麻（四分）　紫草（一钱五分）红花（一钱）　赤芍（一钱）　桔梗（八分）　连翘（一钱）
加灯心二十根，水煎服之。
●桃花散
露桃花　紫草　红花　白芍（加倍）　木通　生地　茯苓　甘草　橘皮　灯心
同煎取露。桃花须待将开含笑时清晨摘取，饭锅上蒸熟，焙乾。带蒂和药中不宜多用，多者则恐作泻，若不预收多加紫草茸、芍药可也。
●八珍汤
酒炒当归　川芎　白芍　生地黄　人参　茯苓　白术　甘草
●芫荽酒　凡痘欲出不出者，俱可用此，神效。
芫荽四两切碎（如无亦可用芫荽子擂成细末），以好酒二盏煎两沸，入芫荽用物盖定再煎，勿令泄气。去渣候温，吸一、二口，从项下微喷，满身至足，令遍。勿喷头面（恐引痘上聚头面也），覆暖移时即出。
●当归养心汤
人参　当归　生地　麦冬　升麻　灯心
水煎服之。
●十全大补汤
人参　白术　茯苓　甘草　当归　川芎　白芍　熟地　黄耆　肉桂
●泻肝汤
羌活　防风　当归　川芎　木通　栀子　黄芩　柴胡　龙胆草
便实者加大黄、竹叶。
●小柴胡汤
人参　柴胡　黄芩　半夏　甘草
加姜枣同煎。
●归脾饮
人参　白茯苓　黄耆　白术　龙眼肉　当归　远志　木香　甘草　酸枣仁　归身
加姜枣同煎。
逍遥散加山栀、丹皮，名为加味逍遥亦可，治经候出痘血妄行不止者。柴胡、当归、白芍、白术、茯苓、甘草、加生姜、薄荷为引。
●当归活血饮
当归　川芎

妊妇产妇出痘治法  ***************************
●妊妇出痘
凡妊妇最忌出痘。盖热能动胎，胎落则血气衰败，痘必不能起发，灌浆而命危矣，故孕妇出痘，深为可虑。盖痘之用药多主温补，如半夏、肉桂之类，皆妊妇所忌。而芩连乌附又非痘家轻试。故遇此症者，不问轻重，悉以清热安胎为主，不可触动其胎，宜安胎散加黄芩、芍药主之。血动者，用四物汤加芩连治之，及无忧散佐之。身热足冷腹胀者，用八珍汤加木香。脾气虚不进饮食，毒发不出者，用四君汤加木香、糯米、紫草。胎动不安者，服安胎散加砂仁。痘出稠密者。参耆内托散加紫草、芍药、当归。若身热有外邪而无内症者，服参苏饮加木香。更以如圣散为主，随症加减。如初热者，加升麻葛根汤；痘出大甚加酒炒黄连、大力子、连翘、山楂；不起发者，加大力子、白芍药；口渴加麦门冬、栀子、知母、天花粉；痰多加半夏，所谓可扰而拢，似乎无扰。故虽有胎，不忌半夏，惟在用之者当审之耳。
●起发灌浆遇产
凡痘正起发灌浆之时，忽遇分娩，此气血俱虚之候，宜用十全大补汤加熟附子，以补气血固表里。若产后小腹急痛者，此血未尽也，黑神散略与行之，不必拘泥。若寒战咬牙、腹胀口渴、足冷身热者，此脾胃内虚，外作假热也，十全大补汤加熟附子一、二剂，再用四君子汤加黄耆、木香、归陈多服，血止者吉，不止者速服复燃丹救之。
●生产未久出痘
凡方产之后，或半月十日之间，适逢出痘，此无胎孕繫累，止以大补气血为主，以十全大补汤、八珍汤去芍药服之。痘出多者，加连翘、大力子。大便自利者，加肉豆蔻。只照常一体用药施治，不必过为多疑多虑，反生变误也。
●安胎散
人参　当归　川芎　白芍　茯苓　白术　甘草　黄芩砂仁　香附　紫草　陈皮　大腹皮
加枣儿三枚，水煎服之。
●四物汤
当归　川芎　白芍　熟地黄
●无忧散
当归（一钱五分）　川芎（一钱）　酒炒白芍（一钱）　川贝母（一钱，去心）　炙黄耆（一钱）　荆芥（七分）　厚朴（六分，姜汁炒）　甘草（五分）　面炒枳壳（五分）　真羌活（七分）　菟丝饼（一钱二分）　蕲艾（六分）
加生姜、灯心同煎。
此安胎之仙方也。但药中分两，真不可妄意加减。凡孕妇至三、四月之后，每月服一、二剂，可保无难产之症也。即有难产者，临盆服之，亦可转险为顺矣。
●四君子汤
人参　茯苓　白术　甘草
●参耆内托散
人参　炙耆　白术　当归　元参　白芍　牛蒡　银花　连翘　防风　甘草
●参苏饮
人参　苏叶　白茯苓　陈皮　桔粳　乾葛　前胡　半夏　木香　甘草　炒枳壳　加连皮生姜
●如圣散
白术　黄芩　当归　枳壳　黑豆　砂仁　甘草　大腹皮　桑上年儿藤（又名薛荔，各用一钱）
●升麻葛根汤　此方分两不必拘定，要看症之轻重，斟酌用之。
升麻（八分）　葛根（一钱）　酒炒白芍（六分）　生甘草（三分）　生姜（一片）
●黑神散
当归　川芎　熟地　乾姜（炒黑）　桂心　蒲黄（炒）香附（米童便炒）　木香　青皮　黑豆
●水酒各半同煎。　复燃丹
人参（二两）　川芎（五钱）　归身（一两）　红花（五钱）　山楂（一两）
丹皮（五钱）　没药（二钱）　元参（二钱）　元米（三钱）
用水三碗，煎至碗半，渣再煎。
若起胀时，加笋兜五钱，减人参一两。灌浆时，加炙黄耆二两，白术一半，附子一钱。

另备痘科紧要诸症方论  ***************************
●夹斑痘
凡痘有夹斑而出者，有红赤点而无头粒，多随出而随没；又有夹丹而出者，红赤成片如云头而突起，此皆毒火浮游散漫于皮肤之间也。遇此者不必惊慌，但用元参升麻汤一、二剂，散其游火而斑丹亦自退矣。
●元参升麻汤
元参（去芦，二钱）　升麻（去小根，二钱）　甘草（八分）　防风（六分）　荆芥（六分）　牛蒡子（六分）
水煎温服。
●夹麻痘　凡有夹麻疹而出者。
用前方加桔梗、酒炒黄芩各用六分，令其麻疹先退，痘疹自当起发。
●倒靥痘　凡痘疮初见一、二日细小，四、五日渐大，顶平至六、七日，脚渐□，顶愈平陷，其色白，形如豆壳者，名曰倒靥，此气血大虚而浆不行也。
宜用前参归鹿茸汤加官桂、白术、川芎各八分，南木香四分。
大便溏泄者，兼用参术散。
所谓倒靥者，在内不出为伏，出而复入为陷，脓时不起为倒陷，靥时不结为倒靥。
●痘痒
凡痘痒者，表虚也。此为危症，宜用参耆实表汤。
●参归鹿茸汤
鹿茸（酒涂炙去毛，勿用酥炙，恐其羶也，三钱）　嫩绵黄耆（一钱五分）　当归身（一钱五分，酒洗）
炙甘草（六分）　官桂（八分）　人参（一钱二分）　南木香（四分）　川芎（八分）　白术（八分）
●参术散
白术（用里白去油去芦，刮去皮炒，一两）　人参　白茯苓（去皮）　砂仁　炙草（去皮）
薏苡仁（炒熟拣净）　家莲子（去心炒）
真神麴（炒）　山楂肉（各五钱）　肉豆蔻（面裹煨熟去面，切细，用火纸包，打去油净）、诃子（去核煨）、广陈皮（洗净去筋膜晒，各四钱）　南木香（三钱）
以上共研极细末，每用二钱，清米饮调，食前温服。儿有不肯服者，入稀粥内和服亦可。
●参耆实表汤
蜜炙黄耆（一钱五分）　人参（一钱）　炙甘草　官桂　防风白芷（各八分）　当归　川芎　桔梗　厚朴（各六分）　南木香（三分）　生姜（一片）
同煎温服（与平和汤相似）。
一方外治痘痒。用荆芥穗为末，纸裹紧搓，糊纸头，令不散。仍焙乾，灯上燃之，却于桌上敲去灰，指定痘痒头，用荆芥火点痒处一下，患者自以为妙，每痘痒悉点之，乃止。
凡痘痒必定属虚，管□乃谓有气盛血热而痒者，此无稽谬说也。又有谓因血上行气分，血味本咸醃螫皮肉作痒，似为近理。然灰白之痘，不惟气虚而血虚亦甚矣，岂能上行而醃皮肉而痒塌最甚，则此说亦未必然也。有秽气触犯而痒者，急烧苍术、红枣或黄茶叶以辟之，甚者内服平和汤。
●平和汤
人参　当归　桔梗　白芍　紫苏　黄耆（各四分）　白芷　甘草　防风（各三分）　官桂　沉香　檀香　乳香　藿香（各二分）
生姜（一片）
同煎温服。
凡表虚之痘，脓浆不满，多有痒者，其在幼儿或儿虽长，而神气困者，必不能禁其手搔。须令其著旧软绢，衣袖长者用绢条缚其袖口，令不得手搔为妙。如无绢衣，或作软布袋，裹儿手亦可。有一六岁女孩，其痘不正，脓浆淋漓而痒甚，曾用此法，得不搔破，其后头面亦无痕。若不用此法而抓破已多，纵性命能保，而恶疤诀难免也。
●痘痛　凡痘痛为实，此为吉兆。
用生白芍为细末，酒调送下。每服一钱五分，乃止；甚者不过两钱。
凡痘出齐以后，有面目肿胀，而痘不胀者，此乃气血虚弱，不能拘摄毒气以成脓，故其毒散漫，妄行肉分也，此为危候。急宜大补气血，以收摄其毒，则痘灌脓而肿胀自消矣。以参归大补汤主之。
●参归大补汤
人参　当归　蜜炙黄耆（各一钱二分）　川芎　桔梗　山楂肉　炙甘草（各八分）　防风　白芷　姜炒厚朴　紫草茸（各六分）
南木香（三分）　生姜（一片）
同煎温服。（与平和汤、参耆实表汤相似，即实表汤加山楂、紫草去官桂）
●痘疔　凡痘出齐数日出，其间有紫黑胀硬独大而无根晕者，痘疔也。用四圣膏填入，或拔毒散点之。
●四圣膏
珍珠　豌豆（俱烧存性）
乱发灰（各等分）　冰片（半分）
用油胭脂点成膏。先将金银簪拨开疮口，将药填入疮内，即转红活。
●拔毒散
雄黄一钱（研碎），胭脂膏浸水调点疔头之上，即时红活。
●痘发痈　凡痘毒发于肌肤，而气血不能悉运化，以成脓结痂，则有郁热不散，赤肿而成痈者，其发于未收以前者少，而发于既收以后者多。未收以前，必脓浆少而薄者有之；若脓浆满者无有也；既收以后，必结痂浮薄，而速结速落者有之，若结痂厚实，而缓结缓落者无有也。此毒气发泄，尽与不尽之明验也。又有不虚而服补剂，不寒而服热剂，以致发痈者，医之误也。凡此俱大连翘饮主之。
●大连翘饮
连翘　牛蒡　柴胡（去芦）
当归　赤芍　防风（各八分）　木通　车前子　荆芥　酒炒黄芩　酒炒山栀曲　滑石　甘草　蝉退（各五分）　生姜（一片）
同煎。大便秘者，加酒炒大黄一钱五分。
凡痘痈初发热发肿时，内外夹攻，急消散之为上。至于成脓，则幼小之儿多难堪，而在头项胸腹腰背者甚险也，慎之慎之。外治以三豆浆涂之。（内服大连翘饮，外治三豆浆）
●三豆浆
黑豆、绿豆、赤小豆各用一合，以酸醋浸胀，捣研浓浆，时时以鹅羽刷之，红肿退去，神效。
●又方　用赤小豆为细末，清水调敷，干即易之。
●痘臭烂　凡痘疮原多溃烂收结后，或手足等处仍作，热臭烂，出脓水不止者，用生肌散掺之。
●生肌散
地骨皮　炒黄连　炒黄柏　五倍子　生甘草
各等分为细末，乾掺之，即热退结痂而愈。其有仍作热作脓而不即愈者，皆内毒未净也，仍用大连翘饮以解之。
凡痘有馀毒，流注各处，出清水者，宜以绵蚕散掺之。
●绵蚕散　出蛾绵蚕（不拘多少），用生明矾末填在内，烧汁令尽成灰，为末乾掺之。
●衄血　凡痘有鼻中衄血者，毒气上冲于肺也。此其毒气外泄，亦非恶候，不必惊慌，只用发灰散或清肺汤治之。切不可竣用寒凉，如犀角、生地、山栀、生大黄之类，冰伏其血，必为大害。世人不谙此理，一遇痘疮有衄血咽喉口舌等症，即认为实热，遂投以寒凉，冰凝血脉，以致痘疮不得成脓，而变为坏症者多矣，是治未而防其本味之甚者也。（惟有鼻衄可治，若他处出血者危也，用寒凉必制，所以取效而无害）
●发灰散
用少壮无病人之头发，不拘男女，以肥皂洗净垢气，又用温汤洗净肥皂气，焙乾。量发多少，用新瓦罐一只，将发填入内令满，净瓦片盖口。用盐和泥封之，又全封瓦罐，晒乾。用木炭火围罐一半，煅一炷香之久，取出，候冷其灰成块，研极细末。每用二钱，童便七分，酒三分调服，立止。轻者用灰吹鼻，亦止。此方极妙，不惟可用之痘疮，凡诸血症，皆可用之。
●清肺汤
●酒炒花粉　麦门冬（去心皮、酒蒸）　甘草　桔梗　当归（酒洗，各五分）　酒浸生白芍　酒炒片芩　酒洗牡丹皮蜜炒知母（各四分）　生姜（一片）
同煎。一、二服，立止。如有发灰入一钱，调服尤妙。
●水疱　凡痘有水泡而无脓者，血少不能化脓也，急宜用参归鹿茸汤竣补其血。
●参归鹿茸汤
鹿茸（酒涂炙去毛，炙恐其羶也，三钱）　嫩绵黄耆（蜜炙，一钱五分）　当归身（酒洗，一钱五分）　炙草（六分）　人参（一钱二分）　加生姜（一片）　好龙眼肉（三枚）
同煎去渣，入好酒一杯温服。
若脓疱与水泡相半者，无大妨害。如十分中有二三分脓疱者，犹有生意。惟浑身水泡全无脓浆，则危矣。然胃气好，而饮食如常者亦可望生。但毒气未散，须防发痈耳。如或儿小痘多，则血气有限，不能尽成脓浆，而水疱与脓疱相间，此常理也。若无他症，不必施治。
●口疮　凡痘有口舌生疮者，或热毒、或虚火，当以痘色辨之。切不可概认为实热，而纯用寒凉解毒。如痘色红紫涌盛者，热毒也，用清上饮主之；如痘色淡白者，虚火也，用参麦清补汤主之，外用赴筵散搽之。
●清上饮
薄荷　防风　甘草（各四分）　白葛粉　牛蒡　连翘　桔梗　酒炒黄连　酒炒花粉　麦门冬（各六分）　生姜（一片）
同煎温服。
●参麦清补汤
人参（八分）　麦门冬（去心酒蒸晒乾，一钱二分）　白花粉（酒蒸晒乾），生黄耆（各一钱）　前胡，牛蒡（炒，各五分）　炙草　生甘草（各三分）　酒炒白芍　生白芍（各四分）　酒洗当归（八分）　酒洗红花（三分）　大川芎　桔梗
酒洗生地黄（各三分）　山楂肉（五分）　生姜（一片）　龙眼肉（三枚）
同煎温服。
●赴筵散
薄荷叶、黄柏各等分，为细末，入青黛少许，和匀搽之。
咽喉或口舌有痘，而肿碍者，痘靥自愈不必治矣，治亦无效。
痘有咽喉肿痛者，首尾俱用利咽解毒汤，外用玉锁匙吹之。
●利咽解毒汤
山豆根（大寒）、麦门冬（各一钱）　元参、桔梗、牛蒡子（各七分）　防风、甘草（各五分）　加生姜（一片）
同煎。食后良久温服，每药一煎分二三起，缓缓服之。
●玉锁匙
硼砂（一钱）　朴硝（五分）　白殭蚕（一条）　片脑（五釐）
共为细末，以竹管吹之。
●失声　凡痘有音哑者，当细辨痘色，以分顺逆。若痘色红行浆而音哑也，此气喉有痘也，是以外痘行浆时，内痘亦行浆，窒碍气道，而音不亮也。待外痘靥而内痘自消，则音自亮矣，此不必别加调治也。若痘色虚陷灰白而音哑者，乃气虚弱送毒不出，留于肺，肺气受伤，以致失音，此则危矣，宜用参麦清补汤主之，兼用千金内托散。
纯□朱君有一女，甫生八月，出痘点平微有红色，医者多以解毒药进之，如人中黄之类。到五日而失声，朱君急以参麦清补汤服之，未一日而音即亮，连服千金散与鹿茸汤三剂，而浆脓满。不服药自愈。
●参麦清补汤
人参（八分）　麦冬（去心酒蒸，一钱五分）　白花粉（酒蒸晒乾）、生黄耆（各一钱）　前胡、牛蒡子（炒，各五分）炙草、生甘草、酒洗红花、大川芎、生地黄（酒洗）、桔梗（各三分）　酒炒白芍、生白芍（各四分）　酒洗当归（八分）　山楂肉（五分）　生姜（一片）　龙眼肉（三枚）
同煎温服。
●千金内托散
人参（一钱）　当归身　蜜炙黄耆（各一钱五分）　酒洗白芍　大川芎（各六分）　官桂　炙甘草　山楂肉（各五分）　南木香　防风　白芷　厚朴（炒，各三分）　生姜（一片）　龙眼肉（三枚）
同煎入好酒和服。
●呛水　凡痘咽喉呛水者，顺逆不同，须当辨之。若痘灌脓浆时呛水者，喉中有痘也。外痘成浆，而内痘亦成浆，壅于会厌门而呛也。盖是门乃饮食所进之处，既有所壅，则饮水必溢，入气喉而发呛。若食物有渣，自能嚥下，不犯气道，故不呛也。待外痘靥，则内自痊，遂不药而愈。然此虽呛水，其喉亦不甚痛也。若痘未行浆，而喉先呛水，此则毒气壅塞其喉，必痛，宜用利咽解毒汤。
●利咽解毒汤
山豆根　麦门冬（各一分）　元参　桔梗　牛蒡子（各七分）防风　甘草（各五分）　加生姜（一片）
同煎。食后良久温服。
●小便不利　凡小便赤涩者，宜用导赤散。
●导赤散
木通　赤茯苓（去皮）　麦门冬（各八分）　车前子（微炒）生地黄（各四分）　甘草　人参（各二分）　灯心一团如龙眼大
同煎。饥时服之。
●患眼　凡痘毒入眼，有赤肿而痛，不能开者，有翳膜遮蔽，而不能视者，自古方书所论及俗说所传，为痘疮入眼，而不知此非有形之疮，乃无形之毒也，其遮睛之臀，有似痘疮，而实非也。盖有形之疮，发于咽喉者有之，发于口舌者有之，然皆外痘起胀时，内痘亦盛，外痘收靥时，内疮亦消。惟入眼之毒，必作于收靥之时，或还元之后，与咽喉口舌之痘迥异，此以知其非有形之痘也。盖眼者，五脏气血之精华也，痘毒郁滞于肌肤者为痈为疖，而其留滞于精华者，则发为眼患矣。毒已留于气血精华之分，则其受病也深，故患此者，当从容调治，收功于数十剂之后，不可卤莽草率，责效于数剂之间者可也。痘后之人，元气已弱，受毒又深，而其毒火发露在表，又在至高之位，若骤用寒凉，竣攻其里，而疏利其下，则既伤其元气，又拂逆其病势，未有不至于丧明者，且或生他症，而大为患者多矣。须用清毒拨翳汤，从容调治，使其毒气渐退，而元气不损，此万不失一之术也。又忌用寒凉之药，点洗亦多致失明。
●清毒拨翳汤
酒洗当归　酒炒黄连　酒蒸天花粉　牛蒡子　草决明　桔梗　生甘草　白蒺藜（炒研去刺）
真甘菊花　密蒙花　穀精草　川木贼　白粉葛（各四分）　川芎　羌活　柴胡　防风　薄荷　生地黄　酒炒山栀（各三分）　生姜（一片）
同煎，食后良久服之。如大便秘涩者，加酒炒大黄钱半，服一、二剂后仍去之。此方毒轻者，不满十剂而愈；毒重者，服十数剂后可获全效。（加减逍遥散入天花粉、牛蒡子、桔梗、白蒺藜、甘菊花、草决明九味而已）
●柴归饮　凡痘疮初起，发热未退，无论是痘是邪，疑似之间，均宜用此平和养营之剂，以为先著。有毒者可托，有邪者可散，实者不致助邪，虚者不致损气。凡阳明实热邪盛者，宜升麻葛根汤。如无实邪，则悉宜用此增减主之。
当归（二、三钱）　芍药（或生或炒，一钱五分）　柴胡（一钱或钱半）　荆芥穗（一钱）　炙甘草（七分、一钱）
水一锺半煎服。或加生姜三片。
如血热者加生地；如阴虚者加熟地；如气虚脉弱者加人参；如虚寒者加炮姜、肉桂；如火盛者加黄芩；如热渴者加乾姜；如腹痛者加木香、砂仁；如呕恶者加炮姜、陈皮；若治麻疹或以荆芥易乾葛；如阴寒盛而邪不能解者加麻黄、桂枝。
●疏邪饮　凡痘疹初起，发热，如血气强盛，无藉滋补者，单宜解邪。用此方为主，以代升麻葛根汤（及苏葛汤等方最为妥当）。
柴胡倍用　酒炒芍药倍用　苏叶　荆芥穗　炙甘草（减半）
用水一锺半煎服。
呕吐者加生姜三片；火盛内热者加黄芩；渴者加乾葛。
●凉血养营煎　凡痘疮血虚血热，面红热渴，或色燥不起，及便结溺赤，凡阳盛阴虚等症，悉宜用此。
生地黄　当归　芍药　生甘草　地骨皮　紫草　黄芩　红花
水一锺半煎服，量儿大小加减用。
渴者加天花粉；肌热无汗者加柴胡；热毒盛者　加牛蒡子、木通、连翘之类；血热毒不透者，加犀角。
●柴葛煎　凡痘疹表里俱热，散毒养阴及瘟疫等症。
柴胡　乾葛　芍药　黄芩　甘草　连翘
水一锺半煎服。
●搜毒煎　凡解痘疹热毒炽盛，紫黑乾枯，烦热便结，纯阳等症。
紫草　地骨皮　牛蒡子（杵）
黄芩　木通　连翘　蝉退　芍药（各等分）
用水一锺半同煎服之。
若渴者加天花粉、麦门冬；阳明热甚，头面牙龈肿痛者，加石膏、知母；大肠乾结实，脐腹实胀者，加大黄、芒硝；血热妄行者，加犀角、童便；小水热闭者，加山栀、车前子；兼表热者加柴胡。
●六物煎　凡痘疹气血不充，随证加减用之，神效不可尽述。并治男妇气血俱虚等症。
当归　炙甘草　熟地（或用生地）
川芎（三、四分，不宜多用）
芍药（俱随宜加减）　人参（或有或无，随虚实用之，气不虚者不必用）
水煎服之。
若发热未解，或痘未出之先，宜加柴胡之疏表，或加防风佐之。如见点后痘不起发，或起而不贯，或贯而浆薄，均宜单用此汤。每加糯米、人乳、好酒、肉桂、川芎以助营气。如气虚痘塌不起，加川山甲炒用。如红紫血热不起，宜加紫草或犀角。如脾气消滞者，宜加陈皮、山楂。如胃气虚寒多呕者，加乾姜炒用，或加丁香。如腹痛兼滞者，加木香、陈皮。表虚气陷不起，或多汗者，加黄耆。气血俱虚，未起未贯而先痒者，加肉桂、白芷。如元气大虚，寒战咬牙泄泻，宜去芍药，或加黄耆、大附子、乾姜、肉桂。
●六气煎　凡痘疮气虚，痒塌倒陷，寒战咬牙。（并治男妇阳气虚寒等症）
黄耆（炙）　肉桂　人参　白术　当归　炙甘草
水煎服。
加减法，照前六物煎。
●九味异动煎　治痘疮寒战，咬牙倒陷，呕吐泄泻，腹痛虚寒等症。
人参（二、三钱）　当归、熟地（各二、三钱）　炙黄耆（二钱）炙甘草（七分、一钱）　丁香（三、五分或一钱）　肉桂（一钱）　炮乾姜、制附子（各一、二钱）
量儿大小加减。用水一锺半，煎至七分，徐徐与服之。
如泄泻腹痛者，加肉豆蔻面炒一钱，或白术一、二钱。
●透邪煎　凡麻疹初热未出之时，惟恐误药，故云未出之先，不宜用药。然解利得宜，则毒必易散，而热自轻减。欲求妥当，当先用此方为主。
当归（二、三钱）　酒炒芍药（二钱）　防风（七、八分）　荆芥（一钱）　炙甘草（七分）　升麻（三分）
水一锺半煎服。
如热甚脉洪滑者，加柴胡一钱。此外凡有杂症，俱可随宜加减。

再附古今治痘要方  ***************************
●十神解毒汤
当归梢　生地黄　红花（俱酒洗）
牡丹皮　桔梗　赤芍　大腹皮（洗净姜汁拌晒）
连翘（去心蒂研碎）　木通
小川芎（各五分）
此方以凉血行血为主，而佐以桔梗、川芎，有升提发解之义，引以大腹、木通有疏利之能，臣以连翘、牡丹皮，有清热之良，视古方纯用寒凉冰伏热毒者大不同。痘已出未出三日间，烦闷燥渴，小便赤涩，睡卧不宁者可用之。此方可与初发热条败毒和中散参用。
●九味神功散
人参　黄耆　甘草　牛蒡子　红花　前胡　生地黄　紫草茸　白芍（各用等分）
水煎服之。此方初出而稠密，红紫或带焦黑色者可用。
●荆防解毒汤
防风（去芦）　荆芥穗　升麻（各四分）　酒炒黄芩　酒炒　黄柏　元参　牛蒡子（炒研，各六分）
水煎服之。此方治痘夹斑夹麻夹丹者，俱可用之。
●四圣散
紫草　黄耆　甘草　木通（各一钱）
水煎服之。
●鼠黏子汤
牛蒡子（炒研）　当归身　炙甘草　柴胡　连翘　酒炒　黄芩　黄耆　地骨皮（各用等分）
水煎服之。此方痘稠，身热而不退者宜用。
●保元汤
黄耆（三钱）　人参　甘草（各一钱）　老生姜（一片）　大枣（一枚去核）
同煎。
若有热者，黄耆、甘草生用，虚者黄耆、蜜炙甘草，炒熟，更加官桂五分。
●异功散　凡痘灰白痒塌，咬牙寒战，泄泻腹胀者，宜用此方。此方与四君、二陈、平胃三方相合，去甘草、苍术，加木香、丁香、当归、肉果、官桂、附子六味。
人参　白术　茯苓　当归　陈皮　厚朴（姜汁炒）　制半夏　木香　丁香　肉果（面裹煨熟去面）　制附子　官桂
加姜枣，水煎服之。
●木香散
南木香（临时用酒磨入药）　大腹皮（用黑豆汁洗净）　人参　茯苓（去皮用赤）　前胡　青皮（去穰炒）　半夏（姜汤泡洗七次）　丁香　甘草　诃子肉　官桂（各三分）
加生姜三片，大枣一枚，去核同煎。
●回生丹
丁香（九枚）　乾姜（一钱）
水煎热服。
凡痘灰白，虚寒吐泻，手足冷者，可用此方以应急。
●八正散
赤茯苓　瞿麦　萹蓄　车前子　山栀仁　木通（各八分）　滑石末（二钱）　甘草（四分）
用水二锺，加灯心一团，煎至一锺，食前服之。
如热甚、大便亦秘者，加大黄一钱。如小便涩秘，服导赤散，不效者用此方。
●无价散　凡黑陷欲死者，用此以应急。
用无病小儿粪，阴乾，将倾银罐二个，上下合定，盐泥固济，火煅通红，取出为末，蜜水调服一钱。一方加麝香、冰片少许。
●辰砂益元散　凡治痘热毒太甚，狂言燥渴，欲饮水者。
飞滑石（六两）　甘草末（一两）　辰砂（飞过，三钱）
上合匀。小儿每服一钱，大人二钱，灯心汤下。
是编治痘诸方，多随症立法，而不拘于成见。以上十二方，皆古今治痘之最要者，因附录以备参用。

又附治痘要方  ***************************
●水杨汤
水杨树（春夏秋用叶，冬用小软嫩枝或根须）五、七斤，入水二十斤，煎三、五沸，入盆内将儿浴之。
●三妙汤
紫苏（三两）　荆芥（一两）　芫荽乾者（一两、鲜者三两）
水二十斤，煎五、六沸，入盆内浴之。
此二方乃发痘之神方也，标不见，浴之即见，发不透，浴之即透。不灌不胖，浴之即灌浆发胖，其妙不能尽述，或加入煮酒三、二斤更妙。
●浴法
将前药为粗片，以稀布为袋，将药入袋内线扎口，入锅内煎五、七沸。用三分之二先入盆内，审儿之大小，用盆之大小相称，择不通风处，以冷酒搀入，俟凉热得宜，将儿置盆内洗之。须用旧净布两块，一人两手护儿前后心，再用两人各洗两边关节活动处。多洗多浴，水凉即以锅内余水用酒壶注之，徐徐添下。须向盆内四围浇下，免得抱儿上下也。水尽方止，约一时辰为率。见标时，头面须少洗，恐毒气犯上，洗毕用布拭乾，入暖被内卧，将所当服之药与服。如小儿力弱气亏，只洗四肢亦妙。
●六味回阳饮
附子（一钱）　炮姜（一钱）　党参　当归（各三钱）　肉桂（二钱）　炙甘草（一钱）
加胡椒细末三分，灶心土水澄清，煎药。
此方大补元阳，专治小儿气血本虚，痘疮自塌，或误服凉药，呕吐泄泻，将成慢惊，危在顷刻，速宜服此方。倘有转机，即照前慢惊各症中，当服之药与服。
●夺痒法
凡痘发痒，用花椒一两为细末，同滑石末二、三两和匀，用生绢袋盛之，摩按痒处，能夺其痒。
●菟丝子
醋浸一宿，焙乾为末，发热时，每一岁用七分，大小加减，好酒下，治小儿虚弱，宜用。壮实时勿可用，盖性味温补，如果气血不足，用此则易发易胀易灌靥，且后无馀症。
●戌腹粮
将米与犬食，取其粪，洗净炙乾研细，每两用麝香二分，名至宝丹。治痘黑陷、倒塌乾枯，神效。（膈食膈气亦治）
●消渴丹
红花子研末，煎汤饮，立止。（专治大渴症）
●莲花饮　治痘后疮痍。
牛蒡　苍术　当归　荆芥　白芍　木通　苦参（酒炒）　黄连　生地　甘草　槐花　莲花
水煎。分上中下三中，早中晚温服。
●腐草散
取多年旧屋覆墙陈草，或晒乾、或焙乾，研为极细末。凡痘扒破，将散糁之。倘遍身破损，摊席上令儿坐卧，神效。此草久经风霜雨露，感阴阳四时之气，极解疮毒，可以生肌，重复灌浆，功难尽述。
●白螺散
白螺狮（取露天墙上最高处者之壳，洗净煅过为末），治痘疮扒破，糁过他药，复扒破者。用此之后，不痒而不扒矣。
●呕吐敷法　凡痘出稀疏，但呕吐不止，药不能进者。
以白芥子研末，用酒调服。涌泉穴（即足中心），男左女右，如指头大一块，敷一、二时，吐止即去之，久则恐发泡也。
●足冷敷法
熟附子捣烂，唾津调敷两足心一、二时，即热。如两足无痘，亦用此法敷之。
经水触犯（治法）
生母触犯，则用黄土焙乾，小袋盛系裩裆中，并多用乾土置床下。
●他人触犯
则多取红月季花，悄铺席下。
以上敷足二方，乃引火下降外治之妙法。
●驱毒散
白及（一两）　红药子（五钱）　乌骨鸡骨（一钱，煅）
五味子（炒黑）
朱砂　雄黄　轻粉　牙皂末（各一钱）　大黄（二钱）
凡痈生骨节间恐成残疾之患，急用此药醋调涂，上半截即移至下。至用时须内服参耆内托散，不然，恐毒复入内，反生变故矣。（参耆内托散方见前）
●混沌如金散
鸡蛋一个，先以筛细黄土分二处。将蛋打破，以蛋白、蛋黄，各和其上，不得错乱。即将黄原做如黄，将白摊饼包黄，仍如蛋形。入灶火内烧，候烟出尽为度，不可烧焦。将土蛋研成细末，治痘痈初起。另以蛋白和醋和敷即消，成者即溃，溃者干糁即收口。倘痘烂成坑，干糁甚效。
●当归膏
当归（一两）　生地（一两）　黄腊（一两）　麻油（六两）
先将归地，入油内煎枯去渣，入腊溶化。候温搅匀，即成膏矣。
此治痘毒浸淫，及疮腐不能生肌收敛者。（并治汤火等症）
●走马牙疳方
黄连（一两）　白硼砂（一钱）　胆矾（一分）　冰片（五釐）
共研细末搽患处。此治痘后牙疳臭烂。又一方加人中白（煅），盐梅（烧存性）。
●痘症灌浆不起
用汪刺鱼两个（须活者勿破洗），取新砂锅水一小勺，将汪刺放入锅内，勿令煮熟，略一、二沸，即将汪刺捞起，水面有油须去尽。用汤放晚米一撮，勿煮糊，俟米将开放，即取汤作几次徐饮，不可急服（急则防裂）。饮尽痘浆自足，可无隐陷之虞。此方曾经试验，甚有速效。有痘陷无力，用参耆补托者，以方传之，阴功莫大焉。
●痘烂生蛆
杨柳叶（不拘多少），铺席上令卧一夜，蛆尽出而愈也。
●痘毒溃烂
小磨麻油，频时调搽可愈。
●痘疹不起　凡心胸满闷，发热命在须臾者。
白雄鸡冠上刺血五、七点，以白酒窝冲调温服。（鸡属巽属风，顶血至清至高，故能透起）
●痘疔方　柏树根皮一两，研为细末，以青油调搽。
或用雄黄一钱，紫草三钱，共研细末，胭脂汁调搽。能先以银针挑破更妙。
●痘疹后生毒
柏树根皮（煅，一两）　五倍子（煅，五钱）　绿豆粉（炒焦，一两）
共研细末，麻油调敷。初起者可消，已成者即溃。
溃后以甘草二两，白滑石（水飞过）六两，共研细末糁之。
●痘出不起　凡贫苦无力服药者。
荸荠不拘多少，捣汁和酒窝调匀，炖温服之即起。不可炖至太热。
●永不出痘
鸡卵一枚，童便浸七日，水煮食之，永不出痘。
或用白水牛蝨，一岁一枚，和米粉作饼，与儿空腹食之，能下恶粪，终身可免痘疹之患。或白鸡卵一对，入竹筒内封置厕中，半月取出，以卵白和辰砂二钱为丸，如绿豆大。每服二、三十丸，三豆煎汤调服，毒从大小便出也。（赤小豆、黑大豆、绿豆即三豆是也）
●痘闷邪语　凡出痘心烦气喘，妄语见鬼者。
不落水猪心内血（取出）和冰三分为丸，如芡实大。每服一碗，以紫草炖绍酒调服。少刻下瘀血，神气清爽，疮即红活透出矣。
此方专治痘疮黑靥恶症，医所不治者。百发百中。
●痘不快发
老丝瓜（近蒂）三寸，连皮烧存性，研末，砂糖水调服。
或荔子肉（浸绍酒）饮之（忌生冷）。或乳香一两（研细），不落水鸡心血，和丸　如芡实大，每日开水温化一丸。
如有胎毒及实火者，用贯众（一钱）　赤芍（一钱）　升麻（七分）
生甘草（八分）　淡竹叶（三片）　水一盏半，煎七分，碗温服。
●痘疮黑靥　凡痘疮黑靥灰白下陷者。
童子干粪一两，新瓦煅过，入龙脑一个，研匀，每服五分或一钱，蜜汤调下。
如腹胀危笃者，用人粪、猪粪、猫粪、狗粪各等分，腊月初旬，取埋高燥黄土窖内，至次年腊八日，取出以砂罐盛之，盐泥封固，炭火煅烧，令烟尽为度。取出为末，瓷器密封收之，研匀。一岁服二分，二岁服六分，三岁服一钱，年大照加，蜜汤调下，疮无不起。此丹种儿科逐年预治，活人不少。或用白殭蚕（炒）一两，乾荷叶（紫背炒），共研细末，以芫荽汤、绍酒调服一钱。或用墙上白螺狮壳（洗净），研末糁之。
●痘疮烦喘　凡痘疮烦喘，小便不利者。
龟甲（二两）　灯心（一把）
水一升半煎七合，分作二服。
若大小便有血者，中坏也。黑陷无脓者均难治。
●痘疮烦渴
粉甘草（一、二钱）　瓜蒌根（炙，一、二钱）
水煎服之。
如烦热者，人中白二、三钱，绍酒调服，或开水冲服亦可。
●痘疮胀痛
白芍药研末，绍酒调服五分。
●痘疹诸险症　凡痘疹危险者，或初出圆晕，乾红少润；或将透光泽，顶陷不起；或既出虽起，惨色、不明色，浆行色灰不荣；或浆定光润不消；或浆老色润不敛；或结痂而胃弱内虚；或痂落而口渴不食；或痂后生痈肿硬；或痈肿溃而敛迟，宜用保元汤加减。
黄耆（炙，二、三钱）　人参（一、二钱）　炙甘草（一钱）
生姜（一片）　川芎（八分）　当归（二、三钱）
或加桂心（五分，研冲），或加糯米一、二钱。水煎服。（此方实系虚寒者可用，如胎热受毒者宜忌用）
●癍痘倒陷（便血）　如癍痘倒陷，毒气壅遏于里，便血昏睡不醒者。
鸡子壳（初出去膜），新瓦焙研，每服五分，热开水调下，婴儿以绍酒调，抹唇舌上，并胸背，神效。
●遍身烂痘
茶叶（去梗，净）一、二斤，滚水锅内一过，即捞起。带湿铺床上，上隔草纸一层，令小儿卧于上。如天寒仍盖衣被，一宿即瘥。
●痘疮便闭　凡便闭至四、五日不解者。
肥猪膘一块，水煮熟切如豆大，食之，自然脏腑滋润，痂疮易落。
●痘疮疳蚀　凡痘疮疳蚀，脓水不绝者。
用出子蚕茧，以生白矾填满（煅枯），研末擦之。
●痘疮作痒
房中宜烧茶烟常熏之。
或痘疹难忍，抓成疮及疱，欲落不落，百花膏（用上等），石蜜（不拘多少）调和，时时以羽刷之。其疮易落，自无瘢痕。或用蝉退三、七个，甘草（炙）一钱，水煎服，亦效。
●痘疮秽气
半夏（泡七次，五两）　生姜（三两）
水煮分服。
●痘疮变黑　凡痘疮周密，甚则变黑者。
生猪猪血（一斗）　龙脑（五分）　绍酒和服。
或用穿山甲（蛤粉拌抄）五钱，每服五分，入麝香一釐，绍酒温服，即发红色。或有竹园荽草（不拘多少），绍酒同煮，抹身即转红。
●痘疮黑陷　凡痘疮黑陷，因心热血凝者。
生玳瑁，生犀角，同磨汁一合，入猪心血少许，紫草（不拘多少）煎汤。每服五匙，和匀温服。
●痘疮倒陷　凡痘疮陷顶，浆滞不行，乃气涩血凝，腠理固密，或风寒外阻所致者。
水杨柳叶五斤，无叶用枝，天流水一大锅，煎汤温浴之。如冷添汤温洗。洗毕良久，照见累起，有晕丝者，浆行也。
若力弱天寒，只洗头面手足。如屡浴不起，不治。再痘疮初出及痒塌者，皆不可浴。
此方专治痘出数日后，倒陷而设。能内服助气血药。籍此升之，其效更速，风寒亦不得而阻之矣。
●痘疮倒靥
箬叶（不拘多少，煅灰，一钱）　麝香（半釐）　绍酒温服。
或用麻黄五钱（去节），以蜜一匙，同炒存性良久，水半升煎数沸去沫，再煎至三分之一去滓，乘热服之。避风，痘自透发。加用无灰绍酒一杯同煎，其效更速。
如风寒外袭，倒靥势危者，霜后荷叶（贴水紫背者，炙乾）三两，白殭蚕（直者，炒去丝）三两，共研细末。每服五分，用胡荽（不拘多少）煎汤服之。加绍酒温服亦可。或用人牙齿（煅烧）三个存性，入麝香半釐，绍酒温服五分（作三次服）。
●痘疮口噤
啮茱萸一、二粒，擦之即开。
●疮头黑凹
荞麦面煮食即起。
●痘疮溃烂
荞麦粉，频频擦之。
或黑大豆，研末掺之。或枇杷叶，煎汤洗之。
●痘疮不收靥
墙上白螺狮（洗净煅），研末掺之即愈。（黑陷亦治）
或用象牙屑（炒）二两，古铜钱（炒黄红色），共研细末。每服七、八分，或一钱，开水调服。
●痘后生疮
黄豆（炒黑），研细末，香油调涂。
●痘疹乾黑（不起）
山楂（炒）一两研末，紫草五钱，绍酒三杯，同煮至一杯，作数次调服。
●痘后痈毒
赤小豆末（不拘多少），鸡子白调涂。
初起未成者，绿豆、赤小豆、黑大豆，等分为末，醋调，时时涂之即消。
●发搐黑陷
桃胶煎汤饮之。
或水熬成膏，绍酒化服亦可。
●痘毒入心　凡斑痘始有白泡，忽搐入腹，渐至紫黑色无脓，日夜叫乱者。
用郁金（一枚）　生甘草（二钱半）
水半碗煮乾。去甘草切片，焙研为末，入龙脑（炒）五分。每用一钱，以生猪血五、七滴，新汲水调。不过二服，甚者毒气从手足心出，如痈状，乃痊。此症五死一生，急治为要。
●防毒入目　凡出痘密者。
黄柏三、四钱，煎浓汁，以蓬头笔涂两眼。日日加厚，令眼封住，过后褪落眼中，自然目中免痘。
或用胭脂嚼汁点之。或用白芥子研末，水调涂足心，引毒从大小便出，痘疮不入目。
●痘疹入目
仙灵脾、威灵仙等分为末，每服五分，米汤调下。
●癍痘厥逆　凡痘出厥逆，因服凉药过多，手足厥冷，脉微细软弱。
乾姜（炒，二钱半）　粉甘草（一钱半）
水二锺，煎一锺服。
●眼珠出痘
三日内，以鲜蜗牛（去皮用肉）点三、四次，即移去。
或鲜白虾肉亦可。
●痘入目生翳　凡痘疮入目生翳障者。
白菊花（一两）　穀精草（一两）　绿豆皮（一两）
研极细末。每用一钱，以乾柿饼一枚，粟米泔一盏，同煮，候米泔煮尽。每日食柿三枚，浅者五、七日，远者半月见效。
或荸荠日日食之。或鸡子壳三个（烧研），入片脑少许，点之。或猪蹄爪甲（烧灰），浸汤滤净，洗之甚效。或用兔屎不拘多少，晒乾为末，每服一钱，茶汁调服即安。
●痘疹入喉　凡痘至咽喉者。
牛蒡子（炒，二钱）　桔梗（一钱五分）　粉甘草节（七分）
●水煎温服。　痘后生翳
黄丹　轻粉（等分为末）
吹少许入耳，左患吹右耳，右患吹左耳。
若隐涩泪出，久而不退者，穀精草五钱，研末，以柿饼一枚，加蛤粉五钱同入猪肝内，煮熟，日食之。或用蝉蜕（去足翅）一两，每服一钱，羊肝汤调服，每日二服。
●痘疮破烂
丝茧不拘多少，烧灰糁之。
或用陈年松花扑之。
●洗痂散　凡痘热在肌表，痂落不快者。
元参（五钱）　滑石（五钱）　绿豆粉（五钱）　松萝茶（五钱）
共研细末，绢包扑之，易脱痘痂。
●痘出不透腹痛□黑
蝉蜕（十五个，去足翅），洗净为末，每用一钱，开水调服。
或干棠毬为细末，开水调服。
●痘中有疔　凡痘中有疔，或紫黑而大，或黑坏而臭，或痘中有黑线。此症十死八九，惟牛都御史得秘传方，点之甚妙。
豌豆（四十九粒，烧存性），头发（烧灰）三分，真珠十四粒（炒研）为末。以胭脂熬成膏，先以银针挑破疔，去恶血点之，即转红色可生。
●痘后起疔
马齿苋（不拘多少）捣烂敷之，不数日拔出黑疔，如螺壳状。屡试屡验，切勿令庸医挖割误事。
●痘时出疹
红穀子（即小米带红者）熬水，不拘时服。方似平淡，功效异常。
●痘疹馀毒成走马疳
人中白（煅过，一钱）　铜绿（三分）　麝香（一分）
研极细末，先以茶洗净口牙，用指头敷药于上。
●痘时瘖发不起
芝麻五合，滚水泡，乘热熏头面即发。或用猫屎瓦上乾白者（最佳），水煎服之，即透发矣。（此方童子痨亦治）
●痘痒抓破靥
盖屋烂草，二、三年者，晒极干，研筛极细末，掺于患处。如遍身损湿，不堪坐卧者，可用二、三升推于席上，令儿坐卧亦效。
●解痘毒方
生螃蟹、飞萝面，捣烂如膏，贴患处即消。
●痘时风眼方
荆芥穗（二钱）　苍耳子（二钱）　辽细辛（二钱）　薄荷叶（炒，二钱）　防风（二钱）
煎好，倾入小磁瓶内，对眼先熏，再倾出洗之。洗后用佛前灯架上滴下柏油搽之，甚效。
●痘后发疹
观音柳五钱，煎汤去渣，候半温热，再用芫荽蘸洗即出。亦可煎汤饮之，如洗时勿涂头面，又忌夜间洗之。
●稀痘简便方
橄榄核（不拘多少），洗净打碎，连仁晒乾研细，用瓶收贮。每逢水闭相连日（历本上拣阅自悉），将末挑两、三茶匙，加糖少许，开水调服。至多次，痘即不出，虽出亦稀。
●又方　手足指甲（要本身父母者），平时收存，除夕之日取齐，置新瓦上火煅，以烟尽为度，存性，放地上除火气，研末。凤凰衣（即哺退鸡蛋壳内白皮，要腊月半前后所出新鲜者，炒微黄色，研末）、蝉退（炒研）。
以上三味，依指甲轻重为度，等分研匀。除夕夜，用开水调与儿食之，一连三年，服过三次，永不出痘。如一、二年内即遇痘出，亦必稀少，保无他患。
●扁鹊稀痘三豆汤
赤小豆　黑小豆　绿豆（各三碗）　小甘草（三两，切片）
用新竹筒一个，两头留节，开一小孔，削去竹青，入甘草于筒中，以木尖布裹塞孔，熔腊封固，放粪坑内百馀日，取起。将筒洗净，晒乾取出甘草，用长流水八碗，雪水更佳，与甘草、三豆同煮透熟。滤起豆晒乾，以汁尽为度。磁瓶收贮，每日以豆一小杯，水一大杯，砂罐内煮，连汤与豆食之。预食能稀痘，临症服能解毒清火，更为相宜。
●痘不起浆　凡痘至七、八、九日无浆者。
生捉大虾蟆三个，要肚皮红色者为佳。用布包其身爪，只留头在外，手持虾蟆，使其口与出痘者之口相对，约一顿饭时久，将虾蟆放去，再与第二个如前法为之。连用数个，则浆自起满足，屡试屡验。
●痘后馀毒
马齿苋（不拘多少，晒乾）　生绿豆（五钱）　赤小豆（五钱）　石膏（五钱）
共研细末，猪油调搽患处。
●瘖发不起　凡瘖发不起，气喘欲死。
用芝麻五合，以沸汤泡之，乘热熏头面即发。诚起死回生之妙法也。
瘖㾩药酒
青松毛（三两）　川芎（一钱）　当归（二钱）　白芍（一钱五分）　黄芩（一钱五分）　生地（三钱）　香附（三钱）　陈皮（二钱）　牛膝（二钱）
以上等味，用夏布袋装之，以绍酒两壶，将药浸内，蒸一炷香，待冷。每日饭后，温酒随量饮。外以盐卤浸桃汁擦之，甚验。

痘疹照法并避忌  ***************************
●纸捻照法
用学书竹纸，或烧钱草纸，烘乾，作捻子，如小指大，蘸青油于灯上往来熏炽，令纸条无泡不瀑吒。又饱蘸油，略熏炽，令油无泡，即点捻子。将患者房窗门闭令黑暗，看其左颧有何色点，右颧有何色点，中庭有何色点。观两颧，宜以捻子在两耳边，及鼻边平照。观中庭宜以捻子在两目角边平照，看其皮中，历历可指，是赤是紫，是块是点，晓然平白。若是麻症，则浮于皮外，肉外无根；若是痘疹，根在肉内极深。若以捻子当颧及中庭正照，则暗而不见。捻子有灰，即掐去令明。如此照之，病情在内者，可以预见，若以天日光观之，亦不见矣。
●避秽气
腋下狐臭气　房中淫液气
行远劳汗气　沟粪浊恶气
妇人经候气　诸疮腥臭气
砒硫蚊烟气　误烧头发气
吹灭灯浊气　柴烟鱼骨气
葱蒜韭薤气　煎炒油烟气
醉酒荤腥气　麝香燥秽气
●守禁忌
生人往来　詈骂呼怒
对梳头　对搔痒
勿扫地　勿对谎言
勿使僧道师巫入房　勿对饮酒歌乐
以上诸避忌，谨之则重可变轻，不谨则轻变重矣。

慢惊秘诀  ***************************
（古谓之阴痫，俗谓之天吊风）
慢惊与急惊全相反。急惊之症，小儿气体壮实，前数日发烧，今口鼻中气热，大便结，小便臊，忽而惊风大作，喉中多有热痰。用抱龙牛黄等丸，下喉即醒，再用清热消导之药，一剂而安。慢惊则总由病后气血不足，虚极生风，非脾胃双补，姜桂同进，断不能愈。凡小儿既成此症，于后开条目，必有数处，相合者，即宜放心，照方服药也。
慢惊之症，缘小儿吐泻得之为最多，或久疟久痢；或痘后疹后；或因风寒饮食积滞，过用攻伐伤脾；或秉赋本虚；或误服凉药；或因急惊而用药攻降太甚；或失于调理，皆可致此症也。其症神昏气喘；或大热不退，眼开惊搐；或乍寒乍热；或三阳晦暗；或面色淡白青黄；或口唇虽开裂出血，而口中气冷；或泻利冷汗；或完穀不化；或四肢冰冷，至腹中并气响，喉内痰鸣，角弓反张，目光昏暗，此虚症也。俗名谓之天吊风、虚风、慢惊风、慢脾风，皆此症也。若治风而风无可治，治惊而惊亦无可治，此实固脾肾虚寒，孤阳外越，元气无根，阴寒至极，风之所由动也。治宜先用辛热，再加温补，盖治本即所以治标也。凡小儿一经吐泻交作，即是最危之症。若其屡作不止，无论痘后、疹后、病后，不拘何因，皆当急用参术以救胃气，姜桂参熟等药以救肾气。不惟伤食当食救之，即伤寒伤暑亦当急救。盖其先虽有寒暑实邪，一经吐泻，业已全除。脾胃空虚，仓廪空乏，若不急救，恐虚痰上涌，命在顷刻矣。
慢惊吐泻，脾胃虚寒也；身冷阳气抑遏不出也；鼻孔煽动，真阴失守，虚火烁肺也；面色青黄及白，气血两虚也；口鼻中气冷，中寒也；大小便清白，肾与大肠全无火也；昏睡露惊，神气不足也；手足抽掣，血不行四肢也；角弓反张，血虚筋急也；乍热乍凉，阴血虚少，阴阳错乱也；汗出如洗，阳虚而表不固也；手足瘛瘲，血不足以养筋也。囟门下陷，虚至极也；身虽发热，口唇焦裂出血，却不喜饮冷茶水，进以寒凉，愈增危笃，以及所吐之乳，所泻之物，皆不甚消化，脾胃无火可知；唇之焦黑，乃真阴之不足也。
凡因发热不退，及吐泻而成者，总属阴虚阳越，必成慢惊，并非感冒风寒发热可比，故不宜发散。治宜培元救本，加姜桂以引火归源，必先用辛热，冲开寒痰，再进温补，方为得法，经验二方列后。
●逐寒荡惊汤
胡椒（一钱）　炮姜（一钱）　肉桂（一钱）　丁香（十粒）
上四味，研为细末，以灶心土三两煮水，澄极清煎药，大半茶杯频频灌之。按服后方，定获奇效。
此方药性温暖，专治小儿气体本虚，或久病不愈，或痘后疹后，或误服寒凉，泄泻呕吐，转为慢惊。速宜服此，能开寒痰，宽胸膈，止呕吐，荡惊邪，一两剂后，呕吐渐止，即其验也。认明但系虚寒，即宜服之，不必疑畏。
●加味理中地黄汤
熟地（五钱）　当归（两钱）　萸肉（一钱）　枸杞（二钱）　白术（三钱）　炮姜（一钱）　党参（二钱）　炙草（一钱）　枣仁（二钱，炒研）
肉桂（一钱）　破故纸（二钱）　炙耆（二钱）
加生姜三片，红枣三枚，胡桃二个，打碎为引，仍用灶心土二两，煮水煎药。取浓汁一茶杯，加附子五分煮水搅入，谅儿大小分数次灌之。
如咳嗽不止者，加粟壳一钱，金樱子一钱。如大热不退，加白芍一钱。泄泻不止，加丁香六分，只服一剂，即去附子，用丁香七粒，隔二三日，只用附子二三分。因附子太热，中病即宜去之。如用附子太多，则小便闭塞不出；如不用附子，则沉寒脏腑，固结不开。如不用丁香，则泄泻不止。若小儿虚寒至极，附子又不妨用至一两钱。若吐泻不至，已甚，或微见惊搐，胃中尚可受药，吃乳便利者，并不必服逐寒荡惊汤，只服此药一剂，而风定神清矣。如尚未成惊，不过昏睡，发热不退；或时热时止；或日间安静，夜间发热，以及午后发热等症，总属阴虚，均宜服之。若新病壮实之小儿，眼红口渴者，乃实火之症，方可暂行清解。但果系实火，必大便闭结，气壮声洪，且喜多饮冷茶水。若吐泻交作，则非实火可知矣。
此方助气补血，却病回阳，专治小儿精神已亏，气血大坏，形状狼狈，瘦弱至极，皆可挽回，如法浓煎，频频与服，倘大虚之后，服一剂无效，必须大剂多服为妙。然所用之药必另包过戥，如法炮制，方可取效也。
凡慢惊一症，前方论之甚详，惟虚寒由脾泻致惊者，治无不愈，而胎火受深，兼感风邪，及因惊而起者，未及专人。兹有友人，特将屡试屡验神方，嘱为附列于后，则急慢惊风一症不患有失也。患此症者，必须认明急慢，照方治之，断不可妄为加减。
●急慢惊神效方
大地龙一条（即蚯蚓），用竹刀齐线切断，勿破肚肠。前断跳者是首，后数伸缩不跳者是尾。急惊用首段，慢惊用尾段，加钩藤勾四钱，清水半饭盂，煎作一茶杯，温服即愈。甚者再服一剂立验。
●外治开窍方　凡牙关紧闭不开者。
用生半夏（一钱）　皂角（五分）
研极细末，用管吹入鼻即醒。
或用猪牙皂角、明矾各等分，亦为极细末，每服二匙，白汤调下。如不可灌，用末吹鼻内亦可。

急惊风方法（古谓之阳痫）  ***************************
●急惊症候　凡急惊之候，身热面赤，搐搦上视，牙关紧硬，口鼻中气热，痰涎潮壅，忽然而发，发过容色如故。有偶因惊吓而发者，有不因惊吓而发者，然多是身先有热而后发惊搐，未有身凉而发者也，此阳证也。盖热盛生痰，痰盛生惊、生风，宜用凉剂以除其热，而化其痰，则惊风自除矣。切不可用辛燥等驱风药，反助心火而为害也。当其搐溺大作时，但可扶持，不可把捉，恐风痰流入经络，或至手足惊挛也。又不可惊慌失措，辄用艾火灸之，灯火烧之，此阳症大不宜于火攻。曾见有用火攻而坏事者矣。戒之戒之。此症虽急，若从容服清凉之剂，调理自可平安，不可听信时医，峻用攻击，如巴豆、轻粉之类，以取速效，伤害不小。古谚云：急惊风慢慢医，此迩言之切当而可用者也。
凡急惊有八候，不可不知，搐搦掣颤反引窜视是也。搐者两手伸缩；搦者十指开合；掣者势如相扑；颤者头偏不正；反者身仰向后；引者臂若开弓；窜者目直似怒；视者睛露不活，是谓八候也。（身仰向后即所谓角弓反张也）
●惊搐痘与惊风相似辨误　凡欲出痘疹者，先身热惊跳搐搦，此似惊风而非惊风也，最宜辨认，当服发散药，切不可误作惊风治之。
●清热镇惊汤
连翘（去心蒂，研碎）　柴胡　地骨皮　龙胆草　钩藤　黄连　山栀仁（炒黑）　片芩（酒炒）　麦门冬（去心）　木通　赤茯苓（去皮）
车前子　陈炽实（炒，各四分）
水一茶锺零五分，煎至七分温服，小儿分作数次服。
●加减凉膈散
连翘　片芩　山栀仁（炒）　枳实（炒）　前胡（各五分）　大黄（酒炒，一钱）　薄荷　甘草（各二分）
水一锺煎五分。三岁以下者，分二、三次服之，微利一、二次，痰热自退。若已通利则不必尽剂。
●宣风散
陈皮（去白为末）　槟榔末（各五分）　甘草末（二钱五分）　黑牵牛（四两半生半炒，取头末一两二钱五分）
以上四味和匀，一岁以下服三分，二岁以上服五分，五岁以上服七分，俱用蜜汤调服，微利一、二次为妙。
服前药而痰热未除者，后二方随用一方微利之。若前方已效，则后二方不必服。
辰砂益元散、抱龙丸、牛黄丸等药，急惊俱可用，若慢惊切不可用之。


卷四  ——————————————————————————————————————————————————————————————————————————————————————————

治各种痧症疫疠中寒中暑等症  ***************************
大凡痧症各有不同，而脉之细软沉迟，与虚损脉象相同。庸医不察痧脉，误认为气血两亏，大用补剂，无不垂危。殊堪痛悯。特列痧症瘟疫时气一门，以示误认为虚损者之一助云尔。
●黑痧　凡立时昏倒，微觉肚痛，面色黑胀，不呼不叫，过两三时不救，又曰满痧。
急用荞麦焙乾、研碎，去皮、为末，温酒调服三钱。重者再服，自愈，忌茶。
●阴阳绞肠痧　凡腹痛手足冷，手有红点，名曰阴绞肠痧。
以灯草蘸油点火，焠其红点。用明矾末三钱，开水调服。
凡肠腹俱痛，手足俱暖，名曰阳绞肠痧。宜针刺其手指爪甲一分半处出血，亦服明矾取吐，即愈。切不可进穀食，若吃粥与米汤，即死难救矣。
●乌痧胀
真麻油一锺，温服，取吐即安。
●痧症垂危尿屎已出
顶发数（十根，烧灰）　白矾（研，二钱）　阴阳水（一碗）
调服取吐。
或用生芋艿二个，捣烂，放病人口内，嚥下即醒。醒后再吃数片。又将盐置刀头烧红，淬入水中，乘热灌下，死者亦活。或用生芋艿二个，捣烂灌下。置病人于地，以热尿浇肚脐眼亦可。
●中暑　凡盛暑之时，忽然昏晕跌倒，气欲绝者，名曰中暑。
急取道路热土一块，大蒜四、五个，剥净衣皮，共捣烂。以新汲井水和匀，去渣灌之即愈。
或用皂荚一两，烧存性，甘草一两，微炒为末。温水调一钱，灌之。
●中寒　凡感冒寒邪，头疼身痛，强硬拘急，恶寒呕吐。或腹痛，及伤寒发热，头疼恶风，无论内伤生冷，胸膈胀满，外感风寒，湿气行于经络，腰脚痠痛，及妇人难产，经水不调，气壅不通等症，均治。
白芷（七分）　川芎（七分）　姜制仙半夏（七分）　官桂心（七分）　白茯苓（八分）　桔梗（八分）　当归（三钱）　白芍（绍酒炒，一钱五分）　枳壳（五分）　川厚朴（姜汁制，三、五分）　乾姜（八分，炒）　陈皮（六分）　麻黄（三分）　甘草（清炙，五分）　茅山苍术（米泔水炒，二钱）　葱白头（三个）　生姜（三片）
清水煎热服之。如调经，前方加陈蕲艾（醋炒）一钱。
●中风试生死　凡昏倒不语，不省人事，牙关紧闭，汤水不入者。
生天南星（一钱）　生半夏（一钱）　北细辛（研极细，一钱）　猪牙皂（一钱）　好麝香（一分）
共研极细末，以此药用少许，吹入鼻中，有嚏者可治，无嚏者不治。
●又方　凡中风痰厥，昏迷卒倒，不省人事，气欲绝者。
用巴豆（去壳），纸包捶油出尽，去豆用纸作捻。或加牙皂末燃烧，熏入鼻内，即醒，可治。
●缠腰痧　凡一时昏倒，腹痛眩晕，腰间如有绳缠急者。
以真麻油一盏，灌下得吐，得愈。
●痧胀诸忌　凡痧胀，忌食姜、茶、烟、酒及热粥；用药忌甘草、紫苏、半夏，总以提利极透为要。
用香草嫩头七个，食盐少许，冲汤凉服，气通自愈。（如寨痧宜服姜汤）
●一切伤暑　凡暑月贪凉卧湿，或生冷不节，真邪相犯，以致吐利。或发热头疼，体痛，或心腹痛，或转筋，或乾呕，或四肢逆冷，或烦闷欲死，均可治之。
用香薷（一斤）　厚朴姜汁制（半斤）　白扁豆（微炒，半斤）
锉散。体虚者，每日服一、二钱；体实者，每日服四、五钱。用水二盏，绍酒半杯，煎至半盏。以前散药入碗中，调和，俟水冷，连进二服立效。
●暑月暍死　凡中暍猝死者。
急取地浆水一升饮之，甚妙。
或以热土围脐傍，令人尿脐中。仍用热土一大块，大蒜五、六个捣烂，去滓，热水调灌即活。当以热汤徐徐灌之，少举其头，令汤入腹，即醒。
●伏暑发热　凡作渴呕恶，及赤白痢、消渴、肠风、酒毒、泄泻诸病。
黄连一斤切片，以好绍酒二升半，煮乾焙研，糊丸如梧子大。每服二、三钱，熟水调下，每日三服。
●太阳中暍　凡身热头痛，而脉微细弱极，此夏月伤冷水，水行皮中所致。
瓜蒂七个，水一升，煮至五合。顿服，取吐即愈。
●黄疸痧　黄疸痧一证，古人多言为湿热，及有五疸之分者，曰黄疸，曰谷疸，曰酒疸，曰劳疸，曰黄汗，皆未足以尽之。而不知黄之大要有四：曰阳黄，曰阴黄，曰表邪发黄，曰胆黄。此四黄症，人往往忽之，其害匪浅，惟景岳论之甚详。余特将各种疸症，罗致之、明辨之，对症服药，自无不治。
●阳黄痧症　凡因湿多成热，热则生黄，此即所谓湿热证也。然其证身热烦渴，或躁扰不宁，或消穀善饥，或小水热痛赤涩，或大便闭结，其脉必洪滑有力。此证不拘表里，或风湿外感，或酒食内伤，皆能致之。但察其元气尚强，脾胃无损，而湿气果盛者，宜清火邪利小便，湿热去而黄自退。
凡积热闭结，小水不利，或致腰腹下部极痛，或湿热下利，黄疸滋血，邪热蓄血，腹痛淋闭等证，宜用大分清饮。
茯苓（二钱）　泽泻（二钱）　木通（二钱）　猪苓（一钱）　栀子（一钱）　枳壳（一钱）　车前子（一钱）
水一锺半煎八分，食远温服。
如内热甚者，加黄芩、黄柏、龙胆草之属（只须加一味）。如大便坚硬胀满者，加大黄一、二钱。如小水不利，热甚者，加茵陈二、三钱。如邪热蓄血腹痛者，加红花一钱五分、青皮一钱五分。
凡挟热泄泻热痢，口渴喜冷，小水不利，湿热闭涩疸症。
茵陈（三钱）　焦栀子（三钱）　泽泻（三钱）　青皮（三钱）　甘草（一钱）　甘菊花（二钱）
水三、四锺煎两锺，不时陆续饮之。治热泻者，一、二服可愈。
●阴黄痧症　凡阴黄症，多由内伤不足，不可以黄为意，专为清利。此症宜调补心脾肾之虚，以培血气，血气充足，则黄必尽退。
人参（二钱，如无力用潞党参七、八钱代之）　白术（二钱）　茯苓（二钱）　炙甘草（一钱）　加黑枣（七个）　煨生姜（三片）
水煎服。
若元气虚不至甚，而兼多寒湿者，茵陈五苓散方加减用之亦可。
●伤寒表邪黄疸痧　凡表邪未清，而湿热又甚者，其证必表里兼见，身面悉黄者俱是。
用茵陈蒿末（一钱）　焦栀子（三钱）　泽泻（三钱）　青皮（三钱）　甘草（一钱）　甘菊花（二钱）　白茯苓（二钱）
水煎温服。
若内热甚而表邪仍在者，前方加柴胡五分、白术一钱、猪苓一钱、山楂一钱、煨荔核七个，去甘菊花，水煎温服。
若但有湿热内实，胀闭等症，而外无表邪者，及谷疸发热不食，大小便闭，或食即头眩，宜用茵陈九钱，大黄四钱五分，山栀一钱五分，分作二服。水二锺煎八分，食远温服。
若因内伤劳倦致染伤寒者，亦多有发黄之症。但察其本无湿热实邪等症，即当以治阴黄疸之法，调补治之。若只知攻邪，则未有不败。故孙真人曰：黄疸脉浮者，当以汗解之，方用桂枝加炙黄耆汤煎服，此即补虚散邪之法也。
●胆黄疸痧　凡胆黄症，皆因伤胆而然。胆既受伤，则脏气之损败可知，若非修缉培补，则必致决裂。故凡遇此症，务宜大用甘温，速救元气。然必察其所因之本，或兼酸以收其散亡，或兼涩以固其虚脱，或兼敛以镇其失守之神魂，或开导以释其不解之疑畏。凡用诸药，大都宜同阴黄证治法，当必有得生者。若治此症，而再加克伐，清湿利水，则真如压卵矣。
治黄疸痧之法，本宜清湿利小便，然亦有不宜利者。当细察其病症脉象，可照各方治之。
●谷疸
《金匮要略》曰：趺阳脉紧而数，数则为热，热则消穀；紧则为寒，寒即食满。尺脉浮为伤肾，趺阳脉紧为伤脾，风寒相搏食谷即眩。穀气不消，胃中苦浊，浊气下流，小便不通，阴被其寒，热流膀胱，身体尽黄，名曰谷疸。此症寒热不食，食即头眩，心胸不安，因饮食伤脾，久久发黄者是。
宜用茵陈（九钱）　制大黄（四钱五分）　山栀（一钱五分）
分作二服，每服，水二锺煎八分，食远温服。
●劳疸　凡额黑微汗，手心足心热，薄暮即发，膀胱急，大便溏黑，名曰劳疸，又名女劳疸。此症因大热大劳，男女交接所致。身目俱黄，日晡发热恶寒，小腹满，小便难。
用猪油熬膏半斤，乱发如鸡子大三团，和煎，发消药成。分两次服，黄病从小便出也。
若非因交媾所致，发热恶寒，小腹急，大便溏。用滑石一钱，石膏一钱，研末，大麦汁服，小便大利者愈，腹满不利者难治。
●黄汗　凡汗出染衣，色如黄柏汁者，身体微肿，名曰黄汗。
用生茅根一把，切细以猪肉一斤，合作羹食，自愈。
或用山豆根末，水服二钱。若带蛊气，以绍酒温服。
●黄疸　凡身面眼目黄如金色，小便黄而无汗者，曰黄疸。此症寸口无脉，鼻出冷汗，腹膨形如烟燻，头摇视直，环口黧黑，油汗发黄，久之变黑者，不治。若喜睡吐涎，用茵陈蒿（一、二钱）　白藓皮一、二钱，水二锺，煎服，每日二服自愈。
或薏苡根煎汤，频服亦治。若睛黄、小便赤，用生蔓菁子末，热水服亦可。或用丝瓜蒂四十九枚，丁香四十九枚乾锅内烧存性为末，吹鼻，取出黄水。（亦可揩牙追涎）
●酒疸　凡心中懊痛，足胫满，小便黄，饮酒发赤黑黄斑，食时欲吐，鼻燥，名曰酒疸。
其脉浮者先吐之，其脉沉者先卞之，再用炙黄耆二两，水兰（即泽兰）一两，为末，绍酒温服。夫病酒必小便不利，心中热，足下热，是其症也。
●脾劳黄疸
青矾（四两，煅透）　当归（四两，好绍酒浸七日焙炒香）　百草霜（三两，研末）
以袋盛之，入酒瓶浸三、四日，煎熬为丸，如梧子大。每服五丸，重者七丸，温水下。一月后黄尽去矣。
●血症黄肿
绿矾（四两）　百草霜（一升）　面（半斤，炒）
为末，砂糖和丸，如梧子大。每服二、三十丸，食后姜汤下。
●食劳黄病
丝瓜连子烧存性研末，每服二钱。因食面得病，面汤下。因饮酒得病，温酒下。连进数服自愈。
●黄病　凡面目及遍身皆黄，小便赤，心烦口乾者。秦艽（三两）　牛乳（一大升）
煮至七合，作数次温服。
●热黄便结
芜青子捣末，水和绞汁服。少顷，当泻一切恶物（沙石草发并泻出）。
●时疾黄疸　狂闷烦热不省人事者。
大瓜蒌实（黄者）一枚，以新汲水九合，浸淘取汁。入蜜半合，朴硝八分，作二次服便瘥。
●妇女黄疸　凡经水不调，房事触犯，以致黄疸者。
白矾（五钱）　黄蜡（五钱）　陈橘皮（三钱）
研末化蜡为丸，如梧子大，每服五十丸。以当归三钱（绍酒浸洗），川芎八分，酒炒红花一钱，煎汤吞丸。
●内热黄疸
地丁一两研末，以好绍酒冲服，每服三钱。再用生姜切片，时时周身擦之，其黄自退也。
或加茵陈蒿末，不拘多少，同擦尤妙。
●里水黄肿　凡一身面目黄肿，其脉沉细，小便不利者，名曰里水黄肿。急用甘草麻黄汤主之。
麻黄四两，水五升，煮至三升，去沫渣。加生甘草二两，水二升，与前煮麻黄汤同熬至三升光景，不必煎矣。每服半碗，汗出自愈。宜避风寒。
●喘满黄疸　凡小便自利气多喘满者。
仙半夏（半斤）　生姜（半斤）　水（七升）
煮至一升半服之。
前有人气逆喘急而死，幸心下尚暖，急以此方，煎汤灌入少许，即活。
●黄疸尿赤
用乱发不论多少，煅灰，每次水调服一钱，一日三次，真良方也。
●腹胀黄肿　凡肝木气盛，木来剋土，其症必心腹满胀，或黄肿如土色，急服此方。能助土益元，无不立验。故胀满黄肿，及疟痢、疳疾，均治。
茅山苍术（二斤，米泔水浸二宿），皂矾（一斤，醋炒煅成赤色。矾色本绿味酸，煅烧则赤能入血分，平肝又能化燥湿之痰涎，利小便消食谷），黄酒（四两）　浸面曲（四两，晒乾）
入瓶，火煅为末，调醋为丸，如梧子大。每服三、四十丸，米汤吞服，一日二次服之。时珍常以此方加平胃散，治一贱役，果有神验。
●黄疸变黑　凡医所不治者。
急用土瓜根捣汁，平旦（即天明时）温服一碗，午刻黄黑水当从小便出。不出，再服自瘥。
●黑疸危症
瓜蒌根一斤，捣汁温服，随有黄水从小便出。不出再服。
●食茶叶面黄
红花椒（不拘多少），炒研末为丸，如梧子大，每服七、十丸，茶汤下自退。
●瘟病食劳
杏仁（五两）　绍酒（一杯）　水（三碗）
煎服，汗出自愈。
●伤寒瘟疫　凡已发、未发者。
梨木皮（一两）　生甘草（一两）　黄秫谷（一合）　锅底煤（一钱）
共研为末，每二、三钱，开水调服，每日三服即解。
●卒暴诸病　凡中风、中暑、中寒、中气、中毒、中恶，及乾霍乱，一切卒暴之症。
生姜汁（一杯）　童便（二杯）
同调温服立解。盖生姜能开痰下气，童便能滋阴降火也。
●阳毒发狂　凡阳毒瘟毒，热极发狂发斑，大渴倍常者（阳毒即暑毒也）。
急用小麦奴（一钱）　梁上尘（一钱）　釜底煤（一钱）　灶突墨（一钱）　黄芩（一钱）　麻黄（四分）　硝黄（四分）
以蜜丸，如弹子大，用水化服，或汗出，或微泻即愈。夫麦乃心之苗，属火，而奴则麦质将成，为湿热所蒸上黑霉者，与釜煤、灶突，同取火化之义，诚急救经验之良方也。
●瘟病头痛　凡瘟病初起，头痛肚热脉大者。
以小蒜一斤，杵汁三合，温服。再服一、二次便愈。
或用生样木，削去黑皮，取里白者切片一升，水二升五合，煎汁，每服八合自瘥。
●时气欲死
大钱一百文，水一升，煮至八升，入麝香末三分，频饮，或吐或下即愈。
●天行时疾
枣仁二十七枚，煎服而愈。
前有陈孜如痴人一般，袁仲阳敬事之，孜曰：今春当有疫疾，可服枣核中仁二十七枚。后果得时疾，服之即愈。又云：天时不正，常服枣仁，百邪不敢于犯。仲阳服之有效，则枣仁果有治邪之说矣。
●时气烦闷
生藕汁（一盏）　生蜜（一合）
和匀服之。
●天行发斑　凡天行斑疮，须臾遍身皆戴白浆，此恶毒时气也。
急煮葵叶不拘多少，以蒜韭啖之即止。
●避疫疠法
常以向东桃枝，煎熬汤浴之，自解。松叶细切，绍酒温服，每日三服，能避瘟疫。
●天行热病　凡天行热病，伏热，头目不清，神志昏塞，及诸大毒者。
以船底苔五两，和酥饼末一两五分，面糊丸如梧子大。每日温酒调吞三、四十丸，自解。
●邪恶不染
五月五日午时，多采苍耳嫩叶，阴乾收之。临时为末，冷水调服二钱，或水煎服，能避邪恶。
●时行热毒
浮萍（一两，四月十五日採之）
麻黄（五钱，去根节）　真好桂心（去皮，五钱）　附片（炮制，五钱）
四物捣研细筛，每服一钱，以水（一锺）　生姜五分，同煎至六分。和渣热服，汗出乃瘥。
凡恶疾疠疮遍身者，将前方浓煎，出汗，洗浴多效。此古方之历验奇效也。
●虾蟆瘟　凡天行时气，面色红赤，头顶肿大，名虾蟆瘟。
以金线龟捣汁，水调，空心炖服极效。
或用靛花（三钱，染坊有此物，出在福建。大头瘟亦治），细研，和鸡蛋清一个，烧酒一杯，调服。再将侧柏叶不拘多少，捣自然汁调蚓泥，敷顶肿处。
●大头瘟　凡头面肿大如斗，二目难开，危急者。
牛蒡子（炒研）
黄甘菊花（三钱）　荆芥穗（三钱）　龙胆草（三钱）　黄柏梢（三钱）　羌活（三钱）　防风（三钱）　白芷（三钱）　苦桔梗（三钱）　连翘（去心净，三钱）　蔓荆子（去蒂净焙，三钱）
薄荷叶（三钱）　藁本（三钱）　元参（三钱）　升麻（三钱）　川芎（三钱）
生甘草（三钱）
上药共合一处，入净砂锅内，注井水十碗。在病人房内，炭火漫熬，至五碗为度，去渣。将病者仰卧，徐徐灌之，勿令间断，服完其肿自消。须善调养数日，再服一剂，必无后患。
●黄胖病
马兰头根（不拘多少），杵汁半碗，冲绍酒服之。每日一次，半月即愈。
●瘟疫伤寒时症　凡饭后气恼，心口胀闷，填塞不舒者。
上好蒸酒（不拘多少），炖热。将布二块，蘸酒自胸向下擦抹。如布冷即换热布，轮替擦抹。如此数次，滞气下通，即能大便而痊。
●狂走伤寒瘟症
用出过小鸡蛋壳（不拘多少），泡汤服之即睡。
●雾露瘴气　凡头痛、心烦、项强、颤掉、欲吐者。
新猪尿（二升）　绍酒（一升）
绞汁炖服，汗出自愈。
●预辟瘴疠
桃仁（一斤）　吴茱萸（四两）　青盐（四两）
同炒熟，以新瓶密封。七日取出，拣去茱、盐。将桃仁去皮尖，每嚼三十枚，瘴疠不染，山居尤宜服之。
●山岚瘴气
犀角磨水，服之甚良。
或水调服麝香三分，亦解。或羚羊角末，水调服一钱，亦可。
●辟瘟丹
红枣（二斤）　茵陈（切碎，八两）　大黄（切片，八两）　加水安息更妙（系外洋来者大药店方真，如无亦可不用）
上药三味，合放一处，清早常烧，能却时症瘟气。
●除瘟救苦丹　专治一切时症、伤寒感冒，无论已传经未传经。大人每服一丸，小儿半丸，凉水调服，出汗即愈，重者连进二服。未汗之时，切不可食热汤热物，汗出之后不忌。此丹百发百中，奇效无比。有力者宜修合以济世，功德无量。
爪儿天麻（一两二钱）　麻黄（一两二钱）　乾姜（炒，一两二钱）　松萝茶（一两二钱）　绿豆粉（一两二钱）　生甘草（八钱）　朱砂（飞过，八分）　雄黄（飞过，八分）　生大黄（一两）
上药共研细末，炼蜜为丸，如弹子大，收磁罐内，勿令泄气。患此症者，可照服之。
●痧症起生丸　专治一切危急痧症，每服五粒，重者七、九粒，或十三粒，含舌上，觉麻，用凉水吞下，或津咽亦可，立效如神。若遇轻痧，只须三颗，时宜备带，便于救济。务须乾燥，毋使霉⿰圭主，实有回生之功。
真茅山苍术（一两二钱）　子丁香（一两）　雄黄（水飞净晒燥，八钱）　大劈砂（水飞净晒燥，九钱）　麝香当门子（二钱）真蝉酥（切薄片燥透，磨取净细末，四钱）
上药各取净细末，秤准分两，五月五日午时和匀，以堆花烧绍酒法丸，如细绿豆大，灰燥瓶收藏，勿使出气。
●痧疫瘴疠菩提丸　专治时行瘟疫诸病，不服水土，山岚瘴气等症
紫油厚朴（姜汁制炒，十两）　真茅山苍术（炒，十两）　仙半夏（姜汁制炒，十两）　陈皮（十两）　砂仁（十两）　枳壳（炒，十两）　香附（绍酒制炒，十两）　白茯苓（十两）　白扁豆（十两）　黄芩（绍酒炒，十两）　藿香（十两）　南薄荷（十两）　紫苏叶（十两）　山楂肉（炒，十两）　神麴炒（十两）
麦芽（炒，十两）　生甘草（十两）
上药各十两，共为末。用鲜荷叶十两，煎浓汤为丸。每丸重三钱，大人一丸，幼者半丸。此方屡试屡验，无论大小男妇，疫瘴重者，每服二丸。
凡时行瘟疫，发热恶寒，头痛身痛，胸腹胀满，每用一丸，生姜汤调服，忌荤腥油腻。
凡暑症，肚痛泄泻，口渴发热，小便不利，大便下血，用藿香冲汤调服，忌油腥。
凡霍乱吐泻，搅肠痧，腹痛转筋，用胡椒七粒敲碎，绿豆四十九粒，煎汤。取用一丸调服，忌姜汤米汤。
凡疟疾寒热往来，用白开水，加生姜捣自然汁，调化一丸，热服，忌荤腥。
凡咳嗽多痰，百部五分煎汤，入生姜一片，调化一丸服之。
凡红白痢疾，腹痛下坠，车前子二钱，煎汤调化一丸服之，忌鸡肉。
凡伤食、痞满泄泻，生姜冲汤调化一丸服之。
凡感冒风寒，或水土不服，山岚瘴气杂症，生姜冲汤调化一丸服之。如途中无引，白开水调服亦可。孕妇忌服，恐动胎致坠，切戒切戒！
●乌痧胀
丁香、雄精、苍术、朱砂各等分为末，再取蟾酥亦等分切片，绍酒浸，研浆，和前药末捣为丸，如芥子大。晒乾藏贮，温茶送咽七粒，立苏。
●阴阳痧症
凡阴痧腹痛，手足冷，看身上有红点，以灯草爆之，阳痧腹亦痛，而手足暖，用银针刺指甲出血。不拘阴痧阳痧，只用食盐二斤，炒热，用青布裹作二包，背上熨之，冷则易，或脐上亦可。
●痧胀
急将病人头顶红发拔去，腿弯指头刺血出。将口抉开，用白鸭脚花（三枝，泡汤灌之），即活。（开花时连根叶风乾收贮，以便救急）
如腹痛难忍，以白扁豆叶三十张，捣汁冲井水服，立验。
●吊筋吊脚痧　凡两足不仁，畏冷筋抽。
急用布将膝下紧紧扎住，两膝后委中穴刺出恶血，一面将绿豆擦顶心，再将绿豆滑石煎服，迟则不救。此病初起，急将病人头发打开，用真绿豆粉、井水调匀，不住手擦头顶心上。再用绿豆、滑石粉二味，井水调服即安。
●避吊痧预服可免
生香附（三钱）　陈皮（一钱五分）　苍术（一钱）　苏叶（二钱五分）　甘草（生，一钱）　生姜（三片）　加葱头（三个）
水煎服，方药平淡，治愈不少。
●绞肠痧痛难忍
食盐（炒）一撮，阴阳水一钟调服（半碗汤、半碗水和匀，名阴阳水）。腹痛稍止，即服藿香正气散。
藿香　白芷　桔梗　半夏（姜汁制）　紫苏　陈皮　白术（炒）　大腹皮　厚朴（姜汁制，各一钱）　炙甘草（五分）　生姜（三片）　黑枣（二枚）
水煎温服。此散治四时不正之气，水土不服，脾胃不和，吐泻腹痛，饮食停滞，恶心胸满等症。
●吕祖治疫方
柴胡（绍酒炒，四两）　麦芽（炒，六两）　苏叶（三两）　青木香（二两）　冬术（二两）　白芍（一两）　冬椿米（一斤）　白扁豆（炒，四两）　神麴（二两）
糯米煮汤为丸，如桂圆大，姜汤调服。
●大头虾蟆瘟
殭蚕（白，二两）　姜黄（二钱五分）　蝉蜕（二钱五分）　大黄（四两）
共为细末，姜汁打糊为丸，重一钱一丸，大人一丸，小儿半丸，蜜水调服。如颈脸皆肿者，福建靛花三钱，烧酒一杯，鸡蛋清一个，同捣匀服之，即愈。
●辟禳瘟疫
上品朱砂一两，细研，蜜和丸，如麻子大。常以太岁日平旦，一家大小勿食诸物，向东各吞三、七丸，勿令近齿，永无瘟疫。
或正月七日，新布囊盛赤小豆置井中，三日取出，男吞七粒，女吞十四粒，竟年无病。
或六月六日，採马齿苋，沦过晒乾，元旦煮熟，同盐醋食之，可解疫气。
或除夕夜，以红小豆、川椒各十七粒，投井中勿令人知，能却瘟疫。
或以大麻子二十一粒，于元旦投井中，亦良。
●传除疫救苦丹　专治一切瘟疫，时症伤寒感冒，无论已传经、未传经。大人服一丸，小儿半丸，凉水调服，出汗即愈。重者连进二服，未汗之时，切不可食热汤热物，汗出之后不忌。此丹极平淡，却极神验，百发百中，有力者能先行制合济人最妙。
明天麻　麻黄　乾姜　松叶茶　绿豆粉（各一两二钱）　甘草　朱砂　雄黄（各八钱）　生大黄（二两）
共研细末，炼蜜为丸，如弹子大，凉水调服。
●辟瘟烧丹
苍术、红枣（各一斤）
研末杵膏，丸弹子大，遇疫每日烧一、二丸。
●又方
大管仲一个，浸水缸内，加白矾少许，不染瘟疫。
●辟疫传染
松毛（不拘多少）切细为末，每日绍酒调服二钱，烧酒亦可，三服后能避瘟疫。
●时行不染
车前子隔纸焙为末，水调服二钱，即不染。
●时疫大行
自家水缸内，每早投黑豆一撮，全家无恙。五更时潜投黑豆一大握于井中，勿令人见，凡饮水家俱无传染。
●入病家不染疫
雄黄末　苍术（研末）
以香油调涂鼻孔，既出病家，用纸条探鼻取嚏，饮雄黄调绍酒一杯，自无传染（烧酒调服更妙）。
●解酷暑
乾葛（二两）　乌梅肉（四两）　苏叶（四两）　青盐（一两）　白糖（一斤）
俱为末，和糖捣。如干燥加白蜜为丸，噙下。
●中暑
水蓼捣汁灌之。
或黑芝麻（略炒），井水擂汁灌之，或蒜头捣烂，取路上热土，搅水饮之甚妙。
●中暑闷几欲绝
取扁豆叶捣汁，饮之即愈。
或挖地坑深三尺，取新汲水倾入坑内，搅浊澄清，饮数瓯即愈。
●消暑止渴
百药煎、细陈茶等分为末，乌梅肉捣烂和丸，如芡实大，每含下一丸。
●盛夏热症　凡盛夏忽然头大如斗，身热如火者。
用黄芩一两，煎汁一茶杯微温，一气吃下，立愈。
●热死　凡中酷热死者，不可用冷水浇，及饮冷水。
急用草绳盘绕脐上，以路上热黄土填放在内，令众人以小便浇之，或热汤亦可。
●绞肠痧心腹痛
雄黄　焰硝（等分）
净研极细末，每用少许，点小眼角立效。
或大蒜捣烂，涂足心即愈。或用生明矾二钱为末，以热开水、冷水各半，名阴阳水，调服即止。
●冬月中暑
一妇人冬月忽然恶寒发热，恶食乾呕，大便欲去不去，诸
医皆认虚弱，用涤痰二陈汤不效，反甚。后延余往诊，轻按其脉，细弱似虚，及重按实取，脉伏而紧，确乎伤暑，且属
阴暑。众人皆以为不然，岂冬月有中暑之理乎。余于病家问之日：夏月有无晒皮绵各衣，于病前两日穿之？妇曰：发热之先一日，却取夏月所晒绵衣，即穿绵袄，次日随觉身热。余曰：诚哉伤暑也。凡盛暑所晒衣服，乘热收入箱中，其暑不散，今因穿衣开箱，阴暑潜受，无怪脉伏而紧也。幸此妇体气素虚，先服之二陈汤一剂，尚不送命，否则立见其毙。即用黄连、香薷饮进二服，其病瘳矣。
●绞肠痧刺法　凡绞肠痧，手足厥冷，腹疼不可忍者。
急取温水微带热，于病者膝弯内，用手拍打，著有紫黑点，以针刺去恶血即愈。
●霍乱　凡霍乱欲泻不泻者。
白开水一碗，入炒食盐一撮，候汤冷饮之。如不止，将针刺少商穴，十指头出血，立愈（穴在第十个指头上指甲之两旁，与出指甲之处相齐，只离指甲两边各一韭叶之地是也）。
●霍乱吐泻垂危
藿香　陈皮（各半两）
水二盏，煎一盏温服。
●暑月胀满欲作霍乱吐泻转筋　凡暑月胀满欲作霍乱，未得吐下者。
鲜紫苏捣　汁饮一盏，甚效。锅底墨、额上墨各半钱，百沸汤一盏，急搅数十下，以碗盖之，通口服一、二口立止。
●乾霍乱　凡霍乱胀满，上不得吐、下不得泻，名乾霍乱，亦名搅肠痧。
小蒜一升，水二升，煮一升，炖服。
或干黄土地掘深三尺，以新汲水投之搅浊，稍澄取清饮之。连服三、五盏即愈，大忌米汤。
●羊毛痧　凡羊毛痧，初起身发寒热，胸口迷闷，前心坎、后背心有红点如疹子形。
先用细针挑破，取出羊毛，又名羊毛疔。再用明雄黄，研末二钱，青布包扎，蘸热烧酒　于前心坎擦之。自疮外四围，大圈之中，擦抹，其毛即至后背心。再于背心照前擦之，其羊毛随布俱拔出。方用：
金银花（二钱）　野菊花　蒲公英　天葵子（紫背）
紫花地丁（各一钱二分）
煎滚，加绍酒半杯，再煎热服。连渣滓服，略盖被取汗。
如发热口渴便闭，黄连、黄芩、黄柏、栀子各一钱，加生大黄一钱五分，葱头五个，水煎服。
●霍乱转筋
以墨书木瓜二字于痛处，仍令病人口呼木瓜，随声而愈。
或木瓜煎汤服，仍以汤浸青布裹其足。或大蒜捣涂足心，立愈。或木瓜、艾叶、黑糖煎水，加盐饮效。
凡转筋不可忍者，男子以手挽其阴，女子以手牵其乳近两旁边，即愈。或以热汤渍之亦可。又勉强站直立，少顷即愈。
●霍乱吐泻
陈皮（五钱）　藿香（五钱）　黄土澄水（二锺）
煎一锺，服之立愈。
或生姜一两，打碎炒热，淬醋敷脐下立止。或车前末三钱，开水冲服即愈，或车前子、泽泻、姜制厚朴各等分研末，每服钱半，小儿七分，热水下。
凡不吐不泻，心腹胀痛，烦闷欲绝者，用；
槟榔（五钱）　童便（一盏）　水（一盏）
同煎服。
将病人腿腕横纹上，蘸温水拍打，紫血脉纹见，以针或磁片刺破，出紫血立愈。
或生白矾为末，开水下一钱。
●转筋垂危　凡霍乱转筋垂危者。
如腹尚有暖气，以盐填脐中，炙盐上七壮，甦醒。
●乾霍乱　此症腹痛汗出，或吐泻、或不吐泻，发在夏至后、霜降前，忌穀食及姜。
取三角尖小磁片一撮，老茶一撮，同入锅内炒热，煎水频服，（因汗出故不宜食姜）
凡腹痛出汗，吐泻不止，危在顷刻者，用：
食盐（一两）　生姜（五钱）
切片同炒色变，以水一碗煎服，不宜热服，好后不可即饮食。
●霍乱神效方
生王瓜一条，绞汁一酒杯，生姜取汁一酒杯，和匀，灌下即愈。
或食盐（一两，炒红）
猪牙皂荚（一钱）　煎水服，吐出即效。
●反筋腹泻　凡两手抽掣搐搦。
用妇女木梳，煎水服效。
●绞肠霍乱
白矾二钱，饭和为丸，一服即止。
●斑痧
用食盐一握，在前后心腰胁，擦出许多紫点，立效。
又：捣蒜头，涂两足心。
●风寒痧症　如死去者。
用生姜汁滴两眼角内肉，立效。重症四角俱点，即活。
●阴暑　凡夏天走于阴冷屋中，及冷弄堂内，易受阴暑。此症四肢厥冷，指甲唇舌皆青，昏迷不醒。
急用鸡蛋十个，煮熟去壳，以好银簪插入蛋内，乘热置肚腹上，以手转蛋，俟蛋与簪变黑，则换之，十换即效。
●疟疾疝方
归身（一钱）　茯苓（一钱）　陈皮（一钱）　甘草（五分）
好烧酒一杯，以药併入。用两碗合盖，桑皮纸餬口，勿令泄气。掘一地潭，埋窖一昼夜，食之。
又：独头蒜、雄黄，捣烂为丸，如圆眼大，晒乾收贮。发四、五次后，于鸡鸣时，用一丸捶研，井花水调服。
●断疟第一方
鲜野艾头（七个）　大蒜（三瓣）　浮麦（一撮）
同捣极烂。土墙上陈年小黄蚬壳半斤，或蚶子壳。将捣烂药，捞一掇放在壳内，准罨脉息上，男左女右。用绸帕紧紧扎好，一周时去之，起一水泡，疟即止。罨扎之时，勿令四眼见。（不可早断恐致生他疾。此方曾试验神效之良方，慎勿轻视）
●止疟方
又独头蒜（十二个，煨熟）
桃仁（一百个，去皮尖双仁者）
捣烂，加入上好黄丹，再捣匀。丸如黄豆大，每服三丸。当发日早晨温酒一杯，面东吞下。
又：白糖四两，调化烧酒内，温服，饮至微醺自止。
又：新汲泉水煎至百沸，一碗约至半碗。发疟时寒过热来，起坐椅上，去被增衣，不时热服少许，助汗多发。一两个时辰，觉腹中寒冷气尽，舒畅即止。
●断疟神方
又真川贝（去心研极细末，六两）　生半夏（研极细末，六两）
五月五日午时，合和，铜锅微炒至嫩黄色，冷定装入磁瓶，勿令泄气。每服一分五釐，生姜汁二三匙，和药隔水炖热，在疟未来先一时服之即愈。重者再服一次，愈后忌发物及鸡蛋、南瓜、芋艿等。二三月勿至再发耳。
又：生姜一块，捣烂，入净锅焙成饼，如茶杯底大，厚二分许，取至桌上略退火气。贴风门穴，外用碗口大新膏药一张，四围以手按紧贴，不可丝毫走气。中间姜饼处，勿接，恐其散碎，万宜仔细。或丝毫不紧，必有冷水流出，即不效，俟下期再治。风门穴在颈后第二骨节与第三骨节交锋处，临发黎明贴之，即愈。膏药勿揭，听其自下，但须发至三、五次后方可用。
又：旱莲草捶烂，男左女右，置寸口脉上，以古文钱压定，盖帛紧缚住，良久起小泡，谓之天灸，即愈。
又：官司草（即车前子草）、嫩脑头搓熟，早一时辰塞鼻孔，男左女右。
又：大枣七八枚，连皮生姜五钱，煎浓汤极热，日饮十馀次亦效。
●一两金　治久疟久虚。
鸡子二个，打散入白糖一两，打匀蒸熟食，立止。
●热疟不寒
川山甲（一两）　红枣（十个）
同烧存性研末，每服二钱，发日五更井华水服。
●疟疾渴甚
童便和蜜煎沸，发时炖服。
●老疟劳疟
鳖甲（醋炙）研末，酒服二钱。隔夜一服，清早一服，临时一服，无不断者。入雄黄少许更佳。
●疟疾不止
龟板烧存性研末，酒服二钱。
又：朱砂三分、巴豆仁一粒，研为末，饭为丸。分十丸于未发前一时取一丸，贴眉心，一过时揭去，效。
又：苦参一味，为细末，用好醋打面糊，丸桐子大，临发之日早晨用桃枝七寸，柳枝七寸，泡汤一茶锺，服三钱。
●三阴疟
草果一钱，置碗内，水半碗，水上盖以绵纸，纸上用人参三钱，隔一夜，于次日饭锅内蒸之。只将人参煎汤服不用草果，即愈。如不愈再进一服，无有不止者。
●又方
乌梅（三枚）　陈皮　青皮　当归　知母（各三钱）
水二碗煎一碗，清晨向东方服，五服除根。初起加炙穿山甲三钱，同煎。
●中风尸厥
凡中风厥倒，牙关紧闭，不省人事，用：
猪牙皂荚（去皮弦二两，用生白矾一两入水中煮化，取出晒乾为末）　北细辛（五钱，去叶土）
共为细末，用少许吹鼻中即醒。
又用：针刺第十个指甲，离指甲一韭叶许，出血为妙。
如痰涎壅盛服此，先吐其痰，然后用药。猪牙皂荚四条去黑皮炙黄、白矾一两，共为细末，温酒调三钱，徐徐灌下。
●治痫奇方
紫河车（一具，米泔水洗净）　人参（五钱）　当归（五钱）
将河车蒸熟捣烂，再将人参、当归研末同捣匀，为丸如桐子大。每服三、五十丸，日进三服，人乳下，间服八珍汤，无不愈者。
●八珍汤
人参　白术　茯苓　甘草　当归　川芎　熟地　芍药　黄柏　酒炒　知母酒炒（各七分）
水煎服。
●口眼歪斜方
豨莶草不拘多少，煎汤露过，入芽糖三两，空心炖服，即愈。
●中风不省人事　凡中风不省人事，得病三日，便进此药，免成废人。
柏叶（一握）　葱白（一握）
连根细研如泥，无灰酒一大钟，煎一、二十沸，去渣温服。如不饮酒，分作四、五次服。
凡中风、中痰、中暑、中气、乾霍乱，生姜自然汁一锺，童便一锺，和匀灌下。
●中风口喎
皂角五两（去皮弦），为末，用三年陈米醋和之。左喎涂右，右喎涂左，干更易之。
●中风口噤
荆芥为末，酒服二钱。
或乌梅肉和南星、细辛，共研末，用中指蘸擦牙关。
●急中风口闭涎壅
凡急中风口闭涎壅，垂死者，一服即瘥。用：
江子（二粒，去皮膜）　白矾（如拇指大一块）
将二味新瓦上煅，令江子焦赤为度。炼蜜丸如芡实大，每服一丸。用绵裹放口中近喉处，良久，吐痰乃愈。
●中风失音
急捣梨汁频服。
朱丹溪云：梨者，利也，流利下行之谓。
●中风仆地
大蒜（一大把）　路上热黄土
搀和研烂，以新汲水和之，去渣，挖开齿灌之。
●七味无价仙方
雄黄、南星、半夏、川乌、朱砂，再加一味白天麻，共研细末，每服三分酒下。不论手足顽麻，口眼喎斜，浑身风痹等症，俱效。
●省风汤　治中风，挟热挟痰，口噤，口眼歪斜，挛急疼痛，风盛痰实。
防风　南星（生用，各二钱）　半夏（浸洗生用）
黄芩　甘草（各一钱）　生姜（五片引）　不拘时服。此药同导痰汤合服尤妙。
●导痰汤　治一切痰涎壅盛，或胸膈留饮，痞塞不通。
陈皮　半夏　茯苓　甘草　南星　枳壳（麸炒，各等分）　生姜（五片引）
食后服。
●痫症
羊蹄根（一钱，捣）　桐油渣（五分）
和匀为丸，冷水送下，吐痰，愈。
●痫病神方　有一妇人病狂十馀年，遇异人授此方。初服心间如有物脱去，神气洒然，至再服而愈。亦治男妇抑郁颠狂及风痰迷闷。
郁金（七两）　明矾（三两）
为末糊丸，开水下。（三钱药完病愈）
●风痰痫病
生白矾（一两，入猪胆内阴乾）
北细辛（五钱）
为末蜜丸，桐子大。一岁十丸，茶汤下。大人服五十丸，久服痰自大便出。
●羊儿疯
地龙（七条）　麝香（七分）　葱头（七个）　黄栀子（七个）　鸡蛋清（七个）　生姜（一两）　飞罗面（一两）
上药椿烂和匀，烘热，以绢帕缚于腹上，过三日见有青筋。照方备药，再缚三日，无青则愈。重者不过三服，即可除根，永不再发。
●伤寒诸症　无论阴阳虚实，一切等症。用：
洁白糖五钱，阴症葱姜汤调下；阳症白滚汤调下。暑症或中热中喝，暍：暑热也，大阳经中热为暍。其症汗出、恶寒、身热而渴，新汲水下。虚症米汤下。实症陈皮汤下。伤食山楂汤下。结胸症淡盐汤下。蛔厥症乌梅汤下。紧痧腹痛新汲水下。妇人血崩，锅脐煤汤下。
●发散伤寒　不问阴阳二症，仓卒无药。
生姜（一两）　葱白（十茎）　好酒（二大碗）
煎一碗，热服盖被，周身汗透即解，勿令达过。忌大荤五、七日。春秋依此方，夏月葱姜减半，冬月加黑豆二合（炒），煎服尤效。
又：生姜五片、葱白四茎、紫苏叶三钱（无此味细茶代），泡汤热服。
●伤寒结胸停食
陈香糟（六两）　生姜（四两）　水菖蒲根（四两）　盐（二两）
共捣匀，炒热为饼，敷胸前痛处。以火熨之，内响即去。如口渴任吃茶水，待大便利下恶物即愈。
●阴症伤寒
葱（八两）　麦麸（一斤）　盐（一斤）　乾姜（四两）
共炒热，用青绢、或布包熨脐上，稍冷再炒热熨，以手足俱暖有脉为度。
又：七月七日採丝瓜叶，阴乾为末，每服一钱，酒下即生。
如手足紫黑者，黑料豆三合，炒热，好酒煎服。加葱须同滚更妙。此方甚效。如腹痛面青甚者，鸽子粪一大撮，研末极细，热酒冲熏，覆被汗出即愈，或服少许。
●伤寒狂走
鸡子壳出过小鸡者，泡汤服即睡。
●时疫伤寒狂躁　凡时疫伤寒，舌黄烦躁，狂言发热。
吞生鸡子一、二枚，即时清爽。
●喉管伤寒　凡喉中作痒难过，不可吃茶酒汤水。
将薄荷二分、麝香一分，作极细末，饮入喉中，待其气通，吐出涎水碗许，然后吃黄米汤半茶杯，即愈。若不知者，竟吃茶酒等项，便不可救。
●吐法　此方可代瓜蒂三圣散之属。凡邪实上焦，或痰或食，气逆不通等症，皆可以此吐之。
萝卜子（捣碎以温汤和搅，取清汁徐徐饮之，少顷即吐，即有吐不尽者，亦必从下行矣）。
●吐除痰积　凡邪实上焦，及痰涎积蓄，吐之宜此。
甜瓜蒂不拘多少，微炒为细末。每服一、二钱，齑汁调服。
膝痛加全蝎，头痛加郁金。服此自吐。
又：瓜蒂二钱，好茶一钱，为末，每服二钱，齑汁调服。
●发汗方
乾姜　黄丹　枯矾　胡椒（各三钱）
共为末，用滴烧酒为丸。一服分作二丸，男左女右，置手心上，按会阴穴片时，即出汗，足心有汗，方止，去药。凡一切病不能发汗者，皆可用此方。会阴穴在穀道前、肾囊后，正中间即是。
●罨伤寒结胸法　凡病伤寒结胸，其有中气虚弱，不堪攻击，内消者，须以此法外罨之，则滞行邪散，其效如神。
葱白头　生姜　生萝卜（此味加倍，如无以子代之）
上用葱姜各数两，萝卜倍之，共捣一处。炒热用手巾或白布，包作大饼，罨胸前胀痛处。此药须分二包，冷则轮换，罨之无不即时开通，汗出而愈。不宜太热。
●又法
大蒜一、二十头，捣烂摊厚纸、或薄绢上，贴于胀处，少顷即散。用治一切胀痛，无不神妙。
●姜熨法　治伤寒、胸膈不宽作痛，一切寒结、热结、痰结、痞结、小结等症。
生姜捣烂去汁，将渣炒热，绢包。渐渐揉熨心胸胁下，其痛豁然自开。如姜冷再添，炒热再熨。如热结微炒。
如大小便结，熨脐腹。
又华佗救卒病方：用葱白炒热熨脐，再以葱白三寸研烂。用酒煎灌之，阳气即回。兼治阳脱。
●伤寒　凡伤寒五六日发黄。
急将麻油半盏和水半盏，入鸡子清一枚，搅匀，服之神效。
凡伤寒并一切杂症，呕哕手足逆冷。橘红一两，生姜一两，水二碗，煎八分，徐徐嚥下即愈。
●感冒　凡风热发痒起斑块。
防风　荆芥　黄芩　连翘（各一钱）　甘草（五分）　升麻（四分）
木通（六分）　枳壳（八分）　桔梗（七分）
水煎服。
风疹块，白鸡冠花煎水洗。
●神白散　治感冒一切风寒。
白芷（一两）　甘草（五钱）　淡豆豉（五十粒）　生姜（三片）　葱白（三个）
煎服取汗。
●天中药茶　治男妇小儿感冒，一切时症神效。
细陈茶（一斤，武夷松萝更妙），加后药末，于五月五日午时配合，其应如响。
石菖蒲（一两）　羌活　陈皮　川芎　北细辛　麦芽（炒）　生吴萸　生甘草　乾姜（不炒，各一两）　生枳实（五钱）　苏叶（四两）　上朱砂（一两）　明雄黄（一两，另研极细）
以上茶药和匀，晒乾日中喷上好火酒，待滋润拌之。又拌入朱砂、雄黄末，再喷火酒，再拌再喷，当大日中晒乾。如无日色，即以火微微烘乾，用磁罐收贮，勿令泄气。遇患者无论时刻，即秤三钱，用沸汤泡，少刻候药味出，连服二、三次，有汗即止，无汗即出，蛇咬取汗亦妙。
●解毒辟瘟丹　此方不论四时感冒风寒，头痛发热，并瘟疫山岚瘴气等症，用此解散神效。有力者，宜修合济人，甚效。
苍术（十两）　厚朴（四两，姜汁炒）
陈皮（三两）　炙草（二两）
苏叶（六两）　藿香（四两）　羌活（六两）　防风（六两）　北细辛（六两）
川芎（四两）　白芷（三两）　石膏（五两）　山楂肉（四两）　麦芽（炒，四两）　枳壳（炒，二两）　黄芩（六两）　升麻（三两）　黑山栀（三两）　神麴（八两）
共为细末，神麴打糊为丸，弹子大，每服姜葱煎汤下，（或丸如梧子大亦可）
●救苦丹　专治伤寒感冒，头疼口渴，身热目胀，筋骨痠痛，一切风寒之症，居家出门，俱不可少。
紫苏叶（四两）　羌活（四两）　川芎（二两）　生草（一两）　黄芩（一两，酒炒）　防风（二两）　白芷（二两）　生地（二两）　北细辛（一两）
南苍术（二两，炒）　陈皮（二两）　葛根（四两）　香附（三两）　（炒）　加厚朴（二两）　麦芽（一两五钱）　枳壳（一两五钱）
共为细末，生姜汁打面糊为丸，桐子大。每服三钱，葱汤下。或作丸弹子大亦可。
●寸金丹　治一切感冒，恶心、呕吐、泄泻、伤食、发热，一切杂症，如遇瘟疫，用此甚效。
乌药　防风　羌活　前胡　白芷　川芎　制半夏（姜炒）　赤茯苓　砂仁（炒，以上各三两）　枳壳（炒，五钱）　炙草（一两五钱）　白蔻仁（炒，二两）　草果仁（一两，净）
厚朴（姜汁制）、木香、紫苏　薄荷　苍术　香附（炒）　藿香叶　陈皮（以上各三两）
共为细末，用神麴二十二两，研末，用姜汁打糊，和药为锭。每锭重一、二钱，阴乾，用朱砂水飞为衣，姜汤化下。
●太乙紫金锭　解诸毒，疗诸疮，利关窍，通治百病。此药真能起死回生，制之济人，奇效不可尽述。凡居家出入，与大工及闽广云贵仕宦者，俱宜备带。
山茨菇（先去毛皮，焙，二两）　川文蛤（一名五倍子捶破，净、焙，二两）　麝香（拣净毛皮，乾者研末，三钱）　千金子（一名续随子仁，白者去油，一两）　朱砂（有神气者，研极细末，三钱）　雄黄（鲜红大块者，研极细，三钱）　红芽大戟（一两）
以上诸药，各择精品，乾净室中炮制。毕候端午七夕重阳，或天德天医月德黄道上吉之辰，净室修合，数日前并宜斋沐。将前药六味，复秤准，入于大乳钵内，再研数百转，方入细石臼中。渐加糯米浓饮，调和，爆湿得中，方用杵捣千馀下，至光润为度。每锭重一钱，病势重者连服二锭。以取通利后，用温粥补之。修合时，除合药洁净之人，余皆忌见，总要虔诚洁净，方效。
治一切饮食药毒虫毒瘴气，及吃自死牛马猪羊六畜等肉恶菌肿毒。人误食之，必昏乱卒倒，或生异症，并用凉水磨服。
治南方山岚瘴气烟雾疫疠，最能伤人，才觉意思不快，憎寒恶热，欲呕不呕，即用凉水磨服。
治痈疽发背，封口疔疮，大泡，无名肿毒，蛀节红丝等疔，及杨梅结毒，诸恶疮，诸风瘾疹，新人痔疮，赤肿未破时。并用无灰淡酒，磨服。外用凉水磨涂患处，日夜数次，觉痒立消。出脓血者，亦可减少。
治阴阳二毒，伤寒心闷，狂言乱语，胸膈痞塞，邪毒未出，瘟疫烦乱发狂，喉闭喉风。俱用薄荷汤，待冷磨服。
治赤白痢疾，肚腹泄泻，急痛霍乱，绞肠痧，及痰喘等症。并用姜汤磨服。
治心气痛，及诸般气痛。用无灰酒或姜汤磨服。
治男妇急中颠邪，喝叫奔走，鬼交鬼胎，鬼气鬼魇，失心狂乱，羊猪颠风。俱用石菖蒲，煎汤磨服。
治中风中气，口眼歪邪，牙关紧急，言语蹇涩，胸脉挛缩，骨节风肿，遍身疼痛，行走艰难，诸痫等症。并用酒磨，炖热服之。
治一切恶蛇疯犬毒蛇，溪涧诸恶等虫伤人，随即发肿，攻注遍身，毒气入里，昏闷喊叫，命在须臾。俱用酒磨灌下，并涂患处。再饮葱汤一碗，盖被出汗立苏。
治新久疟疾。临发时取东流水，煎桃柳枝汤磨服。
治小儿急慢惊风，五疳五痢，脾病黄肿，疮瘤，牙关紧闭，并用薄荷浸入磨浓，加蜜调服，仍磨擦患处。
治牙痛。水磨涂痛处，再含少许，良久嚥下。
治小儿因父母遗毒，生下百日内，皮塌及穀道眼眶俱损烂者，用清水磨服。
治打扑损伤，用松节炒，冲入无灰酒磨服。
治汤火伤，用东流水磨涂伤处。
治年深月久，头胀头疼，太阳痛，偏正头风，及时病愈后，毒气攻注脑门作胀者。俱用葱酒磨服，仍磨涂太阳穴上。
治妇女经水不通，红花汤磨服。
治传己痨瘵，诸药不能见效。凉水磨，或檀香汤磨服。
遇天行疫症，延街及巷遍染者。用桃根煎水磨浓，抹入鼻孔，次服少许，任入病家，再不沾染。
服此丹，大人用一钱，虚弱者减半，小儿未及周岁者，每服半分、或一分；一、二岁者，服二三分。服后吐利方效。势重者连服二钱，以取通利。方用温粥补之，孕妇忌服。
●菩提万应丸　治夏秋一切时症，中暑霍乱、疟痢等症。轻者一服，重者二服，神效。（有力者修合济人，阴功不浅）
陈皮　厚朴（姜汁制）　苍术　制半夏　制香附　柴胡　薄荷　黄芩　枳壳（各一两四钱）　山楂　麦芽　神麴　砂仁（各二两）　甘草　藿香（各五钱）
用乾荷叶煎汤，拌前药晒乾为末，蜜丸弹子大。每丸重一钱，随引服之。
一切感冒及瘟疫时症，头疼骨痛，咳嗽痰喘，用生姜葱白煎汤调服。中暑用香薷煎汤调服。红白痢用车前子煎汤调服。泄泻用姜茶汤调服。水泻，小便不通，口渴，淡竹叶、灯心煎汤调服。久泻不止，糯米饮调服，多服自效。疟疾用姜汤调服，久疟必用人参汤。霍乱吐泻，用胡椒七粒、绿豆四十九粒，煎汤调服。心胃痛，用槟榔煎汤调服，黄疸，用茵陈汤调服，多服方效。
其馀山岚瘴气，水土不服，并胸膈饱闷，宿食不消，一切杂症。或在路途无引，俱用清茶，或开水调服，孕妇忌服。
●疫病初起　凡疫病初起一两日，头痛、身热、骨节痛。
川芎（十两）　紫苏（一斤）　陈皮（十两）　茯苓（十两）　甘草（十两）
乾葛（二十两）　制半夏（十两）　柴胡（二十两）　枳壳（十两）　桔梗（十两）　香附（十两，炒）
共为末。每用两许，姜葱汤下，衣覆取汗。如冬月，加白芷、麻黄各八两。
如兼饮食停滞，呕吐无汗等症，及山岚瘴气，雨淫蒸气，或中寒腹痛吐痢，中暑冒风吐泻，不服水土。
藿香（二十两）　苍术（一斤，炒）
厚朴（一斤，炒）　陈皮（一斤）　制半夏（一斤）　茯苓（一斤）　白芷（一斤）　桔梗（一斤）　紫苏（一斤）　大腹皮（一斤）　甘草（十两）　共为末，每服一两，姜汤下，此名藿香正气散。
凡三、四日得汗后，未解，眼眶痛，或寒热往来，口苦呕吐。黄芩　柴胡　半夏　人参　甘草　乾葛　茯苓　陈皮　芍药（各等分）　姜（三片）　枣（一枚）　水煎服。
凡三、四日后，热盛大便不通。薄荷（一两）　黄芩（一两）　连翘（一两）　石膏（一两）　滑石（七钱）　川芎（一两）　麻黄（八钱）　桔梗（一两）　甘草（一两）　朴硝（五钱）　荆芥（一两）　防风（二两四钱）　当归（一两二钱）　芍药（一两）　栀子（一两）　白术（一两五钱）　大黄（审病加减）
共为粗末，每用一两五钱，再量病虚实加减。白滚汤下，煎服亦可。
●天行时气
甜瓜蒂　丁香　赤小豆（各四十九枚）
为末，和井华水服之。然后取赤大豆作末，分吹两鼻中。须臾取汗，黄色如蘖，及出黄虫，或痢或吐，皆愈。
●时行瘟疫瘴气　凡时行瘟疫，山岚瘴气，感冒风寒，乍冷乍热，胸膈膨胀，不思饮食，周身骨痛，头痛发烧，伤食呕吐，泻痢不止，神效。甘露茶方。
厚朴　防风　陈皮　苍术　神麴　山楂　穀芽　台乌（各等分为粗末）
每剂一钱，加陈武彝茶一钱，同煎作茶饮。不拘大小男女，俱可服，孕妇切忌。
●休疟饮　此止疟最妙之剂也。若汗散既多，元气不复，或以衰老，或以弱质，而疟有不能止者，俱宜用此，此化暴善后之第一方也。其有他证，加减俱宜如法。
人参　白术（炒）　当归（各三四钱）　何首乌制（五钱）　炙甘草（八分）
水一锺半煎七分，食远服，渣再煎。或用阴阳水各一锺，煎一锺，俱露一宿，次早服一锺，饭后食远再服一锺。
如阳虚多寒，宜温中散寒者，加乾姜、肉桂之类，甚者或加制附子。如阴虚多热，烦渴喜冷，宜滋阴清火者，加麦冬、生地、芍药，甚者加知母，或加黄芩。如肾阴不足，水不制火，虚烦虚馁，腰痠脚软，或脾虚痞闷者，加熟地、枸杞、山药、杜仲之类，以滋脾肾之真阴。如邪有末净，而留连难愈者，于此方加柴胡、麻黄、细辛、紫苏之属，自无不可。如气血多滞者，或用绍酒、水各一锺煎服，或服药后饮酒数杯亦可。
●寒热怪症　凡寒热不止，数日四肢坚如石，击之似肿，日渐黄瘦。
茱萸、木香等分，煎水服效。
●疟后怪症　凡口鼻中气出盘旋不散，凝如墨盖，十日渐至肩与肉相连，坚胜金石，无由饮食。
泽泻煎汁，日饮三次，五日效。
●截疟　凡邪散已透，而血气微虚者，宜此截疟大效。
牛膝（二钱）　当归、陈皮（各三钱）
用好绍酒一锺，浸一宿，次早加水一锺，煎至八分温服。
凡气血俱虚，久疟不止，或急欲取效者，宜此主之，如神。
何首乌自（三钱以至一两，随轻重用之）　当归（二三钱）　人参（三五钱，或一两随宜）
陈皮（二三钱，大虚者不必用）　生姜煨（三片，多寒者用三、五钱）
水二锺煎八分，于发前二、三时，温服之。若善饮者，以酒一锺浸一宿，次早加水一锺，煎服亦妙。再煎不必用酒。
凡血气未衰屡散之后，而疟有不止者，用此截之甚佳。已经屡验。
何首乌制（一两）　当归　甘草　半夏　青皮　陈皮　陈皮　柴胡（各三钱）　用井水、河水各一锺，煎一锺，渣亦如之同露一宿。次早温服一锺，饭后食远再服一锺。
凡疟疾形实气强，多湿多痰者，宜此截之大效。
半夏　青皮（各五钱）　木贼　厚朴（各三钱）　白苍术、槟榔（各一钱）　用陈酒二锺，煎八分，露一宿。于未发之先二时，温服。
●阴毒伤寒　凡房后受寒，面青身冷，头疼腹痛，手足厥逆，脉息沉细。
大附子三枚，炮裂去皮脐为末。每服三钱，姜汁半盏，冷酒冲半盏下。
●伤寒坏症　凡伤寒时疫，不问阴阳老幼妊妇，误服药饵，因重垂死，脉息沉伏，不省人事，七日以后，皆可服之，百不失一。
人参一两，如无用党参，水二锺，紧火煎一锺，以井水浸冷服之。少顷鼻梁有汗出，脉复，立瘥。
●一切伤寒　不问阴阳轻重，老少男女孕妇，皆可服。
白芷（一两）　生甘草（五钱）　姜三片，葱白（三寸）　枣（一枚）　豉（五十粒）
水二碗煎服，取汗，不汗再服。病至半月，未得汗者，皆可服。如煎药时得黄色，无不愈者。煎时要至诚，忌妇女鸡犬见。此方又治一切风邪。
●疟疾不已　凡二、三十日不止者。
用人参三分，如无用参须，煎服立愈。
●天行发斑　凡赤黑色者。
青木香一两，水二升煮一升服。
●夹色伤暑
生盐炒黄，以青布包熨小腹，盐冷换之，熨好为度。
●伤寒夹食色
生姜（三钱）　芝麻（半合）
炒熟，葱白三根，细茶二钱，研烂。好酒半斤同煎至四两，滤去渣，热服，将被盖睡。系夹食自吐出，有寒汗自发出，如中阴者即回阳。
●伤寒初起
急取梨叶十馀块，捣极烂，暖热烧酒冲入，和匀。以布隔渣，取酒饮之。用被盖睡，俟汗出抹去自愈。
●伤寒妙方
陈皮（八分）　防风（一钱五分）　白芷（一钱二分）　川芎（一钱二分）　苏叶（一钱五分）　枳实（一钱五分）　甘草（二钱五分）　加黑枣（二枚）　生姜（三片）
水一锺，煎至七分服。
●伤寒漏底
生枇杷叶（一块，去毛）
生姜（二片）　尖槟榔（二片）　白紫
苏梗（一寸，切片）
水杨梅　三条　细茶（一撮）
用水一锺，和各药饭上蒸熟，取水饮之，神效。
●夹色伤寒
多用鸡蛋煮熟，以银器剖作两片，乘热贴脐，蛋黑换之，贴至蛋不黑而止。
●夹食伤寒
葛根六钱，煎汁，磨三角尖磁器片，频服。宿食尽吐，自然发汗而愈。
凡伤寒大小便秘结，苋菜叶煎汤，服一碗，效。
●伤寒发狂　烦躁热极。
吞生鸡子一两个，效。
●伤寒发黄　五、六日后，忽发黄色。用麻油半杯，入鸡蛋白一枚，和匀服，效。
●风寒湿痛
生南星　生半夏　辣椒子　羌活　独活　苍术（等分）
共研末，加酒炒热，敷至起肿而愈。

急救解毒附  ***************************
凡自刎自缢，冻死溺死，及服毒等症，事关人命，人多畏惧不救，不知律书末载《洗冤录》一卷，及他书方药，原示人救治之法。今悉叙载入以便检阅，有定识者，依此出力救之，功莫大焉，善莫比焉。
●救缢死法　凡缢从早至夜，虽僵定犹可救，从夜至早稍难。若心口温者，一日以上，大可救治。不可割断绳索，缓缓抱解，将尸安放平坦处，头要扶正。先将手足慢慢弯曲，然后将大小便用棉软物塞紧，不令泄气。令一人坐于头前，以脚踏其肩，以手提其发，不可使头下垂，直令喉颈通顺。再用二人将细笔管入耳内不住吹气，不住手揉按胸腹，摩擦臂足。再一人以己口封缢人之口，轻轻呼吸其气。如此一饭间，即气从口出，眼开甦醒。后用官桂汤方煎汤，及清粥汤灌之，令润咽喉，无不活者。但不可先将茶水灌之。
●又方
活鸡冠血滴入喉鼻之中，男左女右。男用雄鸡，女用母鸡，顷刻甦醒。
●又方
真山羊血三分，研末。用好绍酒三杯，温灌下立活。
●官桂汤方
制半夏（一钱）　厚朴（一钱）　官桂（五分）　乾姜（五分）　生甘草（五分）　广皮（八分）
水煎服。
●通关散方
北细辛（五分）　猪牙皂（五分）　生半夏（五分）　麝香（一分）
共为极细末，将瓦瓶收贮，㗜鼻如前方救治。再将其两手大拇指并排平正，以小带缚定，于两指缝中，离指甲角一分半之处，名鬼哭穴。用陈艾揉透，火灸三、七壮，即活。凡无故中邪而缢者，以多灸为要。
●救溺死法
凡溺即令人捞起。急将口撬开，横衔筋一支，使可出水。以竹管吹其两耳，研生半夏末，吹入鼻孔。皂角末置管中，吹入穀道。如系夏月，将溺人肚皮覆牛背上，两边使人扶住，牵牛缓缓行走，腹中之水，自然从口中并大小便流出。再用生姜汤化苏合丸灌下，或生姜汁灌之。若无牛则用大锅覆宽凳上，将溺人肚脐覆对锅底，两人抬凳摇动，亦可出水。如系冬月，急将湿衣解去，为之更换。一面炒盐用布包熨脐，一面厚铺被褥，取灶内初熄草灰，多多铺于被褥之上，将溺人覆卧于上，以棉枕一个，垫脐下。再以草灰浑身厚盖之，灰上再加被褥，不可使灰迷于眼内。其撬口□筋，灌苏合丸姜汤、吹耳鼻穀道等事，俱照夏天法。甦醒后，冬天宜少饮温热绍酒，夏天宜少饮粥汤。按：灰性暖而能拨水。凡蝇溺水死者，以灰埋之，少顷即活，此明验也。
●又方
用通关散，频频吹入鼻孔内，有嚏可生。
●又方
用好陈醋灌鼻中，绵裹石灰纳下窍，水即出。
●又法
先打壁泥一堵，置地上。以溺人仰卧其上，更以壁土覆之，止露口眼，自然水气噏入泥间，其人遂苏。虽身僵气绝，用此法亦可救。
凡溺人倘或微笑，必为急掩其口鼻，如不掩则笑而不止，不可救矣。切不可骤令见火，但一近火，则必大笑，冻死者亦然。
●又法
以酒罈一个，烧纸片一把，放坛内，急以坛口覆脐上。冷即再烧纸片，入坛覆脐，去水即活。（以上俱《洗冤录集解》）
●又方
凡坠水冻死者，尚有微气，勿以火灸。用布袋盛热草灰，放在心头，冷即换。待眼开，以温热绍酒灌之。
●救天寒冻死
以热炭灰盛布袋，温其心口，冷即换之，俟目开为度。再以绍酒及温粥汤灌之，渐活。再用生姜三钱，水煎温服。
●又法
用毡或草蓆卷之，以索系定，放平坦处。令二人相对推踏，令滚转往来，如扜毡法，候四肢温即活。
●又方
用生半夏二、三钱，研极细末，吹入耳鼻内。（凡缢死、溺死、压死、魇死，心头温者皆可治）
凡冻死、溺死者，饮汤切忌太热，恐伤齿尽落。
●救中恶猝死　凡中恶客忤猝死者，或先病及睡卧间忽然而绝，或猝然扑地，及一切痰壅，手足搐扯皆是。
用韭菜心黄，于男左女右鼻内，刺入六、七寸，令目开，血出即活。或蒜头捣汁灌鼻亦可。
此症切忌以白汤水灌之，盖汤入则痰涎永繫心络，致生他疾。
●又方
用皂角末，或生半夏末，如豆大，各吹两鼻中，或用生半夏五钱、生姜汁一杯，调灌即愈。（凡产魅缢魇溺扑打惊毙者均可治）
●又法
视上唇内沿，有如粟米粒形者，以银针挑破，取出血即活。
令人尿其面即苏，此扁鹊法也。
●又法
烧炭一炉，以陈醋拨灰上，使患者鼻中得闻醋气即活。须捉其两手勿令惊，或灌醋于鼻中亦可。
●救惊毙
以醇绍酒一、二杯，温灌之即醒。
●救夜卧魇死
勿令火照，急取梁尘纳鼻中，或用皂角末吹两耳取嚏。再用好绍酒调苏合丸，灌之即醒。
锅底黑，水灌二钱，并吹鼻。
●又法
于黑中痛咬其足跟，及足大拇指，频频轻呼其名，及唾其面，再灌以生姜汁汤必活。
●又法
凡魇死，两足大拇指向上生毛处，用陈艾揉棉如黄豆大，以火灸三、七壮即活（《洗冤录》注）。
●救卒中邪魔
用雄黄末吹鼻中即愈。
多于道间门外得之，令人心腹绞痛，胀满气冲心胸，不即治杀人。捣墨水和服二钱，或菖蒲汁含之立止。
●救客忤中恶
凡中忤中恶鬼气，其证或暮夜登厕，或出郊外蓦然倒地，厥冷掘拳，口鼻出清血，须臾不救，似乎尸厥。但腹不鸣，心腹暖。勿移动，令人围绕烧火打鼓，或烧苏合香、安息香、麝香之类，候醒乃渐移动。用犀角五钱，麝香二钱五分，朱砂二钱五分，研极细末，以开水调服一、二钱即效。
●救服盐□
用活金鱼二尾，捣烂，以热开水冲调，徐徐灌下，取吐即生。如势重危急者，以活鸡或活鸭两三只，断去头，将颈塞于口中，以热血灌下可解，多有得生者。
●又方
以鸡蛋一、二十个，搅散入生大黄末五钱，搅匀，徐徐灌下，能利泻即愈。或用肥皂捣极烂，清水调灌，一吐即愈。
●又方
将常用抹桌布，搓出浊水，灌之使吐，吐出即安。但切不可用热水。（《洗冤录》注）
或用生豆腐浆，灌吐自安。
●救煤气晕倒
急移于风凉处，用盐菜水灌之即愈。如无菜水，则以现汲井水灌之。
或萝卜捣汁，灌口鼻，效。
●救烟火熏死
白萝卜捣汁，灌之立醒。如无则用叶乾者，水泡透，捣汁亦治。
●救男妇尸厥　凡人奄奄死去，脉动无气，气闭不通，名谓尸厥。
将菖蒲末纳入耳鼻孔中，再用真猺桂末四、五分放舌下。或剃取本人左角发方寸，烧灰研末，过细筛，和热酒灌之，立愈。
●救蛊毒及金蚕毒
先以白矾末令尝之，不涩，反觉味甘；次再食黑豆，又不醒，乃中毒也。即浓煎石榴皮根汤饮之，吐出活虫自愈。
●救服砒毒
凡服砒未久者，用鸡蛋一、二十个，打入碗中匀，入明矾末三钱，徐徐灌下。吐则再灌，以吐尽为止。如服砒已久，不能吐者，急用黑铅一块，约重四两，用井水于石上磨出墨汁随磨随灌，候吐尽砒毒，方无后患。
●又方
用热豆腐浆灌之，或热鸭血亦解。
●又方
用桕树根皮内蛀末，井水调服三钱神效。
或生甘草汁同蓝靛汁，和匀调服。或用生绿豆五合，擂粉，取新汲水打和，绞汁饮之亦效。
●救中水银毒
以炭末屑煎汁饮即解。
●救中铅粉毒
以麻油调蜂蜜如饴糖，与食即解。
或用砂糖调水服。或捣萝卜汁，饮之亦愈。
●救误吞铁钉
用桴炭皮半碗，研末，干粥三碗，即愈。
●救中一切药毒及饮食毒
饮粪清立解。（取厕中宿粪，布包滤汁最效。食猝欲取亦便，统解诸毒，他药不及。若症势危急最宜饮此，恶死甚于恶秽也）
●救误吞金银　胸膈痛甚。
用羊胫骨煅末，每服三钱，米汤调下，立从大便出。中黄金毒者，食鹧鸪肉解之。中白银毒者，以黄连三钱，甘草一两解之。（《洗冤录》详注。或用葱白煮汁饮之，或轻者用真轻粉即效，或升麻八分，麻仁一两煎汤灌一、二服，金从大便出。又吞金奇方：用竹刀扜白驴血一茶杯，乘热灌下，其金立出，不可伤驴之命）
●又方
将陈年大麦去芒刺，炒研成粉，用黄糖少许拌食，一日三次，每服一盏，三、四日即解下。只可吃饭粥不可吃汤水，或饮生鸭热血，或多食核桃，俱化。（凡误吞五金以饴糖半斤啖之）
●救误食银硝　肠胃渐烂，延日垂死。
以饴糖四两熬作丸，不时用好麻油送下。服完再合，须服至百日外无患。
●又方
服黄泥水一、二碗自愈。
●救误吞铜器
多食荸荠、核桃，自化。（小儿易吞铜钱，此方最效）
●救误吞铁物
用烧透枥炭带红研极细末，以砂糖调服二、三钱，立愈。
或多用砂仁煎浓汁服，即从大便解出。吞铜亦治。
●救误吞针
生取虾蟆眼一枚，木通数钱，煎汤整吞下，针尖自穿虾蟆眼内，从大便出。
或用盐蛋一个，韭菜一把，略煮，不切断，食之即裹针从大便下。
●又方
用半生半熟出芽蚕豆，捣极烂。用韭菜汁和丸，吞之自下。
●救误吞竹木屑及芒刺　抢喉不下。
用铁斧于石上磨水，随即灌之，即下。
或取鹅涎饮之，亦效。或用芝麻炒研末，滚水调服。
●救铁针入喉
剥新木炭皮研末，和粥多食，炭屑裹针，自大便下。
●救中巴豆毒
其症口乾两脸赤，五心热，下利不止，以绿豆浓煎汤冷服即愈。
或芭蕉叶捣汁饮之，利止即安。切忌热汤。
●救中雄黄毒
凡雄黄、朱砂见安皆毒，以汉防已煎汤饮之。
●救误服木鳖子　发抖欲死。
急以肉桂二钱，煎服立愈。
或用香油一两、白糖一两，和匀灌之，亦治。
●救误服一切蕈毒、笑蕈毒、蘑菇、诸草药毒、闭口椒毒、断肠草毒
俱饮以地浆水，立愈。其法于净土地上，掘三尺深以水倾注，揽成泥水，谓之地浆，取半清半浊者饮之。所谓洗净腹中毒，全凭地上浆。愈后永戒食鳝鱼。（水银毒亦解）
●救误吞铁骨等物　肠中不能转送，觉重坠者。
多食青菜、猪油，自出。
●救误吞针（及一切铁器皆治歌方）
铁脚威灵仙，砂糖和水煎，一口吞下去，铁见软如棉。
●救中闷香蒙汗毒
饮冷水即解。卧室内夜间贮清水一盆，不受此患。（或甘草水、黄糖水，饮之均可解）
●救中面毒
饮生萝卜汁立解。
或用生蒜捣烂，和醋食亦解。
●救中钩吻毒　即野葛，其叶有毛，生池旁，形似芹菜，误食。
急用荠苨八两，水六升，煮至二升，分两次温服即解。（荠苨一名空沙参即甜桔梗也，本草谓之杏参）
●救中药毒鸩毒　其人虽死，心胸尚温，皆可治。
用绿豆粉三合，井水调灌即解。
或扁豆为末温水下。或葛粉水调服。或用犀角磨水饮之。
●救中诸药毒　烦闷欲死。
俱用葛根煎浓汁服无患。
●救中饮食毒　饮馔中毒，仓卒不知何物。
急以生甘草八钱、荠苨八钱，煎汤饮之，入口即活。此症觉腹中不快，以生黄豆试之，口嚼不闻腥气者是。
心烦闷者，苦参煎汁饮之，吐出即止。
●救中野蕈、灵艺毒　心疼胸胀，肠泻腹痛欲死。
急取黄泥浆灌之。
或橄榄捣为泥食之。或生甘草汁，磨紫金锭调服，即解。
●又方
用净银花藤叶煎浓汁饮之，鲜者更妙。
●救中六畜（肉毒）
取伏龙肝四、五钱，研末，水调服，得吐即解。
●救中各肉自死毒
用黄柏末一匙，入肉食之即解。
●救中牛马肉毒
用生甘草一两，煎汤饮一二大碗，或煎绍酒服亦可。取吐，或泻即解。倘口乾决不可饮水，饮之即死。
●救中瘟牛肉毒
早稻草煎汤，服之立醒。
●救中瘟马肉毒
芦根捣汁，或绍酒煎服即解。并煎洗浴。
●救中瘟猪肉毒
猪骨烧灰，调服即愈。
●救中河豚鱼毒　此鱼毒在肝、血、脂、子并眼。其肝入口烂舌，入腹烂肠，脂令舌麻，子令腹胀，眼令日花昏。
急以粪汁灌之。
或饮麻油，吐之即愈。梅花脑子为末，水调服。五倍子、白矾等分为末，水调服。
●又方
用橄榄汁煎汤服。
或用槐花炒黄，与干胭脂等分，水调灌之，效。
●救中鳝鱼毒
用生蟹食即解。如无，服地浆水亦解。切忌服荆芥。
●救中鱼鳖毒
以靛汁（一碗）　陈皮（二、三钱）
煎汤候极冷，服之即解。
●救中仙鹤血毒　其鹤或傍树枝，或卧丛草，将头搔痒，遗有顶血毒黏在树草间，人以手摸脚踏，顿时赤肿，疼痛异常
急以青松毛和糯米饭，同捣敷之，无不立愈。
●救中蟹毒
以生姜汁捣饮解之。
或紫苏、黑豆，煎服亦解。或靛青汁、冬瓜汁、藕汁，均解。干蒜煮汁服之亦解。
●救中团鱼毒　即鳖也。鳖腹下隐隐有蛇皮之状，其色大红，乃毒蛇化也。误服之必腹痛欲死，手足发青而亡，是毒气攻肠也。
急用白茯苓（五钱）　白芷（三钱）　雄黄（三钱）　丹砂（一钱）　山楂（一钱）　枳实（一钱）
水煎服，痛止。再服二剂，毒消自解。
或靛青水加食盐饮之亦解。
●救误食蚂蝗　或闷、或胀，且痒、且痛者是也。
用田中泥，或山中黄泥，水调饮之即瘥。
●救蝎螫毒
取井底泥敷之，干则再换。
或以明矾为末，水蘸擦。
●救中诸鱼毒
冬瓜仁、或橘皮煎汤服，即解。
黑豆煮汁服之亦解。
●救食鸡蛋闷绝
饮醋即解。
●救食鸭蛋不消
饮糯米泔水一盏，立消。
●救服斑螫毒　腹痛吐逆不止。
用绿豆或黑豆，煎水服。
●救自服诸毒
麻油和鸡蛋灌之。
●救中酒毒　经日不醒。
用黑豆一升煮汁，乘温灌三盏，即醒而愈，取吐即愈。
●救中烧酒醉死
急用生蚌滴水灌之。
或取井底泥，罨心胸。以新汲井水浸其发，再以青布浸湿，贴胸膈上。温则再换，仍时时以清冷水少少灌之，自醒。或用绿豆粉荡皮多食即解。
●又方
用锅盖上气流水半盏，灌下即醒。
●救中生鸦片毒
南瓜脂浆灌之即解。夏月南瓜藤盛时，脂梗中间剪断，有脂浆流血，收贮磁瓶内，随时可以救此患也。（或用活金鱼一个，捣烂灌之。未愈，再用一个立效。又阿魏一两，水开灌，尽吐即愈。）
●救中白果毒　凡中此毒者，骤然一喊即晕去，俨若惊状。
用白鲞头煎汤灌之，三四次即醒。
或用白果壳，煎水服亦解。
●劣马咬伤方
绞马粪汁服之，并以洗疮，愈。
●猘狗咬伤
急于无风处，以冷水洗净，即服韭汁一盏，隔七日又一盏，四十九日共服七盏。百日内忌食酸硷，一年内忌鱼腥，终身忌食狗肉，方得保全，否则十有九死。（凡遇恶犬咬伤，仓卒无药，急以百草霜、麻油调敷，或用葱捣烂贴之，牛粪敷、蚯蚓粪敷之，口嚼杏仁烂敷之）
●壁镜毒人方
能杀人。白矾涂良。
●蜈蚣咬毒
醋磨生铁敷之。（蜘蛛咬亦可治，刺鸡冠血涂之，或头垢擦之，或嚼小蒜涂之，或头发烧烟燻之）
●蝎刺螫人
醋磨附子敷之。
或地上磨生姜涂之。又鸡蛋轻敲小孔，合之立止。
●活蝨入腹
败梳篦一枚，分为两段。以一段烧研末，一段用水五升，煮取一升调服，即下出。（又治啮蝨成症）
●误吞铜钗
取饴糖一斤，渐渐食尽便出。（误吞竹木亦可治）
●诸物刺喉
旧象牙梳屑磨水，服之可出。
●杂物入肉
刮旧象牙梳屑，和水服之立愈。
●解中百毒
真雄黄研末，冷酒服。凡以药汁解毒，皆不可热，饮冷服乃效。
●解中蛊毒
生甘草五钱，以水浓煎炖服，吐痰即愈。
●中蛊吐血
小麦面一合，冷水调分两服，半日当下。
●中蛊下血
蝟皮烧灰细研，熟水调服二钱。
●中百药毒
横纹甘草截成小段，麻油煎过，常嚼，久而取效。
●中丹药毒
淡竹叶浓煎服之。
●中诸菜毒
甘草　胡粉　贝母等分为末，水服。
●误中瓜毒
服瓜皮汤良。
●中野菌毒
笑者，防风锉碎，水煎冷灌，立愈。
●中柑毒
服柑皮汤愈。
●中梨毒
服梨叶汤愈。
●中马肉毒
服芦根汁良。
●中马肝毒
狗粪调酒服。
●中狗肉毒
杏仁三两（连皮），热汤调，温服三盏，吐出愈。
●中猪肉毒
猪粪不拘多少，烧末，水调下，三服愈。
●中鸭肉毒
糯米泔温服一中盏，愈。
●解砒石毒
麻油一碗灌之。
或用白芷末井水服二钱。或用绿豆粉（一两）　银朱（一两）　鸡蛋白（一个）　麻油（半锺）　冷水（二锺）　服下，即连砒吐出。
●误食桐油
服甘草汁愈。
或用乾柿饼，食之即解。
●中瘴气
犀角、雄黄、麝香、羚羊角，俱可治。
●中邪气
人腹，升麻，犀角，射干等分为末，水调服。
●中飞丝毒
嚼苏叶愈。
●生漆惹人
成毒，生椒叶煎汤洗。
●尸疰中恶
近死尸恶气入腹，终身不愈。
用阿魏三两，每用二钱，拌面包作馄饨十馀枚，煮熟食之。日三服，至三、七日，永除。忌五辛油物。
●恶疰腹痛　不可忍者。
阿魏末，热酒　服三钱。
●暗风猝倒　不省人事。
细辛末吹鼻中。
●水溺猝死　一宿者尚可活。
纸裹皂荚末，纳下部，须臾出水乃活。
●人落水死
裹石灰纳下部中，水出尽，即活。
●堕水冻死　只有微气者，勿以火灸。
用布袋盛热灰，放在心头，冷即换。待眼开，以温酒饮之。
●中挑生毒
凡吃鱼肉瓜果皆可挑生。初中毒，觉胸腹稍痛，明日渐加搅刺，满十日则物生能动，跃腾上则胸痛，沉下则腹痛，胁下忽肿起如痈疖状，顷刻间大如碗，以绿豆嚼试，若香甜即是。
捣小升麻为末，取冷热水调二大盏，连服之，洞下泻出生葱数茎，根须皆具，肿即消。续煎平胃散饮之，日食白粥即愈。
在上膈者，即前云胸痛是也。用热茶一瓯，投胆矾五分于茶中，候矾化尽，通口呷服。良久再以鸡羽探喉中，即吐出。
在下膈者，即前云腹痛是也。用米饮下郁金末二钱，即泻下其毒。次用人参、白术各五钱为末，用无灰酒纳瓶内，慢火熬半日，度酒熟，温服之。每日一盏，五日乃止。然后饮食如故。
●饮酒醉死
用麝香一分，置口内即醒。
●烧酒醉死
用热豆腐切细片，遍身贴之，冷即换，甦醒乃止，心头热者可活。
●解硫黄毒
乌梅肉焙（一两）　砂糖（五钱）
用水一茶杯，煎七分呷之。
●解煤炭毒　凡受煤烟气一时昏倒。
急宜用清凉水灌之即醒。
●解食沙虫水毒
莴苣菜捣汁，饮之立解。
●解瘴疠毒
急以磁瓦有锋者，或刺额上，或刺眉丛，或刺两臂膊，立出血一升即解。血红而多者轻，血紫而少者重。
避瘴气神效方，用白术　陈皮　茯苓　半夏　黄芩　栀仁　山楂　神麴（各一钱）　连翘　前胡　苍术（各七分）　生甘草（四分）　生姜引，煎服多剂。凡游宦不服水土者并效。
●解百蛊毒
芝麻油多饮取吐。
或黑豆为末，入酒绞汁，服半碗亦效。或白鸭血热饮之。
●过食鸡蛋停滞
宜饮好醋少许即消。
●铁针入肉
乌鸦羽数根，炙焦黄色，研细末，酒调服一二钱。
●治虎咬伤
用薤白捣汁，饮之，渣并涂之。
虎爪伤，用地蚕捣烂涂之。
●狼虎熊伤　溃烂血流，痛不可当。
先用葱汤洗，再用清油洗。又饮清油一碗，用麻油和白矾纳伤口中，外用冬瓜瓤盖，频换。
●诸蛇咬伤
用好醋先饮一二杯，以绳扎伤处两头。再用五灵脂五钱，雄黄二钱五分，共为末，酒调二钱灌之。少时咬处出黄水，水尽则肿消。后以雄黄末糁之，口合自愈。
或生姜捣烂敷之，干再换。或用烧酒淋洗去毒，用人粪厚封即消。
●拔蛇牙方　凡蛇咬，必有一齿脱在伤处，以致肿烂。
用灯心烧灰，糁之即出。
●毒蛇咬伤
急于伤处上下，用布捆扎，使毒不走，即浸小便洗出蛇牙。取床帐中臭虫入口，嚼碎吞之，并敷伤口。
或急饮好醋二碗。或麻油亦可。
将伤处紧扎两头，以热小便洗净。次用白芷为末，麦冬汤调服，或五钱、或一两，顷刻黄水出尽。却以渣敷患处，虽将死者亦活。
或用细辛、白芷各三钱，雄黄五分，研末，每服一钱，酒送下。外用白芷熬水洗。
●蛇入人口　凡因畏热、贪凉，卧于地下，有蛇入口不能出者。
用刀破蛇尾，生椒二粒裹之，须臾即退出。
●兽蛇咬伤　凡一切恶兽毒蛇咬伤，毒中入腹，眼黑口噤，手足强直。
白矾（二钱）　生甘草（二钱）　研末和匀，每服二钱，冷水调下。更以此末香油调敷伤处。
●鼠咬
猫毛烧存性，入麝香少许，香油调敷。
又干荔枝肉嚼烂，敷患处，效。
●多脚虫伤
鸡屎涂之。或八角擦即愈。
甚者取活公鸡血热饮。（鸡头烧灰加明矾、雄黄，醋和擦之）
●壁虎咬
柿漆水涂之。
壁虎入耳，鸡冠血滴入即出。
●蜞[KT]叮
生芝麻嚼烂敷之，忌洗浴。
●从高堕死　总宜扶坐不可使卧，恐瘀血冲心。
用淡豆豉一杯煎水，去渣服。如气欲绝，以热水便灌服。
●铳子伤肉
蜂蜜八两，煎滚。好烧酒一斤，尽量热服。取汗安卧，次日铳子自出。
●蛇入七孔
割母猪尾血，滴入即出。
●蛇缠人足
热小便淋之即解。
●人口咬伤　若牙黄入肉不出，重则丧命，轻易烂成痼疾。
速用小便洗之，又浸一两时，待其牙黄出后，以鳖甲、龟板炙灰，麻油和敷，效。
●射工伤人　即树上杂毛虫是也。触著则能放毛射人，初痒后痛，久则外痒内痛，骨肉皆烂。
宜用豆豉、清油捣敷患处，少时毛出可见。去豆豉，用白芷煎水洗之。如肉已烂，用海螵蛸末糁之，效。
●蠼螋伤人
雄黄　白矾（等末）
茶调，以鹅羽刷之，立消。
●野芋头毒
石榴叶煎水服，黄土煎水服。
●治中水毒　手足至肘膝俱冷。
浮萍煎水浸洗。
●十种丹毒
一从头项起肿散开者，葱白捣汁涂。二从头项起，红肿、痛苦异常，赤小豆研末，鸡蛋白调涂。三从面部起红肿，伏龙肝研末，即灶心土、牛皮胶调涂。四从背上起赤点，桑白皮研末，羊油和涂。五从两臂起赤肿，黄色柳木烧灰，井水和涂。六从胁起赤肿，旧铁锈研末，猪油和涂。七从脚背上起红肿，猪槽下土研末，麻油和涂。八从脐上起红肿，槟榔研末，醋和涂。九从两脚起红肿，羊油和乳香涂。十从阴囊下起红肿，门限下千步土研末，羊油和涂。更有毒重者，满身皆是，油菜子擂酒频饮。油菜叶捣敷，无叶以子代之。
●蜈蚣咬又方
大蜘蛛一个，放于患处，吸出毒气，蛛即腹胀，放水盆内解之。如蛛死而痛尚未止，又换一蛛吸之。如无蜘蛛以香油大纸燃点著，吹息，以烟燻患处，毒自消。（蜂蝎恶虫伤亦治）
●蚯蚓咬伤
先以尿洗之，再用鸭口涎搽。或石灰水浸之。
●乌黄蜂咬
芝麻研敷。
●饮硷水毒
米醋饮之。或食乾柿饼，效。
●解诸瓜毒
木瓜皮煎汁饮。或饮盐汤，效。
●山岚瘴气
生熟大蒜各七片，共食之。少时腹鸣，或吐血、或大便而愈。
●误吞水蛭　即蚂蝗也，害人性命。
●误吞田螺　急饮青靛水可泄出，或多饮蜂蜜即出。
以水多灌鸭口，小顷将鸭倒提，接取流出之涎，饮下即化。
●误吞蜈蚣
吃生鸡血，或鸡蛋白数个，服下少顷，痛稍定。复吃生茶油一杯，遂恶心令吐，血裹蜈蚣而出。后用雄黄末调水服。
●烟管伤喉
细辛嚼碎含之，效。
●蝇入咽喉
虾蟆眼睛，研烂嚥下。
●泡哥鱼毒
用船底青苔擂烂，冷水冲服。若不愈，加青皮五钱，煎水冷服，立愈。
●救汤火　凡被汤泡火烧者，切勿以冷水及尿泥激之其热气。遇冷则入之愈深，火毒攻心而速之死矣。
宜急以盐糁之，然后用药敷为妙。以蚌壳烧灰存性，研末入冰射少许，从四面扫之，渐入于中，此急救最验之方也。
或用夜明砂、黄丹、水粉三味，各一钱，鸡蛋五个（煮熟去黄久炒有油出）。即将前药和入同炒，退火气，研贴敷伤处，干再换。数次肉白，即愈，神效。
或栀子末和鸡蛋清浓调刷之。或生芝麻研如泥涂之。又生萝卜捣烂涂之，或生大黄末，或麻油，或桐油，俱可调服。（俱生肌止痛）
又多年陈酱缓缓涂之，但愈后有黑瘢。又醋和黄土涂之。
痛甚者菜油一碗浸一刻，即止疼。若不能浸之处，频频涂之。
油火灼伤者，石膏末敷之。或生萝卜捣涂。
又汤泼火烧救命散：黄柏、黄连、黄芩、黄耆、薄荷各一两，飞滑石三两，共为细末，香油、猪油调搽，奇效。
汤火疮方：槐花子　生大黄　地榆　芙蓉粉等分为末，鸡蛋清调敷。
●狗咬伤
青苔和冰糖捣匀敷患处，二三次即愈。新旧伤口皆治。
又桃白皮一握，水三升，煎一升服。或蚯蚓粪敷。
凡被狗咬，必先吮尽恶血，再用小便洗净，然后用药。
●毒狗咬　凡被咬而声似狗，此毒入心也。
用斑蝥二十四个，同米一撮，炒黄去斑蝥，将米为末。另用杏仁（三钱）　川连（三分）　茯神（一钱）　甘草（三分）　煎水开米末，服下即愈。
凡癫狗咬，若不急治，至一月则腹怀狗胎，其人作狗吠，毒深不可治矣。被咬后其毒上攻，头上生有红发，须扯去。此方男子二十一日可治，女子十四日可治，过期则难治。
斑蝥七个（去头足翅），同米炒黄色，去米不用（如人虚弱者只用三四个）
生大黄（五钱）　金银花（三钱）　殭蚕（七个）　酒水（各一碗）
煎至碗半，饱时服。服后小便解下备块，候至小便清白，方为毒尽。然后食温粥一碗，则止而不解矣。但百日内，忌闻锣鼓声，须避处幽辟之所；又忌食猪羊鸡鱼酒葱，及发气动风之物；又忌穿麻布衣帐；又忌往麻地、茄地、赤豆地上行走，犯之复发，不可治。
乘毒未发，用斑蝥七个，去头足翅，用鸡蛋二枚打破，同蒸去斑蝥，淡食鸡蛋，于小便内取下血块。若痛胀不解，则血块未净，仍再食，块尽乃止。或用斑蝥同米炒黄色，以米研末蒸蛋食。（《洗冤录》注）
斑蝥有毒，中其毒者用玉簪花擂水，饮之即解。但须张大口吞，切不可使水近齿，近则齿伤。
●又方
槐树老皮内软白皮一块，安放伤处。再以面粉水和作圈围之，内以人粪填满，上盖槐树白皮一块。用艾丸如芡实大，二七壮，俟热透身上出汗为度。
●又内服方
地榆（三两）　铜锁（一把）
同入新砂锅内，酒水各一大碗半，煎一碗，空心温服。其毒内消，并无后患。再以明雄黄一钱，麻油一茶钟调服，三日三服。其伤处灸后，再以生甘草末、杏仁捣和砂糖敷之。若灸处起泡，则以麻油调生大黄末敷，取效。
●误服蚂蝗生子　凡蚂蝗入腹生子，肠痛黄瘦者。
田中泥和水，饮数碗，蛭必尽下。或用牛羊热血，生调猪抽，饮之亦下。
●蚯蚓毒　形如大麻疯，眉须皆落，每夕闻身中有声如蚓鸣。
用白盐煎汤，浸洗数次即愈。
●蜘蛛毒　焮热成片如痱子，痒痛难忍。
苎麻叶连梗洗净，捣汁调青黛，或蓝靛，不必太浓，鸭羽蘸敷，日敷十馀次。（苎麻汁须鲜捣，隔宿者不可用）
●误食蜿丝　凡误食蜿丝则顷刻喉舌肿大，难于饮食。
急以绿麻杆一枝，将一头烧透，当烟筒呼吸，其肿即消。


卷五  ——————————————————————————————————————————————————————————————————————————————————————————

治外科各症并跌打损伤  ***************************
●活命仙方　凡一切疮疡，未成脓者内消，已成脓者即溃，此止痛消毒之圣药也。
穿山甲（蛤粉炒黄，三钱）　白芷（三钱）　防风（三钱）　天花粉（三钱）　赤芍药（三钱）　归尾（三钱）　乳香（三钱）　没药（三钱）　贝母（三钱）　金银花（三钱）　皂刺（三钱）　陈皮（三钱）　甘草（三钱）　绍酒（一碗）
煎数沸，温服。
●瘩疽悬久　凡瘩疽已久，元气虚弱，攻伐已过，不能溃散。服之未成即消，已成即溃，腐肉即去，新肉即生。
人参（另炖，一二钱）　黄耆（盐水炒，二钱）　当归（二钱）　川芎（二钱）　芍药（炒，二钱）　白米（炒焦，三钱）　茯苓（二钱）　金银花（一钱）　白芷（七分）　连翘（五分）　甘草（生，五分）
清水煎服。
若腐肉即溃，而新肉不能收敛，属气虚者，四君子汤为主。
人参（二钱）　白术（二钱）　茯苓（二钱）　清炙甘草（一钱）　加大黑枣（七个）　煨生姜（一大片）　水煎服。或加粳米（百粒）亦可。
若血虚者，四物汤为主。熟地黄（三钱）　当归（三钱）　川芎（一钱）　芍药（二钱）　水二锺煎服。
气血俱虚者，十全大补汤为主，即前四君四物汤方内加黄耆（一二钱）　肉桂心（研冲，五分或一钱）　水煎服，并忌寒凉消毒之剂。
●疮疽托里散　凡一切疮疽，始终常服，不致内陷。
瓜蒌（大者，一个）　当归（绍酒浸炒，一两五钱）　黄耆（米炒，一两五钱）　白芍药（一两五钱）　生甘草（一两五钱）　熟地（一两五钱）　天花粉（一两）　金银茶（一两）　皂刺（炒，一两）
上药以无灰酒浸之，入磁器内，厚纸封口，再用油纸重封。隔水盖煮至药香，取出，分服直至疮愈。
立斋曰：此方药品平易，消毒之功甚大，且不动脏腑，不伤血气，不问阴阳，肿溃屡试屡验。
若发背脑疽势甚者，更用隔蒜灸之。若脉气沉实，大小便秘，先用疏通之剂，随服此药，功效甚速。若火毒已退，不作脓或不溃者，更宜服此托里。若溃而不敛及脓清者，宜用大补。
●肠痈　凡肠疽痈疽发背乳痈及一切肿毒，或焮痛憎寒壮热者。
金银花（二钱）　黄耆（二钱）　当归（二钱）　生甘草（二钱）
绍酒一盅，水一锺。分病上下，食前食后服之。少顷，再服一剂。渣滓敷患处。老少虚实皆可服。
●参耆托里散　凡疮疡气血俱虚，不能起发，或溃腐不能收敛，及恶寒发热者。
人参（气虚者多用之，一、二钱）　黄耆（米炒，一钱）　白术（炒，一钱）　当归（一钱）　熟地（一钱）　芍药（绍酒炒，一钱）　茯苓（一钱）　陈皮（一钱）
水煎服。
●瘰疬流注　凡瘰疬流注，及一切痈疽不足之症，不作脓或不溃，或溃后发热，或恶寒，肌肉消瘦，饮食不思，睡卧不安，盗汗不止。
人参（一钱）　黄耆（炙，一钱）　当归（酒炒，二钱）　川芎（一钱）　芍药（炒，一钱）　白术（炒，一钱）　熟地（二钱）　五味子（炒研，五分）　麦冬（去心，五分）　生甘草（五分）
水二锺（姜三片），黑枣（三枚），煎七分碗，食远温服。
●痈疽气虚作渴
黄耆（米炒，六钱）　生甘草（一二钱）　天花粉（一钱）　加人参（一钱亦可）
水二锺煎八分，频服之。
若气血俱虚，脓血大泄而作渴，或兼发热者，宜照瘰疬流注方治之。
●痈毒内虚　凡痈毒内虚，毒不起化，及溃后诸虚迭见者。
黄耆（炙，二钱）　麦冬（二钱）　人参（一钱）　熟地（二钱）　茯苓（一钱）　甘草（炙，七分）　白芍药（一钱）　当归（二钱）　川芎（五分）　远志（五分）　官桂（研冲，七分）　煨姜（一大片）　大黑枣（三个）
水煎服。
●溃疡寒热　凡溃疡气血俱虚，寒热往来，或哺热内热，或妇人诸疮经候不调，小便频数，大便不实等症，即疮疡气血虚而发热者，皆久服之亦收疮口。
人参（一钱）　黄耆（一钱）　当归（二钱）　熟地（三钱）　川芎（一钱）　芍药（一钱）　柴胡（五分）　生甘草（八分）
水煎服。
●疮溃便溏　凡疮疡脓溃，元气虚寒，或因克伐，胃气脱陷。腹鸣疼痛，大便溏泄，神思昏溃，此寒变内陷，缓则不治。
附子（制，二钱）　乾姜（炒，一钱）　益智（一钱）　丁香（五分）　羌活（一钱）　淡沉香（五分）　木香（五分）　茴香（五分）　陈皮（一钱）　甘草（炙，二钱）　生姜（一片）
水煎服。
●疮疡邪入经络　凡疮疡外不焮肿，内便调和，此邪在经络也。
人参（一钱）　黄耆（一钱）　当归（二钱）　甘草（炙，一钱）　红花（一钱）　柴胡（一钱）　连翘（一钱）　羌活（一钱）　苍术（米泔浸炒，一钱）　防风（一钱）　黄芩（一钱）　桂枝（七分）
绍酒一杯，水二锺，煎服。
●血虚疮疡疼痛
粟壳（去蒂壳，炒，二钱）　当归（绍酒炒，一钱五分）　白芍药（炒，一钱五分）　川芎（一钱五分）　乳香（一钱）　没药（一钱）　真肉桂心（一钱）　生姜（一片）　黑枣（三个）
水煎服。
●疮疡焮肿　凡疮疡焮肿在外，其脉多浮，邪胜必侵于内，宜用此托之。
人参（一钱）　白术（炒，一钱）　当归（三钱）　黄耆（盐水炒，一钱）　芍药（炒，一钱）　茯苓（一钱）　甘草（炙，一钱）　地骨皮（一钱）　肉桂心（一钱）　防己（绍酒炒，一钱）　黄芩（一钱）　防风（二钱）
先以苍术一升，水五升，浓煎去滓，再煮至二升，终日饮之。
●臂痈坚硬肿痛　凡臂痈坚硬肿痛，两尺脉紧无力者。
羌活（一钱）　黄柏（一钱）　防风（一钱）　当归尾（一钱）　藁本（一钱）　肉桂（一钱）　连翘（八分）　苍术（米泔浸炒，一钱）　陈皮（八分）　黄耆（盐水炒，一钱五分）
绍酒一锺，水二锺，煎八分碗，食前服。
●瘰疬等疮　凡瘰疬等疮，足三阴虚者。
人参（一钱）　白术（一钱）　茯苓（一钱）　生甘草（一钱）　当归（一钱）　川芎（一钱）　熟地（一钱）　芍药（一钱）　黄柏（绍酒炒，七分）　知母（绍酒炒，七分）
水煎服。
●疮疡亏损多汗　凡疮疡真阴亏损，或脓血过多，失于补托，以致上气喘急、自汗盗汗、气喘短搐、头晕泄泻等症。
人参（五钱或一两）　附子（泡去皮脐，一两）　乾姜（炒，三、五钱）　白术（三、五钱）
水煎作二、三次服。
●四气流注　凡四气流注于足太阴经，骨节烦疼，四肢拘挛，自汗气短，小便不利或手足浮肿。
附子（制，四钱）　防己（四钱）　桔梗（四钱）　甘草（炙，二钱）　白术（二钱）　茯苓（三钱）　生姜（三片）
水煎，食远服。
●疮疡阳气脱陷厥逆　凡疮疡阳气脱陷，呕吐畏寒、泄泻厥逆等症。
附子（制，一钱）　乾姜（炒，一钱）　芍药（炒，一钱）　人参（一钱）　甘草（炙，一钱）　茯苓（一钱）　肉桂心（一钱）　白术（一钱）
水煎，食远凉服。
●疮不肿痛腐溃　凡脾肾虚寒，疮属纯阴或药损元气，不肿痛、不腐溃，或腹痛泄泻、呕吐厥逆，及阳气脱陷等症。
柴胡（五分）　人参（三钱）　白术（三钱）　黄耆（二、三钱）　乾姜（炒，一钱）　附子（炒，一钱）　生甘草（二钱）　陈皮（一钱）　当归（二、三钱）　升麻（五分）
绍酒一锺，水煎凉服。如不应，倍加姜附。
●肺疽辨症　凡疽毒在外者易识，惟肺中患疽难知，于何辨之？若患者两脚骨疼痛，或脚骨不痛而舌下生物如细豆一粒，心口之上，内作微痛，及咳嗽、口乾咽燥等情，此即肺中生毒之证也。
即用：桔梗（三钱）　生甘草（二钱）
煎水服下。
如觉稍安，肺之患毒无疑矣，再用犀角丸服之。乳香（研末，一两）　没药（研末，一面）　麝香（一钱五分）　犀黄（三分）
雄精（五钱）　共研和匀，煮黄米饭一两，同捣烂为丸，如绿豆大。（晒乾燥忌焙烘）每服三钱，陈绍酒热吞送下，连服十服自愈。
世人但知脚痛医脚，咳嗽医嗽，舌下一粒便以刀刺，为害不浅。
●肺痈辨症　凡口吐臭痰，胸中作腥作痛者，肺痈也，此症有三不治：时吐臭痰如硬米饭者不治；呕脓不止者不治；白痰变赤者不治。惟呕恶而脓自出者易治。宜服地黄保生归脾等汤轮眼自愈。若不早治悔之晚矣。
肺疽肺痈两症如无力者，以陈年芥菜□，每晨取半杯滚豆腐浆冲眼。服则胸中一块塞上塞下，塞至数次，方能吐出，连吐恶脓，日服自愈。终身戒食鸭、豆、白鲞、红萝卜、鳗鱼、甲鱼，食则复发难生。
●肺疽伤脾　凡肺疽脾气亏损，久咳吐脓或中满不食，必须补脾土以生肺金，否则不治。
麦冬（七分）　生黄耆（二钱五分）　当归（二钱）　北五味（四分）　人参（一钱）　茯苓（二钱）　陈皮（一钱）　桔梗（六分）　清炙甘草（五分）
生姜（一片）　大黑枣（三、七个）
水煎服。
●颈项四肢疮肿　凡四肢颈项等处，不问软硬、赤白、肿痛，皆因抑郁所致，或日晡发热、或溃而不敛。
人参（一钱）　黄耆（盐水炒，一钱）　当归（二钱）　川芎（一钱）
熟地（二钱）　芍药（炒，一钱）　贝母（一钱）　香附（制，一钱）
茯苓（二钱）　陈皮（一钱）　白术（二钱）　柴胡（六分）　生甘草（七分）
桔梗（七分）　姜（一片）
水煎服。
如口乾，加五味子七粒，麦门冬一钱。如寒热往来，加软柴胡七分，地骨皮一钱。如脓清，重加人参一、二钱，黄耆一、二钱。如脓多，重加川芎一钱，当归二钱。如肌肉迟生，加白敛一钱，官桂七分。
●疮疡痊后枯乾　凡疮疡将痊，或痊后口乾甚渴，舌苔黄色，此乃肾水枯竭不能上润，以致心火上炎，水火不能相济，故烦躁作渴，小便频数或白浊，阴痿，饮食不多，肌肤渐消，或腿肿脚瘦，服此以降心火滋肾水，则诸症顿上。口舌生疮不绝亦治。
熟地（九蒸九晒，四两）　山茱萸（绍酒浸，四两）　山药（四两）　泽泻（蒸焙，三两）　白茯苓（三两）　牡丹皮（三两）　桂心（一两）　北五味（半生半炒，四两）
共研细末，熬膏加蜜少许，和丸如桐子大，每服五、六十丸，五更未言语前，空心盐汤送下。
●面部生疮
硫黄（五分）　白芷（五分）　天花粉（五分）　水粉（五分）　全蝎（一个）　蝉蜕（五个）　芫菁（去头足，七个）
共研细末。用黄蜡麻油向离火方熬，油入前末药和匀，每于临卧时洗面净，以少许涂面，勿近眼目。数日间，肿处自平（赤鼻风遭刺均治）
●降痈散　凡痈疽诸毒，消肿痛、散毒。未成者即消，已成者敛毒，速溃可愈。若阳青炽盛而疼痛势凶者，宜先用此方。其解毒散毒之功神效最速。若坚顽深固者，宜用后方。
薄荷（一握，用叶）　野菊花（连根叶，一握）　土贝母、茅根（一握）
乾者可为末，鲜者可捣烂，同贝母研匀。外将茅根煎浓汤，去粗，用调前末，乘热敷患处。仍留前剂汤炖暖，不时润于药上。但不可用于冷汤，冷则不散不行，反能为痛。约敷半日即宜换之，真妙方也。
●后方　凡疽毒坚顽深固及结核痰滞，宜用此方。
脑荷倍用　生南星　土贝母　朴硝（各等分）　风化石灰（倍用）
同为末，用盐卤调，杵绸黏，敷患处，经宿，干，易之。不必留头，若脓成者留头亦可。或炒热摊绢贴之亦可，或用麻油调，或用热茅根汤调亦可。若欲止痛速效，加麝香、冰片少许更妙。
●百草煎　凡百般痈毒、诸疮损伤、腐肉肿胀，或风寒湿气留矛，走注疼痛等症，无不奇效。
百草（凡田野山间者，无论诸品皆可取用，然犹以山草为胜，辛香者佳。冬月可用乾者，可预为收採之，不论多寡，取以多煎浓汤，乘热熏洗患处，仍用布帛蘸熨良久，务令药气蒸透，然后敷贴他药。每日二、三次不拘，但以频敷为善。盖其性之寒者可以除热，热者可以散寒，香者可以行气，毒者可以解毒，无所不用，亦无所不利。汤得药性则汤气无害，药得汤气则药力愈行。凡用百草以煎膏者，其义亦此，此诚外科中最要最佳之法。）
凡洗水鼓肿胀，每次须用草二、三十斤，煎浓汤二、三锅。用大盆盛贮，以席单遮风。熏洗良久，每日一次或二两，内服廓清饮等剂甚妙。
●廓清饮
枳壳（二钱）　厚朴（一钱五分）　大腹皮（一钱）　白芥子（五、七分或一、二钱）　萝卜子（生捣，一钱，如中不甚胀能食者，不必用此）
茯苓（连皮用，二、三钱）　泽泻（二、三钱）　陈皮（一钱）
水煎，食远温服。
●天行斑疮　凡须臾遍身皆戴白浆，此恶毒气也。唐高宗永徽四年，此疮自西域东流于海内。
但煮葵菜叶（不拘多少），以蒜齑（不拘多少）同咀嚥之，即愈。今有患者亦仍试验。
●头斑疮　晋元帝时，天行发斑疮，头面及身头更周匝状如火烧，疮皆戴白浆，不治数日必死。此时毒气所致，毒气攻心自不救矣。瘥后，瘢黯弥岁方灭，名曰虏疮。此症今人有之，特患人不识耳。予曾试验，特载于此。
以白蜜、升麻时时食之。并以水煮升麻，绵拈汤洗患处，或用好蜜遍摩疮上，以蜜煎升麻频频拭之。
●灸疮血出　前有一人灸火至五壮，血出不止如尿，手冷欲绝。
急以好绍酒半杯，（炒）黄芩二钱为末，再用陈好绍酒调服立止。
●乳痈初起
芙蓉根切碎，好绍酒煎，尽量饮即内消。
或用当归（八钱）　生黄耆（五钱）　金银花（五钱）　炙甘草（一钱，八分）　桔梗（一钱五分）　绍酒两碗，煎八分，半饥半饱时服。或用鹿角尖三寸，煅红存性，研末，热绍酒调服。重者二服即消，或葱汁一锺饮之。
●乳岩　凡乳中初起坚硬一粒如豆大，渐长至如蛋大，七、八年必示破，破则难治。
急用生螃蟹壳瓦上焙焦为末，绍酒冲服二钱。服之，以消为度。
●痈疽发背欲死吸毒
冬瓜一个削去盖，合疮上，瓜当烂，再削去合之，此分散热毒之意。瓜未盖疮口已救小矣。即将膏药护之甚妙。
●痈疽发背臭腐
桐叶泡陈醋同蒸贴之，退热止痛，渐生肌肉收口验之。
●发背灸法
小麦面和好作条围疮口，再用杏仁（去皮尖研烂）填满。熟艾作薄饼如围大三饼，四面点火灸之，灸三饼完，黄水出即消。
●又吸毒方　凡痈疽发背初发肿时，便以纸一张水浸湿搭肿上，视其上一点先乾者，即是正顶。
先以水和面作圈安于患处，正顶上以大蚂蝗一条安于中，频以冷水灌之，蚂蝗当吮其穴，脓血出毒即散。如毒大蝗小，须用三、四条，若吮著正穴，蝗死毒去，用水救蝗放弃。若血不止，以藕节研烂涂之，茅草花亦可。或用大蓟根（不拘多少）洗净泥，切碎，研如膏涂疮上，初发者能消散，已成者速溃。
或牛皮胶二两、绍酒二斤同煮，候溶化放温，令病者徐徐饮尽。未成即消，已成易瘥。
●痈疽不消併成脓未破
蚕茧空壳（蛾儿出过一个）烧灰，绍酒调服。
●背疽
瓜蒌（一个）　乳香　没药（各五钱）　生甘草（三钱）
上用陈绍酒煎服。
●便痈
皂角（要不蛀者）烧过阴乾为末，绍酒调服。
或用皂荚（炒黑）、小粉（炒）等分，共研末，和匀。以热醋调，仍以纸摊贴患处，频频水润之。或用胡桃仁七粒烧过，阴乾为末，绍酒调服。
●男子阴头痈
煅鳖甲为末，鸡子清调服。
●肺痈吐脓血
白芨（研末）三钱，调真藕粉内，代点食之，至三、五两即愈。
或将白芨炖蛋糕，或入粥中吃俱可。或芥菜卤埋土中，陈三年者饮之（或作酱油入菜吃）。或绿橘叶洗捣，绞汁一盏服之，吐出脓水即愈。
●乳痈
赤豆（三合）研烂去渣温服，留渣绍酒调敷患处。
或螃蟹小脚尖，阴阳瓦焙乾为末，每服三钱，绍酒温调饮之，尽量饮，盖被出汗。或生半夏一个，连须葱白一根同槌烂，棉纸二层卷裹，左乳塞右鼻，右乳塞左鼻，重者再换。或白芥子（炒黄）一两研末，烧白酒冲，尽量饮。或蒲公英三钱，金银花三钱，当归三钱，乾葛一钱五分，绍酒一大钟，水一大钟同煎。食后服，服后再饮酒，一醉出汗。或皂角刺烧灰，和海蛤粉为末，热烧酒调下，揉散亦可，其效如神。
●乳痈溃烂见心
猫腹下毛（要多）乾锅内煅存性为末，乾掺或清油调入轻粉少许，敷之。
或银杏（八两，一半绍酒研服，一半水研敷之）立效。或黄瓜蒌一、二个连皮穰子切碎，以无灰酒一碗，于瓶内煮半碗去渣，时时温服。
●乳痨乳痈
瓜蒌（大而红者，二个捣碎）　生甘草　当归（绍酒洗，各五钱）　另研乳香、没药（各一钱）
作二剂，绍酒三碗，煎二碗饮，以渣乘热敷患处。瘰疬亦治。
●乳吹乳痈
鹿葱花根　蒲公英　金银花　防风
绍酒、水和一碗，煎八分，空心温服出汗。
或葱一握，连根捣烂敷患处，用瓦罐盛炭火，盖葱上一时蒸热（出汗即消）。或金银花（一两）　蒲公英（一两）　酒水各半煎服。以渣热敷患处，即思睡，醒即消。（蛇头疮亦治，此方最妙）。
●乳硬作痛
嫩桑叶左採研细，米饮调，摊纸上，贴患处。
●两乳头陷
升麻　葛根　连翘　当归身　黄柏（各二钱）　黄耆（三钱）　肉桂（五分）　炙甘草　牛蒡子（各一钱）
水一锺，绍酒三杯，煎至一锺，食远热服。
●乳头裂疮神方
茄子不拘多少，秋后冷露裂开者，阴乾。烧存性为末，水调敷之。
●辨疔疮法　凡疮肿以针刺之，不痛无血者，疔也。或嚼生黄豆二、三粒，口不觉腥臭者，即是疔毒。
急用银针刺破，挤出恶血。更令一人吃饱，饮火酒数杯后，口含冷水吮尽恶血，水温吐出，再含吮之，至痛痒，不吮自愈。
或用苍耳草、根、叶捣烂，入童便，绞汁冷服一锺，每日三次。仍以根茎苗叶任取一束，烧灰存性为末，用醋泔盐
靛和如泥，先将疮中心及四边刺破，令血极出，拭尽敷之，不过十次即拔疔出。或用白梅肉、荔枝肉同捣成膏，捻作饼子，依疔疮大小敷上，其疔即出。
●拔疔红膏
银朱（水飞晒乾，一钱）　萆麻仁（二钱）　嫩松香（五钱）　黄丹（水飞晒乾，一钱）　轻粉（五分）
共捣成膏，以银针将疔疮头挑破。用红布一块照疔毒之大小，将膏药滋铺放贴之，不一日疔毒拔出。如畏痛者，不必挑破，即以红膏摊贴亦妙。（一切无名肿痛均治）
●疔疮恶疮
荔枝五、七个，以狗粪中米淘净、晒乾、研末，与糯米粥（不拘多少）同研成膏，摊纸上贴之，留一孔出毒气。
或紫花地丁一大剂，水煎热服。
●疔疮危急
甘菊花叶（须黄菊叶）一大把，捣自然汁一盏服之，即将叶渣敷患处，立醒。（冬月用根亦可）
或蝉蜕、殭蚕为末，酸醋涂搽四周，留出疮口。根出少长，然后拔去，再用药涂疮。
●鱼脐疔疮
丝瓜叶　连须葱　韭菜
同入石钵内捣烂如泥，以绍酒和汁服之。以渣搓贴，病在左手贴左腋下，在右手贴右腋下，左足贴左胯，右足贴右胯，在中贴心脐，并用棉包住。后下红丝皆白则愈。如有潮热亦用此法，却令人抱住，恐其颤倒则难救矣。
●鱼脐疔疮头黑　凡鱼脐疮头黑，皮破黄水出，四畔浮浆。蛇蜕一大条，阴阳瓦煅存性，细研末，鸡子清调敷。
●鱼口便毒初起
生白矾三钱，重者五钱研末，好生酒调服，欲吐忍之，出汗即愈一半，次日全消。
或槐子（炒）七钱，绍酒煎热服，出汗为度。或鹿角（烧灰）三钱，核桃皮（烧灰）三钱，和匀，好绍酒调服。
●蛇头疮　凡蛇头疮生于大指之上节，或生他指，痛不可忍，臭不可闻者。
猪胆一个，入白矾末一钱于胆中，罨指患处即止痛。雄黄末亦可。
或用金丝草（即落苏）　金银花藤　五叶紫菖　天蒿麦俱切碎，陈好醋浓煎，先熏后洗。
●疮毒肿硬无头
蛇蜕贴于患处。
●疔肿
凡疔肿及无名肿毒，捻破头去白水。
以葱同蜂蜜捣，贴患处，神效。
或芙蓉根（不见天日）同酒糟捣烂敷之。
●紫马疔
紫花地丁　仙乔草　夏枯草　石板苋
用陈绍酒煎服。
●软疖
抱退鸡蛋壳（烧灰），清油调搽愈。
●时行暑疖
桐油、麻油（各半斤）
同熬，滴水成珠，再入黄丹半斤。收贮，摊贴立效。
●肺痈
绿橘叶捣汁一杯服之，吐出脓血即愈。
或薏苡仁三合捣烂，水二盏煮成一盏，入酒少许，分作二服。
●蛇头指疮
雄黄　轻粉　蟾酥　冰片
四味研末，以新汲水调浓，炖热敷患处。指用纸盖之，日换三、四次。
●发背初起
生姜一块，炭火炙一层剖一层，为末，以猪胆汁调涂。
或用羊油、猪油生切片，冷水浸贴，热即换之。或芭蕉根捣烂涂之，或干人屎烧灰，醋和敷之，干再涂。
●又方
好京墨用老醋磨极浓，将疮脚四围涂之。再用老姜和猪胆捣烂涂在疮上，用纸封之，干再如前涂之。
●疔疮初起治法　凡起小泡发痒或麻木，寒热头痛、恶心，即是疔毒。
用银针挑破，挤尽恶血，口含冷水吮之，温则换水，吮至不痛不痒。用生大黄末水调涂肿硬之处，则毒不走散，随饮麻油一杯，取菊花打汁一碗，冲酒服，无花用根叶。
●血疔血出不止
饮麻油一杯，或火焙银器，乘热烙银器，乘热烙疮口即止。
●治蟮拱头新绿云膏　凡蟮拱头发不愈。并治疔毒初出、脓水不畅，贴之立能呼脓拔毒，消肿定痛。
麻油（三两，以萆麻仁四十九粒在麻油内炸枯，拣萆麻仁）　松香（八两，以葱煮，日晒乾，研）
猪苦胆汁（大者用，三枚）　铜绿（二两）
共研极细末。将松香先放铜杓内，火上熔化，乃下麻油、胆汁、铜绿熬匀，捣千馀下，再烘烊。倾入水内，用手扯拔百馀遍，愈拨愈绿，贮瓦钵内盖好听用。如遇蟮拱头毒，用细布摊贴一次，其脓自会倒拔，收尽全愈，不必再换。
●治连珠疬串　凡男女大小颈项、颜下，耳之前后结核累块，连珠疬串，不痛不疼或破微疼，皮赤溃烂，久不收口。年近者一料收功，年远者服两料无不全愈。
方用香梗芋艿十斤，去皮勿烘炒，切片晒极燥，磨为末，开水泛丸，早晚每服三钱，甜酒送下。如不饮酒者，米汤送下或吃燥片，酒下亦可。此方屡用辄效，勿以价廉轻视，若将方刊印传送，以济无力医药者，功莫大焉。又治喉癣亦效。
凡遇绞肠痧发，尿屎俱出垂危者，急食生芋艿数枚，多有得生者。欲试此症，食芋，味甘如梨可验。
●银青散　凡男子下疳疼极、潮痒，女子阴户两旁淫湿，疮疡脓水淋漓，红瘰肿疼。并治玉茎梅疮、蛀腐，及小儿痘疤横烂，并痘后馀毒，不满头发黄泡等症，用此皆效。
白螺壳（取墙头白色者佳，火煅过，拣去泥，研细末，一两）　橄榄核（火煅存性，研末，二钱）　寒水石（另研极细，取净末，二钱）　大梅花冰片（二分）
共研细末，以磁瓶盛贮，勿使出气。临用时以麻油调搽，如湿处燥掺，不必用麻油，极效。
●中肥足溃　凡农家粪浇地上，烈日晒逼之下，足践于此，受热气之毒，必足趾肿痛，似溃非溃，俗名惹肥。
以鸭毛煎汤和皂矾洗之即瘥。
●久年痔漏　凡患二、三十年者，三服除根。
用白莲花蕊（焙，一两五钱）　当归（绍酒炒，五钱）　黑丑（一两五钱，取头为末）
共研细末。每服二钱，空心酒下。多服自效，忌食发火等物。
●痔漏疮痛
活鲤鱼鳞三、五片，以棉裹如枣形，纳入肛门，坐片时痛即止。
●蚕退除漏　辛苦劳碌之人，忽患肠痔肠毒，愈而频发，脓水常流，皆因乏力，医药调治失宜，将成管漏。
笪过头蚕纸一张晒燥，小刀刮去蚕空壳，以瓦燥焙黄，好绍酒服，连服十张除根。
●外痔搽药
五倍子（十个，取核桃大者，锥孔去子）　金头蜈蚣（两条，剪碎）　儿茶（敲碎，一两五钱）
将二味和匀，装入棓子内，用纸封固，阴阳瓦煅，以青烟尽为度。取起研末，配熊胆一钱、冰片五分再研。以猪胆调搽，再用皮硝汤揉洗，然后搽药，屡试极验。
●癣疮搽药
白薇（三钱）　白芷（三钱）　花椒（炒出汗，两钱）　细茶叶（二钱）　大黄（五钱）　明矾（五钱）　寒水石（另研，二钱）　蛇床子（一钱）　雄黄（一钱）　百部（二钱）　樟脑（一钱）
共为细末，用生腊脂油去衣膜和匀捣，随意擦之甚效。
熏法用：红枣（三枚）　陈艾（三分）　雄黄（三分）　花椒（三分）
以上四味安火炉内烧之，熏焙衣被，晾冷穿盖，不受火气。治疥亦妙。
●疥疮方
大枫子肉（二两）　紫草油（四钱）
共捣烂为丸，以夏布包扎疮，痒时擦之，不数日可愈。
●疥不除根　日久不断，时要暴发。
以雄猪肚一个洗净，配囫囵牙皂根五钱，装猪肚内煮烂，拣去皂，食肚一月，吃肚十个，疮断根矣。已治多人皆效，如嫌肚淡难吃，用花椒　盐蘸食之亦可。
●鹅掌风癣
以陈艾、侧柏叶汤乘热熏洗一月愈。
或雄黄、甲片火烧熏之愈。或豆腐泔水洗手愈。
●肾囊风痒
以初滚饭汤洗之，数次则愈。
或以鳖甲、蛇床子、白芷共研末，以棉扑之，或用麻油调搽。
●坐板疮痒
先以砂仁壳煎汤净之，用茅厕坑[土罕]上之泥，刮下晒燥研细，以麻油调搽三次全愈。
●牛皮癣癞
土槿皮一斤勿见火，晒燥磨末。烧酒一斤，榆面四两，浸七日常搽。擦年久者，搽一年断根。
●颈面花癣
以核桃叶擦之可瘥。或腊梅花叶擦之亦瘥。
如老人头颈燥，靥痒痛，以熟地汁涂之即愈。
如两腿阴面湿癣，以荸荠蘸铁线粉擦之立瘥。（钱线粉即火炮中刮下锈粉）
●云头白癜
以茄子花擦之即愈。或以花红擦之，永不再发，已经试验。
●冻疮溃烂　蚶子壳（煅研极细）以麻油调搽。如湿处燥掺，数日全愈。
●游火疼痛
矾红（不拘多少）用鸡蛋清调搽，红肿疼痛处可痊。
●漆疮肿烂　白果煎汤洗浴，立刻消肿，一、二次全愈，如腐溃者，以蟹黄涂之即愈。
●漆疮方
用真香油，调樟脑，搽肿赤处即消。
●冻疮
将萝卜刳空，以蜡烛油灌内灰火滚数沸，搽患处。
或端午时，姜葱艾煎汤洗患处，不生冻疮。
●手足冻裂
白芨为末，用萝卜煎滚，以蜡烛油调敷裂处，不数日愈。
●臁疮拔毒方　凡治臁疮，须先用此方拔去毒水，再用收口药立效。坐板及流脓疮并治。
立青（四两）　矾红（二两）
共为细末，香油调搽。疮内出水其毒可治，拔出，惟略有疼痛，须忍之。
●臁疮收口方　用前方拔毒尽后，疮不起，边内有红肉，用此药收口甚易。
冰片（三片）　石决明（煅，二钱）　川楝（一钱）　血竭（五分）　琥珀末（一钱）　乳香（一钱）　寒水石（煅，三钱）　黄柏（五钱）
共为细末。
如痒甚者，再加飞矾五分。搽药时用温苦茶洗疮一次。上药一次，不数日收口。
●竹木刺入肉方
用牛膝捣烂罨之，其刺即出。即疮口已合者，刺亦可出。
●治毒初起　凡疮痈肿毒，肚痈、发背、脏毒、跨马、鱼口等症，初起三天之内，照方一服，即行消散。如毒势旺者，连服三服无不尽消。
鸡子一枚倾入碗内搅匀，人芒硝二钱，隔汤炖熟，好绍酒送食随量，饮食尽为度。
●消毒神效　凡发背痈疽，初起即散，已成搽三次收小，出毒随愈，名曰消毒神效丹，屡试屡验。
鲜山药（五两，不见火）　土红朱二两，松香（一两）　全蝎（十个）　白糖（一两）
共捣烂围之，留顶，药上盖纸，周时一换。
●风毒灸法
凡肩背腰俞臂腿环跳贴骨等处，感受风寒湿气，以致漫肿无头，皮色不变，惟痠痛麻，筋拘抽痛，不能转侧动摇等症，即将手按揿，看骨顶痛之处，用墨点记，随依后法灸之，即消散。耽延日久，致生肿毒，极难收功。
沉香（研，五分）　丁香（研，五分）　木香（研，五分）　麝香（研，一分）　乳香（灯草炒研，六分）　甲片（炒研，五分）
临用时共研匀，以大核桃壳半个，将药末装满，覆于墨记之处。再用乾面，水调做生馒头式，作一圈子围住核桃壳，不致移动。上用湿荷叶一张盖护，以防火星脱下烫肉，仍空一孔留出桃壳。将艾圆作龙眼核大放核壳上，点火灸之。初灸不觉热，至五、六壮方有艾热之气钻透于内。能受热者可灸十四壮，不能受热者止灸十一壮，灸过其毒即消。如病甚者，多灸两三次决不成毒，灸毕随愈，屡验。
●铁箍散　凡一切痈疽发背，不拘已成未成，已穿未穿，并可以治。湿者棉花干扑，燥者用麻油调搽。
芙蓉叶（四两，醉芙蓉者更妙，或根皮或花，阴乾研末，或生研亦可）
生赤小豆末（四两）
以陈米醋和为锭，阴乾或石灰收燥，以蜜磨涂肿处，中间留出毒头，干则频换。初起者即觉清凉，痛定肿消。已成或脓聚毒出。已穿溃者即脓出易敛，妙不可言。
●黑龙丹　凡一切恶疮怪毒，或生于横肉筋窠之间，因挤脓出力太过，以致胬肉突出，如梅如慄，翻花红赤，久不缩入，此乃损伤气脉使然。若辄以降蚀腐化，但腐去其小者，又突出大者，屡蚀屡突，经年累月终不痊愈，此方奏捷。
大熟地（切片烘乾枯，一、二两）　大乌梅肉（煅炒，一两）
以枯熟地末一两，配乌梅炭三钱，共研匀，碾极细，掺膏药上贴之，不过三、五日，其胬肉收进，用粉霜收口即愈。
如阴虚肾气不足之人，或患脱肛诸药无效，用此丹以防风、升麻各一钱，煎汤调搽，立即收入。再服补肾煎剂，试应如神。
●追管丸　凡痔漏不拘远年近日，有漏通肠，污从孔出者，先用此方追尽脓毒，服后消管丸自然见效。
胡黄连（生姜汁炒过，一两）　刺蝟皮（一两，净瓦上炙乾）　真麝香（二分）
共制研末和匀，以软饭捣为丸，如麻子大，每服一钱，食前酒下。如服药后脓水反多，乃药力到处，不必惧也。
●消管丸　凡一切肠脏痔毒成管成漏，服追管丸后再服此丸，自然管消，不用刀针挂线，诚起痼疾之良法也。
胡黄连（炒取净末，二两）　穿山甲（一两，麻油炒黄色取净末）
石决明（煅取净末，一两）　净槐米（微炒取净末，一两）
上末和匀，炼蜜为丸，如麻子大。早晚每服一钱，清米汤下，至重者四十日可愈，再服后完善丸。如疮口四边有硬肉突出者，可加蚕茧二十个，炒研细末，和入前药内为丸，照前服法可愈。
●完善丸　凡患痔漏，服前退追消管丸病愈后，不守禁忌，或食猪肝番茄酒色。疮必复萌，急服此丸除根。
夏枯草（十两）　连翘（去净心，五两）　甘草节（五两）　金银花（四两）
共研细末，以山东净银花一斤熬浓汁，泛丸如绿豆大，每晨空心淡盐汤送下（三钱）。若起漏一、二年者，服一料全愈；三、五年者，服两料全愈。此方乃康熙年间浙江提督陈山凯患痔漏用之，屡效。
●石花膏　凡辛苦劳碌之人，嗜酒多欲，忽生外痔作痛难行，服此得泻，可止痛行走，再用搽药自能除根。
麒麟菜一两，洗去灰，用天泉水煮烊，和白糖五钱食之。
●悬痈初起　凡悬痈生于肛门前肾囊后，初发如松子大，渐如莲子大，十馀日，赤肿如桃李，成脓即破，破则难愈，延久成弱症，初起急治。
大粉甘草四两截寸段，以急流水一大盂，文武火蘸水炙之，水尽为度。劈开中心有水润为止，如无再蘸水炙，炙透槌碎，每服一两。用无灰酒二碗煎至一碗，温服，次日再服，服完消尽。如消未尽，再服一料无不愈。
前治一人年力少壮，忽患悬痈，渐大如桃李，赤肿非凡，难以行动，随用全蝎二十个洗去盐，瓦上焙研，配胡核肉二两共捣匀，用好酒送下，一顿食尽，次日肿痛减半。又将前药减半，连服两日患若失。盖治病原要审人强弱，毒起迟速而施疗治，故不必拘于炙甘草之方一例而论也。
●天行斑疮　凡比岁有病，天行斑疮，头面及身须臾周匝状如火疮，皆戴白头浆水，逐次随生，不急疗治数日必死。瘥后，疮瘢黯黑，周年方退，此恶毒之气。
以蜜水通搽疮上，再以蜜煎升麻拭之。内以芦根汤煮粥食之。
●拔疔秘方
鲥鱼靥用手刮下，不可见水，阴乾收贮。用时以银针拔开疔头，将一片贴上，以清凉膏盖之，俟一宿，揭开其疔，连根拔出后，再用生肌散收功。前有两妇人，大脚趾患疮二年不收功，将鲥鱼靥一片，以银花汤浸软，拭乾贴之，不数日而愈。
●疔疮走黄　凡患疔毒，误食猪肉走黄，法在不治。
急捣芭蕉根汁，服之立效。
●红丝疔
凡男女生红丝疔，须用针挑断其丝，将多年粪坑上碎椽子木煅灰，用饧糖拌涂在红丝疔上，听出疔疮头，疔即拔出，无害。若不急治，隔一日外，即难救治矣。
●翻唇疔毒　凡少年唇口患疔，并连七个，头肿如斗，心闷神昏，诸医复绝。有女丐曰：此名七星赶月。
急以蛔虫捣烂涂之，顷刻疮口流出黄水，肿消神清，次日全愈，唇疔多效。如无蛔虫，以五穀虫一钱焙末，白矾三分，蟾酥三分，烧酒化烊，共捣匀涂疔上，少刻，疔破流出毒水亦效。
凡疔生唇口上，即看大腿腕有紫筋起者，即用银针刺出血即瘥。
●丹石结毒　凡服过房术丹石之药，变生淫湿广疮，医复图速效，投以隐药治之，致成结毒，终身不愈者。
用红枣三斤，以杉木作薪煮枣，其火逐次钳出闷炭，俟枣烂为度。剥去皮核，将所闷之炭尽数磨末，和枣捣匀为丸，如弹子大。每日任意嚼之，以土茯苓汤送下。久久服之，勿得间断。此治棉花结毒之要方也。常服俱痊。揆红枣能解丹石之毒，杉木专祛湿热之浸，是以奏功如反掌也。
●杨梅结毒　凡遍身头面，鱼口便毒，红赤肿痛甚极者立愈。
土茯苓（五钱）　银花（一钱）　花粉（一钱五分）　蜈蚣（三条，去足）
地丁（一钱）　蒲公英（一钱）　蒌仁（一钱五分）　穿山甲（炒，三片）　全蝎（三个茶洗）　天虫（炒，一钱五分）　芒硝（五钱）　蝉蜕（一钱五分）　土木鳖（五分，去壳切片）　生大黄（五钱）　生甘草（五分）　大斑蝥（五分，去头翅，糯米拌炒）
老姜（三片）
上以河水三碗煎至碗半，滤出，露一宿，去脚取清者，空心温服。临时将口咬芦管，使火毒从上出而解。大便泻数次之后，以猪肉好酒啖之，泻止。疮瘥再服后方。
槐米（四两）　川萆薢（四两）　白藓皮（三两）　苍耳子（二两）　甘草（一两）　连翘（二两）　地肤子（二两）　胡麻仁（二两）　金银花（三两）
共炒磨末，和蜜为丸如桐子大，早晚以土茯苓五钱煎汤，吞三钱。忌食茶。
●黄灵丹　凡一切痈疽发背对口，大毒腐肉黑暗，死肌坚硬，臭秽难闻。用此掺之，膏药盖过夜，即周回裂缝，与好肉分界，脓流肌活，肉色转红，疼痛稍缓，其腐肉自化自脱，不用刀钳剪割，秽气亦无，甚灵验。
生白矾（研，六钱）　枯白矾（研，三钱）　腰面雄黄（水飞净，一钱）
上共研极细，筛过再碾千馀，愈碾愈妙。装磁瓶内，勿使染尘。凡去腐肉尽可用之。若新肉上掺之要痛，片刻见脓水即不痛矣。如好肉与腐肉间湿，须先将金花散掺好肉上，腐处亦掺此丹，自不痛也。此丹用粉糊打条子亦可，去轻浅不弯之管屡效。
●盘根痈毒　凡生盘根牙痈，毒串，沿满口腐烂，其牙床骨，竟有通身一扇脱落者。
须用桑皮纸掺此药在上，卷作纸捻式，塞于牙根边，久塞可保不脱。如遇饮食时，可去药条再换，即日换数次亦无妨碍。
●烂腿臁疮　凡男女新久烂腿，并脚发臁疮等症，能去腐长肉收功，名珍珠散。
煨石膏（一斤，研细末）
飞净东丹（一两）
二味和匀，再筛再碾。如治烂腿臁疮，用真香油调搽，上盖油纸，一日一换，不可用茶水洗净。
如有脓水流开，只可抹在好肉上，因疮口若风湿气收功最慢。如妇女一遇月经，虽愈复发，须再搽，久则奏效。
凡诸疮毒，用升药提过之后，随用此散呼脓长肉，将收口时，用生肌八宝丹。
●生肌八宝丹　凡疮毒脓腐已尽，用此丹掺上，自能生肌长肉，平口收功，神效无比。
珠母（拾取露天蚌壳左顾者，半片，需括去背后黑衣，安火上煅研细）
血竭（三钱，另研）
炉甘石（三两，以黄连二钱煎出汁，煅淬研细末）
儿茶（一两）　火煨石膏（三两）　赤石脂（三两，火煅）
陈年丝吐渣（一两，煅不可过性）　梅花冰片（临用时将药末五钱加入冰片一分）
共研匀，细碾，如香灰色，磁瓶盛贮听用。此药比珍珠西黄八宝丹功效倍之，幸勿轻视。
●顽恶毒腐黑灵丹　凡一切顽恶毒腐，甚有如菌如茎，去而复生，缠绵不绝，升丹所不能提拔者，必用此丹掺之，逐渐可以起根，拔尽多效。
大巴豆（一名江子，淘去泥，一斤）　蓖麻子（不去壳，五钱）
以上二味连壳安于石臼槌碎，候天晴之日，将风炉放在天井内无日色之处，上放铁锅，以炭火用长柄剷刀，将二味炒二日为度。磨粗末，照前式将二味于铁锅内再炒三日，去净油气，方可研为细末。磁瓶收贮听用。剷刀须用长柄者，恐短则炒药者近锅口，巴豆之气熏冲而肿。
●环跳两膝漫肿　凡人环跳穴处及两膝附骨等处，感受风寒湿气，面上不热，漫肿无头，皮色不变，微觉痠痛挛拘。若不即治，变生贴骨等痈，难以收功，急用此药透出外格，提移他处出毒，屡用皆效。
紫荆皮（炒，五钱）　赤芍（炒，一两）　香白芷（一两，晒燥，不可用火炒）　石菖蒲（一两五钱，晒燥不可用火炒）　独活（炒，一两五钱）
上药依法共磨末，以好酒和，葱五茎煎滚，调搽。不必留顶，一日一换，以肿消不痛为度。
●玉红膏　凡一切痈疽发背对口大毒，腐去孔深洞见膈膜者，用此药塞疮口，自能生肌长肉收口。
当归（二两）　白芷（五钱）　紫草（二钱）　甘草（一两二钱）
以麻油一斤浸药七日，煎药枯去渣。再熬油至滴水成珠，下白腊二两搅匀，离火略冷，次下血竭细末四钱，轻粉四钱，待成膏，盖好听用，愈宿愈佳。凡疮口深陷，以新棉花涂膏以塞之，即日可痊。不得加减药味，恐反不效。
●驱毒散　凡毒发于骨节间，不便出毒之处，此药能驱之，或上或下，使无残疾之患。
白及（一两六钱）　紫花地丁（八钱）　乌鸡骨（煅，一钱）　大雄黄（一钱）　朱砂（一钱）　轻粉（一钱）　五倍子（焙黄，二钱）　大黄（二钱）　牙皂（八分）
共为末，以醋调敷毒之上截，即移至下半截矣。屡试如神。再仍照病人之虚实，内服药饵。
●膈皮取脓法　凡患毒深远，刀难直取，并患人畏惧开刀者，俟脓熟时用此甚善。如脓不从毛孔出者，若用此药涂之，其不搽之处，旁边绽出一个，自会出脓，屡效。
驴蹄皮（一两，即脚底剔下者，砂炒）　荞麦面（一两）　草乌（四钱，刮去皮研）
共为末，和匀，加食盐五钱，以水糊作薄饼，瓦上炙微黄色，再研细。以米醋调，摊白纸上贴患处，其脓水从毛孔而出，盖以草纸。渗湿再换，水尽纸燥，肿即消。
●跌打内伤　凡跌打内伤井闪挫、风气一切疼痛立效。
当归（二钱）　通草（一钱）　桃仁（二钱）　穿山甲（二钱）　茜草（一钱五分）　川桂枝（一钱五分）　杜仲（两钱）　自然铜（醋煅，三钱）
淮牛膝（一钱五分）　制大黄（二钱五分）　中青皮（一钱）　骨碎补（去毛净，二钱）　乳香（二钱）　没药（二钱）　白芷（一钱五分）　红花（一钱五分）　苏子（一钱）　降香（一钱）　甘草（一钱）　血竭（一钱　三七一钱五分）　地鳖虫（两钱，米店内多有）
石南枝头（三钱）
共煎汤，加童便一酒锺，老酒一酒锺，温服。极重二服可愈。今改为末子药，如遇病不重者，只需每服吃末子五钱，外加童便一杯，老酒一杯送下。轻者三服，重者仍照方煎服。
●箭镞各伤　凡箭镞所伤，血出不止。
用真降香末敷之，即血止，明日结痂，无瘢。军中常带之。
又用慄炭烧红透，研细末，乘热罨之，即止血定痛。
●皮金膏　治跌仆擦伤、钉鞋打伤、足踉病、久阴疮擦痛并冻疮足跟肿烂，凡小擦伤足跟并刀伤，皮光潮湿皆效用。
广东皮金纸（一张，此即洋皮金）　照患处大小剪取，将金面贴伤处，过宿即愈。军中宜备。杭城杂货店亦有售者。
●重物压伤　凡手足肩背被重物打伤，或青肿紫赤血痕疼痛，不致内伤。
以苏木煎汁，磨真降香涂之，不可落水，连擦数日其肿自散。
●又外治方
以虎胆草捣烂，搽之即愈。
●胁破肠出　凡人或因跌打。
急以油沫入煎人参、枸杞，淋之，连食羊肾粥十日愈。冷水喷面更妙。
●破伤风　凡遇刀伤扑跌破伤风。
用天南星、防风等分为末，好酒调敷疮口，即服后药。
天南星（姜汁炒）　防风　白芷　天虫（炒）各等分，研细末。每服三钱，童便和好酒调服。即咬牙缩舌、腰背反张势在垂危，服之立可回生。有瘀血者亦效。
再治破伤风以及妇人产后伤风，先以手三指并连，直插入病人之口内，可入者易治；若止有二指可入者，其症必危，难治。验其病可先知生死等症。
●误断指头
降香末掺之，包以丝棉，七日不可落水、冒风，不必再换，一次即痊。
●人咬伤痛　被人咬伤，若牙黄入内，不去必烂，毒难愈。
速用人尿浸一、二时，待其牙黄毒出，然后用药。
用荔枝核（焙研）筛细掺之，外用荔肉盖贴，虽落水亦不烂，屡试如神。或以青州柿饼一个，令人漱口洁净，将饼咀嚼盛器内，饭锅上再蒸烂，敷之三日乃愈。
●夯伤脚域
蜈蚣（一条，研末）　荸荠（一个，去皮）　葱管（七寸）
共捣如膏，贴患处。周时一换，五日其域根脱出。
●跌打损伤　凡一切跌打损伤，遍身青肿，瘀停作痛，及坠仆内伤，一服即愈。
白木耳四两（黑者亦可）焙为细末，每服一两。用麻油三匙，串好酒调服，日服三次，药完全愈。此方系那督宪莅浙颁刻印示，传布以惠民，皆效。
●皮破出血　凡跌扑皮破、刀刃损伤、金疮流血，掺此即止血生肌。
陈矿炭（拌，四两）　大黄片（二两）
同炒至石灰银红色为度，拣去大黄，将石灰碾细，贮瓶听用。
或以陈年石灰研细，将韭菜汁拌匀如膏，搭于无风雨日晒墙上，俟阴乾取下，再贮藏听用。或以生半夏末亦止血定痛。
●内伤久发　凡跌扑夯伤胸胁腰肋等处，并肩挑负重，失足蹬筋，初时不觉，延至经年累月，忽然疼痛，浮面按之不痛，揿重方觉，或咳嗽吸气牵掣吊疼。此乃内伤气逆血滞，日久恐患痈毒。
生大黄（一两，只可烘，勿火焙炒），以老姜（二两，摏烂）串滚水一杯绞汁，隔汤炖温，调大黄末如膏，涂于痛处，不必留头。盖以粗纸，外用棉系之，一日一换，三日即愈。如伤三、五年者亦效。此方比闪肭膏功胜十倍。
●竹木瓦刺　凡竹木刺入肉不出者。
用煨鹿角末以水调敷，立出。久者不过一夕即出。如磁锋嵌脚，用三角白果（去壳衣心）以菜油浸透，捣烂作饼贴之，再易而愈。如多年烂者，四、五次即瘥；若初起，以生白果肉捣烂罨伤处亦效。
●闪腰挫气
用番葡萄乾一两，好酒煎服，重者三服即愈。或以硼砂研细末，点眼睛四角亦愈。或以王不留行一钱二分（炒研细末），用好酒调服即愈。以上三方屡试皆效。
●修炼花蕊石方　治一切金刃箭镞伤及跌打损伤，狗咬至死者，急以此药掺伤处。其血化为水，再掺便活，更不疼痛。如跌扑内伤，血入脏腑，用热酒与童便各半，调服一钱，随量饮酒。盖暖安卧醒时，即定痛行瘀无害。兼治妇人子死腹中、胎衣不下等症，用童便温服一钱，无不立效。
明硫黄（四两）　花蕊石（一两）
各锤碎如黄豆大，用有盖无⿰圭主紫砂瓶一个，将药拌匀，装入盖好封固。再用纸巾黄泥周围糊上，须一寸许厚，候泥乾燥，再将细铁丝周围扎紧，仍用纸巾黄泥周身糊上一寸许厚。放于临风处，不见日色，候乾，勿使泥上开裂。然后用洁净方砖一块，上用银朱书五字，外画朱八卦（画卦要从下倒画至上），安砖于炉内，以火字朝南向火门，择上吉闭日斋戒沐浴，将药安放砖上土字上，用燥银炭十斤，笼叠周匝，炉火自时寅发火，先文后武，渐渐上澈，候炭烧过为度。经宿勿动，次早取出，研细末贮瓶听用，勿使走气。
方砖上朱画八卦，中画一圈放丹瓶，离南坎北须依方位安置。
火气恐大，须砌纸炉，以免火气冲延。并防露天风雨。
●面目伤肿　眼目打伤青肿。
以生半夏末，水调涂即愈。凡指爪抓伤，以橄榄核磨水搽之，过宿则无痕迹。
●颈生痰核
全虫一个，用冷苦茶洗净盐味。以核桃一枚，将肉取出，置全虫于核桃壳内。用黄泥裹好，入灰火内煨好，取出全虫研末，以绍酒冲服。每服一个，不拘几服，痰核消尽，则不必再服矣。
●箍瘤膏　凡瘤初起者，箍之可以消除，已成者箍之可不再大。
海藻（一两）　昆布（二两）　芫花（二两）
用青炭灰水熬化成膏，现加入米醋一饭碗。再将生南星一两，生半夏一两，五倍子一两，共为细末，加风化灰（炒红色）二两，大黄末二两，收为膏箍之，百日为度。箍过百日，初起者如不消尽，再箍，俟消尽不箍；已成者箍过百日自然不大，不必再箍矣。
●鼠瘻核痛　凡未成脓者。
以柏叶捣涂熬盐熨之，气下即消。
●颈上疬疮
旧琉璃烧灰，菜油调搽，神效。
●内消瘰疬秘方　凡未溃者内消，已溃者亦愈。外贴太乙膏，收口而愈。
夏枯草（八两）　元参（五两）　青盐（火煅过，五两）　海藻（一两）　天花粉（一两）　生地（一两，酒洗）
川大黄（酒蒸，一两）　贝母（一两）　海粉（一两）　白蔹（一两）　薄荷叶（一两）　连翘（一两）　桔梗（一两）　当归（酒洗，一两）　枳壳（面炒，一两）　焰硝（一两）　甘草（一两）
上为细末，酒糊为丸，绿豆大。食后临卧低枕，用白滚汤吞百馀丸，就卧一时妙。
●诸毒肿方
杏仁（不拘甜苦皆用）剖开两瓣，择边稜齐全者数枚，涂以溏鸡粪，加麝香。些须罨在疮上，移时毒聚，则杏仁迸起，乃毒未尽也。即以第二枚罨之，毒起必轻，无不愈者，以毒尽所罨之药自脱为度。
●巴膏　凡一切大疮、无名肿毒及痞块恶毒神效。
木鳖子（二十一个）　象皮（一两）　大穿山甲（油煎化为度，四十九片）　巴豆仁（三十五粒）　芝麻油（四斤）　山栀仁（八十个，红者，去壳，煎化去渣）
桃、柳、杨、槐、桑嫩枝（各九条，摘断）
将香油炸枯树枝，用铁丝小网捞出，再入前药。炸化用绢袋滤，去渣滓，将前油复入锅内熬。撤火稍定，入炒过黄丹搅匀。将锅取起，再入血竭三钱，儿茶三钱，制没药三钱，乳香二钱，硼砂五钱，细细搅匀，用凉水一盆，将膏倾入水内，用手扯药千馀遍，再换水数次，拔去火气，收贮磁罐内。临用重汤炖开，摊贴。忌用火烘。
●无名肿毒
泽兰叶（一两）　广胶（五钱，另器酒化冲入）
白及（三钱）　白芷（三钱）　淮牛膝（三钱）
人以脐为中，如患在脐上以及头面者，去牛膝入白芷；在脐以下及足膝者，去白芷入牛膝；上下俱患者，二味并用。水煎临卧时服，接饮热陈酒，必得酩酊，盖被出汗，为度。已溃、未溃，服一、二剂即愈。
●恶疮不敛
瓦松阴乾为末，以槐枝葱白汤洗净，掺之立效。
●诸疮年久不瘥
鲫鱼煅炭，和酱涂之。
●脑疽发背初起
採独茎苍耳草（一根，连叶子用）细切，不见铁器，用沙锅入水二大碗。熬至一碗，如疮在上部，饭后徐徐服讫，俟吐出，吐定再服，服以药尽为度。如疮在下部，空心服，疮自破出脓，以膏药贴之。并一切恶疮均治。
●发背对口
宫粉（一两）　轻粉、银朱、雄黄、乳香（制净）、没药（以上五味各二分五釐，制净）
共研极细末。先将好茶叶煎浓汤洗患处，后将獖猪腰子切开，糁药五分，盖患处，待药如蒸良久取去，一日一次，拔毒减痛。溃出脓秽不可手挤。轻者两次愈，重者七、八日可愈。此方济人甚多，一切痈疽溃烂有回生功效。
●拔毒异法
以极细铁屑，将好醋调之，煎一二沸，捞起醋中铁屑，铺于患处，将上好磁石（即吸铁石）频频吸之，其毒自出。
●肿毒等疮
紫花地丁三伏时採收，晒乾研末，飞罗面为糊，将末和成饼，收贮。临用盐醋浸一宿，贴之甚效。
●痈大臭烂　凡痈大如盘，臭不可近，用梧桐叶醋蒸贴之，退热止痛，渐次收口。秘方也，极有神效。
●肠痈不可药治
皂刺绍酒煎了，即从小便出脓，立效。
●对口初起
蛇蜕一条，煅灰，以好酒调服，不论偏正立验。
●吕祖治发背灵宝膏
桐庐一人，因母患发背百治不痊，祈祷备至，一夜梦祖师曰：君至孝格，天命予救拔。若迟一日，即不可复疗，遂授此方得痊，留以传世。
瓜蒌（五枚，取子去壳）　乳香（五块，如枣大者）
二味共研细末，以白蜜一斤同熬成膏，每服三钱，温黄酒化服。
●发背神方
狗牙要大者，炒黑研细末听用。将生葱熬汤洗疮，再将前末用好醋调敷患处。
●又方
鲜苦参根水洗净捣烂，同鸡蛋清捣如糊。未溃者满涂之；已溃者四围敷之，中心留顶。若经时药干，以井水扫润之。有起死回生之功，真神方也。
●发背膏药方　此方得之甚难，礼下于人，设法购求，方得到手。合药施送，无不立效。
滴乳香（箬包烧红，砖压去油）、净没药（箬包烧红，砖压去油）、鲜红血竭、白色儿茶、上好银朱、杭州淀粉、上好黄丹（各四两）　上好铜绿（二两）
以上各药另碾无声，筛细末。共一处。临时照患疮之大小，用夹连四油纸一块，用针多刺小孔，每张称药末五钱，用真好芝麻油调，摊在油纸上，再用油纸一块盖上，周围用线将二纸合缝一处，贴疮上，用软绢扎紧，自然止痛化腐生新。过三日将膏揭开，浓煎葱汤将疮上洗净，软绢拭乾，将膏翻过，用针照前多刺小孔，贴之。因药品甚贵，取其又得一面之药力也。无火之人内服十全大补汤；有火之人减去肉桂、姜、枣煎服，兼以饮食滋补，无不取效。至重者用膏二张，百无一失，宝之。
●发背无名肿毒等疮
紫花地丁三伏时採收，晒乾为末，飞罗面为糊，和成饼，收贮。临用盐醋浸一宿，贴之甚效。
●对口仙方　此名天疽，十有八九无可救者，岂可不慎乎？
急用鲫鱼一尾，去鳞肠，捣烂，入头垢五、六钱，再捣极匀，加蜂蜜半杯搅匀。从外围入里面，留一孔出毒气。二次全消，即时止痛。如已成形有头，将出脓。或他医已治不效而出脓者，内服三香定痛饮，则能起死回生矣。
●三香定痛饮
木香　黄耆　紫苏　人参　厚朴　甘草　桔梗　官桂　乌药　当归　白芍　白芷　川芎　防风　乳香　没药上药，无分两，临用酌定。用水一锺，姜三片、枣二枚煎八分，食后服。
●又方
姜汁磨金墨，四边围住，以白梅猪胆涂疮口，即愈。
●对口疮方
黄腊（一两）　头发（三钱）　宫粉（三钱）
麝香（少许）　香油（三两）
上药先将香油熬滚，入头发，次入黄腊，化开再入宫粉。略熬一滚，退火入麝香，将古干纸裁成方，入油内即取出，冷定。或用五张或七张贴患处，即出脓，再贴十馀张，即愈。
●各种痈疽疮疔　凡一切痈疽及无名肿毒，不论阴阳已溃末溃。
桑条如手大指粗细二根，炭火上烧著一头，吹灭，用心熏疮。如未成者便消，或已成者便破。有疔去疔，有毒去毒；熏疼者不疼即安，熏不疼者若疼即愈。
●乌龙膏　凡一切痈疽发背、无名肿毒，初发焮热未破者，神效。
陈粉子（隔年小麦粉）砂锅焙炒，初炒如饧，久炒则干，成黄黑色，冷定，又放地上放出火毒，研为末。陈米醋（愈陈愈好）调糊，熬如黑漆，磁罐收贮。临用摊纸上，剪贴之，即如水冷，疼痛随止，少刻觉痒，干亦不可动，或缠裹之，久则自消，方尽脱落。药易功大，济生者珍之。
●肠痈　凡小腹坚硬如掌而热，按之则痛，肉色如故，或焮赤微肿，小便频数，汗出僧寒，脉紧实而有力，服此效。
朴硝（一钱）　大黄（炒）
白芥子　丹皮　桃仁（各二钱，去皮尖）
上药用水二碗煎八分，食前或空心温服。
●大小肠痈　凡小肠痈则左足缩，大肠痈则右足缩是也。
地榆一斤，水十碗，煎三碗。再用生甘草二两，金银花一两，再煎一碗，空心服。一服即消，久亦不须两服也。但忌房事，余不必忌。
●项瘻瘰
猪喉下肉子（七枚，瓦焙研末），每夜黄酒服一钱，忌酸咸油腻寒气之物。
●危急肺痈
橘叶（绞汁）一盏服之，吐出脓血即愈。
●肺痿　凡肺痈者，先因感受风寒未经发越，停留肺中；亦有七情饥饱劳役，损伤脾肺而生者；又有劳力内伤，迎风响叫外寒侵入而生者。其初则毛耸恶风，咳嗽声重，胸膈隐痛，项强不能转侧者，是其真候也。久则鼻流清涕，咳吐脓痰黄色腥秽，重则胸胁胀满，呼吸不利，饮食减少，脉洪，自汗，渐至久咳带伤，咳吐脓血，寒热往来，形体消削，咯吐瘀脓，声哑咽痛，其候转为肺痿。如此者，百死一生之病也。
大瓜萎一个开一孔，内有子多少粒数，配杏仁（去皮尖）如数入瓜蒌内。将孔封好，用黄泥包裹煅红。无烟候冷，去杏仁，将瓜蒌又配贝母，如前数，共研为细末。临卧时将灯心汤漱口，后用蜜调服二钱。
●又方　嗽唾，寒热气结颊赤。
童便五合，大粉甘草寸许，四破浸之，露一夜，平旦炖服，一日一次。
●肺痈咳嗽　咳吐脓血，胸中隐痛者。
用薏苡仁（略炒）为末，糯米饮调服，或煮粥、或水煎服，当下脓血即愈。
●又肺痈奇方　凡人肺痈初起时，咳而两胸即疼者是也。宜速服此方。
元参（半斤）　天冬（四两）　桔梗（二两）　炙甘草（一两）
上用水十碗，煎至二碗，再用蒲公英五钱，金银花五钱，再煎一碗，饱食后服之。初起者即消，日久者即生肉，奇方也。
●肺风疮
金头蜈蚣（一条，去头足，瓦上焙）
雄黄（一钱）　硫黄（一钱）
上共研细末。夏月用白茄子捣汁调搽，冬月用柏油杵膏涂之，卧涂于面，次早洗去，半月全愈。黑芝麻去皮，莲肉（不去心，水浸软），每早食之。
●悬痈
凡此症由于三阴亏损，湿热积聚而成。此穴在于穀道之前，阴器之后，又为海底穴也。初生状如莲子大，少痒多痛，日渐如桃李大，赤肿焮痛，溃后轻则漏，漏重则成疬，尽气血变为劳瘵，不达者多矣。
用大粉草四两，长流水浸透，炭火炙乾，再浸再炙，如此三度，切片。甘草三两，归身三两，水三碗，慢火煎至稠膏，去渣再调煎，稠厚为度。每用三钱，无灰热酒一大杯，化膏空心服之。未成者即消，已成者即溃，既溃者即敛，此悬痈良药也。
●囊痈　凡小腹作痛，牵引肾子，多寒少热，好饮热汤，及疝气也。如阴囊红肿，发热，小便赤涩，内热口乾，随肿作痛，乃囊痈之候，不宜用疝家热药，宜清肝渗湿汤主之。
川芎（一钱）　龙胆草（一钱）　天花粉（一钱）　当归（一钱）　生地（一钱）　柴胡（一钱）　山栀子（一钱）　黄芩（一钱）　泽泻（五分）　木通（五分）　甘草（五分）
加灯心水煎服，食前饮之。溃后糁药，用蚌壳、黄连、青黛各等分，研极细敷之。
●又方　抱出鸡卵壳、黄连、轻粉等分为末，以炼过麻油敷之。
●洗痔方
河边柳根须（一把）　白芥子（二钱）　花椒（二钱）
煎汤熏洗，其虫头黑白，从疮出立愈。（芥子、花椒不拘多少）
●外敷药方
大黑枣三枚剖两片去核，入铜绿□住，外以净红土和泥包好。煅红取起，去土研细，真麻油调涂。
●痔漏丸方
当归（酒洗，五钱）　川连（酒洗，五钱）　象牙末（五钱净槐花二钱）　小川芎（酒洗，二钱）　滴乳香（二钱，箬叶去油）
露蜂房一个（槐树上者佳，椒树上次之，微火妙）
上共研细末。黄腊二两熔化，入前药末为丸，桐子大，每服五六十丸，空心煎漏芦汤送下，至五日漏孔内退出肉管，待二三指长用剪剪去，再退出，再剪之，内管尽出，自然从内生肌长肉，愈矣，神效之极。
●疔疮方
菊花（四两）　甘草（四钱）
水煎两大碗服。如疔疮有丝者，以灯草一根蘸油，迎丝头连烧十馀次，并烧疮头，皆烧至不疼，又烧至复疼即止。
●见疔苗速救方　凡患疡症，见食恶心不能食，乃毒攻心也。急服：绿豆粉一两，乳香三钱（去油），每服五钱，用甘草水送下。如心慌，加朱砂三分，酒调下亦可，此为护心散。
●唇疔
以大腿弯中紫筋上，银针刺出血即愈。
●破伤风方
鸽粪尖者（炒，一、二钱）　白麦面（炒，一两）　麻不拘（两数，烧存性）
以上三味为末，如遇破伤风肿得头斗大，或垂死者，用黄酒调服，汗出即愈，真奇方也。
●又神方
用手足十指甲，香油炒黄为末，黄酒冲服，汗出即愈。
●又方
槐子（一合，炒黄），好酒一碗，煎八分，热服，汗出愈。
●一切鱼口便毒顽疮　凡二、三年不愈者，服此如手取之效。
川大黄（一两）　香白芷（三钱）　独活（三钱）　天南星（三钱）　制半夏（三钱）　天花粉（三钱）　大贝母（五钱）　穿山甲（五钱）
上共研细末，每药一两，加粉霜三钱，糯米浓汁为丸，如凤仙花子大，朱砂为衣。每服三分，空心，白滚汤送下，一日一服。即用柳根白皮熬水敷口十馀次，不过十馀服即痊，其毒从大便而出，不吐不泻，极为平和。
●鱼口方
牛牙煅灰研末，每服一两，黄酒调下，一二服即愈。
●坐板疮神方
松香、宫粉等分，入葱管内，瓦上炙乾为末，真麻油调涂一、二次即愈。或蚌壳烧灰存性研末，和真冰片少许，掺上一、二次，神效。
●乾疥肿痒
水银（一钱）　轻粉（一钱）　潮脑（一钱）　大枫子肉（十个）　杏仁（一粒，去皮尖）　蛇床子（一钱）
上为细末，以旧油烛油调匀，先以皂水洗澡，涂患处愈。
●鬓边疽年久不愈
猪、猫头上毛各一撮烧灰，加鼠粪一粒为末，清油调涂立愈。
●胁疽
赤小豆末敷，仍煮豆食，饮汁。
●骨疽　疮口不合，骨从孔出。
掘地作坑，口小里大，深三尺，以乾鸡粪二升，同艾及荆叶捣碎，入坑内烧烟，将疽就熏，用衣拥之勿泄，半日当有虫出。
●蛇缠丹毒
糯米粉合盐嚼涂之。
●赤白蛇缠疮
兜粪杓上竹箍，烧灰研细，用香油或麻油调涂患处愈。
●天蛇头疔
荔枝肉同麻油嚼敷。
●秃蛇
羊粪晒乾研细、筛过，用老鼠煎油调搽三次即愈，且能生发。
●秃疮
荞麦面（一两，炒黄研细）
硫黄（五钱，研细）
上共研合匀，或羊油、或髓油亦可，调匀搽之。
●牛皮癣效方
牛膝（三钱）　寒水石（三钱）　白矾（二钱，飞过）
花椒（一钱五分）
上为末，以健猪油同鸡蛋清调搽即愈。
●一切顽癣
鸡子四枚和香油、葱、椒（炒）作饼子，乘热贴患处，乃效。
●牛皮癣方
烟膏即硝牛皮刮下者，药铺上卖，研末，菜油调搽，即愈。
●脓窠疮
最旧龌龊鞋一双，最旧年久丝棉絮筋，二种俱烧成灰，候冷，再用大枫子肉为末，合一处，以香油调匀敷之。两日全愈，如未乾燥者，以灰掺之，乃效。
●漏疮
人牙（灰），油发（灰），雄鸡内金（灰）各等分为末麝香，轻粉少许
油调敷。
●甘露丸　凡眼漏、鼻漏、膝漏，或周身或一处不等，及诸疮年久不愈者，悉能治之。
象牙末（八钱）　飞白矾（五钱）　大蚂蜂窝带子者（二个）　朱砂（六钱）　刺蝟皮（一张；以上两味新砂锅焙黄色）
瓜儿血蝎（五钱）　明雄黄（七钱）　儿茶（去净油，四两）　滴乳香（去净油，三钱）　没药（去净油，三钱）
共研细末，熔黄腊为丸，如桐子大，每服二十四丸，槐花煎，冲黄酒空心送下。药内加白颈蚯蚓、槐花更妙。服药后，忌醋、荤腥、气恼。
●大麻风癞
黄蘖末　皂荚刺灰（各三钱，研匀）
空心酒服下。虫物并不损人，食白粥两三日，服补气药数剂，名神效散。如肢肿用针刺出水，再服。忌一切鱼肉发风之物。
●癞风眉落
生半夏末、羊屎烧焦等分，生姜自然汁调涂之。
●骑马痈方
金银花（八两，煎水二碗）　大黄（一两）　当归（一两）　牛膝（三钱）　车前子（五钱）　生甘草（五钱）　地榆（五钱）
上药共煎至半碗，空心服，服后即卧睡，醒，病失矣。过一日，微泻而愈，神效奇方也。须忌房事一月为要。
●上疳方　上疳者，喉疳、牙疳、口疳等症也。
轻粉（三分）　朱砂（七釐）
雄黄（七釐半）　冰片（二分）
共研细末，吹入口内，无不效。临吹先用薄荷汤（或茶）漱口。
●烂膀疮方
生石膏研末极细，和东丹、桐油调搽，三、四次必愈。
●雷头风　头面疙瘩肿痛，憎寒发热，状若伤寒。
用荷叶一片，升麻、苍术各五钱，水煎温服。
●搭手
全蝎（去毒，三、五枚）　桃核肉（研末）
好酒冲服，一、一次即消。
●臁疮久害
用葱白、健猪油去膜，潮脑五、六钱，共捣极烂。先用防风、金银花、甘草煎汤，淋洗患处。按干后，将前药厚厚敷上，用薄油纸裹好，外用旧棉花扎紧，一日两换。不可见风，忌食发物，数日生肌愈。药用磁盒紧盛，莫泄香气。此方又可治杖疮，并跌打皮肉损伤。
●多年臁疮　此密云县牛栏山杨医传。
兽医剷下驴蹄皮，不拘多少，砂锅内炒黑存性，研末。芝麻油调搽患处，如疮湿者，不必加油，干敷之即愈。此疮百方不效者，用此药神效。
●又方
旧牛皮鞋掌取破碎者，用阴阳瓦煅存性为末，麻油调敷之，愈。
●黄疮羊须疮
宫粉、松香共研末，灯盏油调搽之。
●漆疮
石灰水调，敷上一日除根。
●流火神方
夏枯草一片，水二碗，放瓮内熏痛处，立止。
●小儿头疽
用有妻室的卧房内，地下脚踏处取土，煅过。用麻油调搽疽周围，留顶，上如棋子大，凡其脓血出效。或用鲢鱼尾贴上亦效。
●足疮
甲疽盐汤洗，煅绿矾研末，厚敷之。
●甲疽脓血
胬肉裹趾，牡蛎拣厚处，生研末。红花绍酒煎，每服两钱，仍用敷。
●痄腮肿痛
赤小豆浸软，杵末，水调涂之即消。
●湿痰流注
姜黄母子（大姜黄身上小钉子是也）为末，小红枣去核，将药末入内，填平，用丝棉扎紧，塞入鼻孔内，随量饮酒，醉盖暖出汗。已溃者自然愈，未溃者内消，神效之极。鼻照左右塞之，不可经妇女之手。
●涂背疮　并治头疼，耳边发肿，太阳痄腮，疼不可忍。
大黄（一两）　青木香（三钱）　姜黄（三钱）　槟榔（三钱）
上药共为细末，用醋蜜和调涂患处，中留一孔，干则易涂，二、三次愈。
●耳边肥疮
马齿苋为末，和黄药末搽之。
●败毒散　治一切诸疮皆可服。
金银花（一两）　当归（一两）　蒲公英（一两）　荆芥（一钱）
连翘（一钱）　生甘草（三钱）　天花粉（五钱）　牛蒡子（二钱）
加灯芯七根，煎服。
●痔方
顶大木瓜一个，浸高梁烧酒十片，封埋地中一月，取出随量饮之，酒尽自愈。
●破伤风方
老鹰一只，烧灰存性，酒送下。
●癣方
雄黄（一钱）　滑石（一钱）　硼砂（一钱）
共研细末，搽患处。
●汤泡火烧
茶叶嚼烂，敷患处即愈。
●化耳蕈方
雄黄（一钱）　轻粉（八分）　硇砂（三钱）　冰片（五釐）
共为细末，用草笔点上化为水。每日点五、七次不等。
●生猴子方
蜈蚣大钳挑猴子，其软如腐，挑尽自愈。
●军门止血
参三七　白腊　乳香　降香　血竭　五倍子　牡蛎
上药各等分，不经火，为极细末，敷患处立愈。
●鱼口便毒
斑蝥（七个，要头足俱全者）　鸡蛋（一个）
将蛋头打一孔，用箸将蛋清黄搅匀，再将斑蝥填入蛋内。用纸打湿包固好，入火灰内煨熟，去壳，将蛋同斑蝥细嚼，用黄酒送下，其毒从小便出即愈。
●消诸核方　凡毒块、毒核及痰核、瘰疬初起者，敷之立消，无不神效。
昆布　天南星（各二两，俱生研，忌火）
梅花冰片（研，五分）
共和匀，研极细末，须晒燥，生研切，勿近火。研细以锡盒盛贮，勿令泄气。用时以姜汁、醋、蜜三味调涂患处。
●跌打损伤方　四川提督军门，某昔得秘方，治跌打损伤极效，虽重伤濒死，但有一丝之气者立苏。前任福建副将时，军中有一弁相斗，皆至重伤，其一则死矣，驰往视之，其一惟心头有气，尚微暖，亟命以药灌之，觉胸间喀喀有声，不移时，张目索食，翌日，遂能起行。自后屡著神效。
其方或于重阳日，或于十一月採野菊花边枝叶，阴乾。每用菊花一两，加童便、无灰酒各一碗，同煎热服。
●跌打损伤气绝　凡跌打损伤绝不能言者。
急以韭汁和童便一盏灌之。
或以昏迷不省人事者，用苏木（二钱）　白麻皮（二钱）　细木耳（二钱）　俱放瓦上焙焦色，木耳更要焦为妙。共为末，黄酒同黑糖调服，服后将酒饮醉，避风睡一宿即愈。
●跌打及墙壁压伤
川麻（一分）　木香（二分）　红花（三分）　甘草（四分）
上研开，黄酒送下，均生用。
●跌扑欲死面青头缩
宫粉一钱，和水服之愈。
●刀伤磕损及烂入寸许
千年石灰　轻粉　血竭　白腊
研末掺之。外以随便膏药盖上立愈。如配药，不拘多少各等分。
●金疮折伤　凡金疮或磕损折伤，血出不止，疼痛难忍者。
葱白、沙糖各等分，研为泥，封疮口，其疼立止，又无疤痕之妙。在寒泉试过，应验如神，珍之。
●金刃伤
龙眼肉核剥净外面光皮，只用其仁，捣烂研极细末，填敷伤口，即止。
●刀伤急救
柿饼捣烂涂之，血止伤口自合。
●打伤方
白蜡（一两）　藤黄（三钱）
入麻油溶化，涂伤处，立愈。此方止痛止血，及汤火伤皆妙。
●压倒打死　凡卒堕压打死，心尚温者。
将本人如僧打坐，令一人持其头发，稍放低，用半夏末吹入鼻中，后以姜汁、真麻油灌之。再以乾荷叶烧灰，热小便调下三钱，日进三服自愈。
●箭镞铅弹伤
干苋菜（捣烂）和沙糖涂之，箭镞铅弹皆可出。
●箭镞及针物在喉　并在内不出者。
用蝼蛄，即湿地上夜鸣拉呼脑子，捣如泥，敷上不过三、五次即出。
●坠车落马筋骨痛
元胡索末，好酒服二钱，日进二次即愈。
●竹木刺入喉
故锯烧红，浸酒一锺，乘热饮之极妙。
●接骨神方
旱公牛角（一个，火上炙乾一层刮一层）　黄米面不拘数（荞面亦可）　榆树皮白不拘数　花椒（六、七粒）　杨树叶不拘数（如无亦可）
上共研细末，以陈酽醋熬成稀糊，用青布摊贴，再用长薄竹木片缠住时刻，闻骨内音声不绝，俟定即接。如牛马跌伤及树株皮风刮折者，以此药照法治之俱效。
●砒霜毒
白明矾一块，水一碗，用银簪顺打起沫，吹去沫，又打又吹去沫，尽止饮下，吐出即解矣。打沫不可逆行，必要顺打为妙。
●枪刀伤重
人参（三七七分）　轻粉（八分）　血竭（一钱二分）　象皮（一钱，锉末，煨去油）　乳香（一钱二分，去油）　白腊（一钱二分）　没药（一钱二分，去油）　千年石灰（六分）　降香（一钱，锉末）　冰片（一分）
上为细末，敷伤处，止血生肌，长肉止痛，神效。
●狗咬成疮方
银杏嚼细涂之。
●恶蛇伤　凡蛇伤击扑不可疗者。
香白芷为末，麦冬（去心）浓煎汤调下。顷刻伤处出黄水，待肿消皮合，仍用此药渣敷之。
或以青木香（即马兜铃根）水磨敷之，仍煎汤饮，吐妙。
●救砒霜毒方
无名异（即签子，漆匠用以炼桐油收水气者）研末，吞下即活。
●解诸骨哽方
艾叶煎酒服，或将栗子内衣烧灰服，或将虎骨研末服，或将狗倒吊取涎服，或将象牙末吹之。
●鸡骨哽方　水仙花根汁服之，或服玉簪花根汁，或将鸡烧灰水服。
●鸡骨鱼刺
●金凤花子（北名海南花）炒为末，吹入即出或下。　汤火伤　凡汤火泼烧。
急觅水中大蚌，置磁盆中，将其口向上无人处，用冰片三分，真当门麝三分，为细末，俟大蚌口自开时，以匙挑冰麝一、二分倾入蚌口内，其口自合，而蚌内之肉悉化为浆。然后再入冰麝少许，用鸡羽黏扫伤处。先从四边围层层扫入，每日用二、三杖，痛处自减。及其火气已退，将用下蚌壳烧灰存性，研细末，入冰麝少许，从边围扫。如无蚌处，用冰片从四面磨起，渐及于中，亦可渐瘥。或以杭粉为细末，同妇人所用好头油调涂，如无，柏子油亦可；或用多年陈酱，宽宽涂之，再著人嚼生芝麻涂，随干止痛。如患处宽大，令众人共嚼涂之，立愈。
●烟燻欲死
白萝卜生者嚼汁，咽之立爽。
●汤火伤灼
旧葫芦瓢烧灰敷之。
●马咬及踏伤
不论人屎、马屎、鼠屎，烧灰，猪脂调涂，内服苏木汤一碗，即止痛。或服童便韭菜汁亦妙。
●少林接指方
真苏木为极细末，掺于断指间，接定，外用蚕茧包缚牢固，数日如故。亦所刀伤矢治。
●截血法　凡跌扑损伤，血流不止者。
天花粉（五两）　姜黄（一两）　赤芍（一两）　白芷（一两）
俱不见火，为细末，清茶敷伤口四边，其血即止。伤在头上，敷颈周围；伤在手足，涂臂腿上节。如伤口内肉硬，被风毒所袭，加独活酒调敷。又不消，加紫荆皮末调敷，立愈。
●人咬伤
热水净去牙毒瘀血，口嚼生白果涂之。如痛用芝麻油纸捻火，烟燻即好。
或捣生栗子敷，每日一换，止痛消肿；或滥溏鸡粪涂之，止痛不作脓。
如咬指烂欲脱者，鳖甲烧灰存性，麻油调涂。
●箭头入肉
瓜蒌根捣敷之，日三，易自出。亦治铁针入肉。
●刃伤　凡杀伤不透膜者。
乳香、没药各一皂角子大，研烂。童便半盏，好绍酒半盏，同煎至半盏，服之（须温）。再用乌贼鱼骨或龙骨亦可，为末，敷伤处。若有预制花蕊，石散敷之，更炒。前有人见杀伤，气犹末绝，急取葱白（不拘多少炒热），遍敷伤处，继而呻吟，再易葱白，伤者无痛矣。（此系推官宋瑑验伤治法，见《洗冤录》）
●刃伤血出不止
真降香，磁瓦刮末，于石砖研细敷之。
●金疮肠出
小麦（多用）水煮滤汁，待极冷，令病人卧席上，含汁喷其背，则肠渐入。初喷时，勿令病人知，勿使多人在旁言语。如肠尚未入，抬席四角，轻摇则自入。既入，须用麻油润线缝之，仍以润帛扎束，慎勿惊动，免疮口复迸。（《洗冤录》载）
●自刎断喉
须救在早，迟则额冷气绝。乘初刎时气未绝，身未冷，一面将头垫曲、合拢，刀口拭去血，一面急用大雄鸡一只，快手轻去其毛，生剥皮，乘热包贴患处完好，安稳枕卧，自然渐醒，善为调理，痊愈。
●七釐散
朱砂（一钱二分）　真好麝香（一分二釐）　冰片（一分二釐）　乳香（一钱五分）　没药钱半　儿茶（二钱四分）　红花（一钱五分）　血竭（一两）
上共细末，于端午正午时制合，磁瓶收贮，黄蜡封口，勿令泄气，贮久更妙。或端午时未预备此药者，即选天德月德日合制。事急，临时配合，亦可服之，只须七釐，不可多服。孕妇忌服。
此散专治金刃跌打损伤，骨断筋折，血流不止。先以药秤准七釐，烧酒冲服，量伤之大小，再用烧酒调敷。如金刃伤重，或人食嗓割断，不必用鸡皮包扎，急用七釐乾掺伤处，止痛止血立效。
此方传自军营，凡打仗受伤，有起死回生之功。两广云贵得此方者，调治斗殴诸恙，重伤无不立痊。窃念药既平淡，配制甚易，而奏功神奇，较铁扇散为更捷，既救人生，且息讼端，愿仁人预为制合，以备送救急之用。
●汤火伤　凡汤火泡伤者，切勿以冷水冷物淋搨，恐热气内逼，有烂入筋骨之患。
伤甚，急饮小便一碗，免火毒攻心。若急迫无药，先以食盐研末掺之，护内不坏，然后用药敷之。
生大黄不拘分两（研细末）。先将桐油敷患处，随将药末撒上，即觉清凉，其痛即止，愈后且无痕迹。一切单方，皆不及此。此方能立刻止痛也。
又方用尿桶中宿尿，或浇或浸一时之久，再以蜂蜜、麻油调敷。此二方取之至便，并垂危者亦能治之。
●汤火伤膏贴　凡有治不得法，以至焮赤肿痛，毒腐成脓，用此膏贴之止痛，敛。
麻油四两，当归一两，入麻油内煎焦（去渣），再入黄蜡一两，搅化，隔水拔火气，以布摊贴，取效。
●扑打猝死　凡扑死者，但须心头温暖，虽有经日亦可治。
先将死者盘屈在地上，如僧打坐，令一人将其发捻住放低，用生半夏末以竹管吹入鼻中，久之即活，再以生姜自然
汁灌之。五绝亦治，产晕、邪魅、自溢、溺死、魇死。
●扑折欲死　凡扑折及从高坠下、木石倾压、落马坠车，以致瘀血凝滞，气绝欲死者，仓猝无药。
急以热小便灌之，免恶血攻心。再用乾净黄土五升槌碎，
甑蒸热，旧布重包两包，更熨伤处数次，痛止伤消。但不可太热，恐汤伤皮肉。
●跌压伤死　凡跌压伤重之人，口耳出血，昏晕不醒，但看面色尚有生气，身体尚软，皆可救治。但不可多人环绕嘈杂惊慌，致令魂魄不复。
急令亲人呼而扶之，就坐于地，紧为抱定，曲其手足，如僧打坐一般，随以热童便频频灌之，即大人溺亦可（须未食葱蒜，尿色清白者，去其头尾，滴中段热服），若有马溺更妙。强灌得一、二杯，下喉便好。然后轻移于相呼之人杯中，抱入室内，如前坐法，更以足心紧抵粪门，不令泄气，并将窗木遮蔽令暗。一面以加味四物汤近身旁煎之，倾入碗内，即放鼻下熏之，总以使受伤者闻其药气入腹，则不致入口恶逆。乘热用小钟灌之，如难急受，少顷再灌，陆续灌完。不可使卧，其粪门更须顶紧，恐其气从下泄，以致不救也。必俟其腹中动而有声，上下往来数遍，急不能待，方可使解（不得令其早解），所下尽是瘀紫。毒已解下，方可令睡，必至瘀尽，所下是粪，始停前药，否则再服一、二剂，次第调理，不可轻用补药。
●加味四物汤
桃仁（去皮尖，一两）　红花（一两）　山楂（二两）　生大黄（二两）　当归（二两二钱）　川芎（二钱）　炒白芍（三钱）　熟地（九钱）
用急流水急火煎数沸，和童便一大杯，灌服。
●附子饼灸法　凡溃疡，气血俱虚不能收敛，或风寒所袭不能运行。
生附子末，黄酒和作饼，分半厚安脐上，以艾灸之，每日数壮。但令微热，勿令疼痛，饼乾再换，以疮口红活为度。
●麦冬粳米饮　凡痈疽阴疮法当灸而太过，或阳疮不当灸而误灸，以致火毒入里，头项虚肿，神昏痰喘，急服此以解
麦冬（去心，三钱）　粳米（三钱）
水二锺，煎一锺，徐徐热服。
●神灯照法　凡痈疽初起头面难用艾灸者。
雄黄（二钱）　朱砂（二钱）　血竭（二钱）　没药（二钱）　麝香（四分）
共为细末，每用三分，红棉纸裹搓捻长七寸，麻油浸透，用火点著，离疮半寸，自外而内，周围徐徐照之。火头向上，药气入内，毒气解散。初用三条，渐加至四、五条，疮势渐消，仍须照之。照后疮根须用敷药，疮口须贴膏药。此法能使未成者消，已成者溃，去腐生新。如已大溃脓泻，不必用此照法。
●牛胶蒸法　凡痈疽发背、顽恶不敛等疮。
牛皮胶一块，水熬煎稠摊厚纸上，剪一块贴疮上。次用酽醋煮软布一块，乘热罨胶纸上蒸之，稍温再换，蒸至疮痒脓出至尽。预用贯众二两煎汤，洗去胶纸，外用膏药贴之。次日照前蒸洗，直至脓尽疮干为度。
●银花甘草汤　痈毒初起。
金银花（二两）　生甘草（二钱）
水煎，加黄酒冲服，渣捣敷患处，鲜金银花藤叶亦好。疮在下部者，加牛膝二钱。
●蜡矾丸
明亮白矾一两生研，以好黄蜡（七钱）熔化和丸，如桐子大。每服十丸，渐加至二十丸，开水送下。治一切痈疽背疮，未破者消，已破者收口。如服金石药发疮者，以白矾末一钱作引，温酒调服。此方不惟止痛生肌，能防毒气内攻，护膜止泻，托里化脓，老少皆宜。一日中服近百粒，愈有力，其功甚大，不可以其浅近而忽之。
●移毒散　凡毒发于骨节间，能移之，使无残疾之患。
白及（一两六钱）　紫花地丁（八钱）　五倍子（焙黄，八钱）　大黄（二钱）　乌鸡骨（煅，一钱）　朱砂（一钱）　雄黄（一钱）　轻粉（一钱）　牙皂（八分）
共为末，以醋调敷毒之上截，即移至下截，奇验。仍照人虚实，内服药饵。
●千捶膏　凡一切肿毒疮疡，发在五日内者，贴之即消，七日以外，亦可日减七、八。味淡而功奇，价轻而效速，勿忽视之。
松香（陈久者良。铜勺熔化，倾冷水中，凝定滤起，晾乾，研成极细末）　大蓖麻子（去壳）　银朱（研细）
先以蓖麻仁四、五两，置光青石上，铁锤捶极烂，略无细点，然后加松香二、三两，共捶至胶黏，扯长二、三寸不断。摘一块用手捏如钱厚，视其软硬得中，即刮起作团，滚入银朱内研遍，用两手急扯，扯至银朱与膏匀极，暂停。候其显出光亮再扯，光如明镜，红如鲜血，方收入磁瓶。临用以铁铲挖一块，量疮大小，用手捏如钱厚，将膏黏油纸上贴患处。冬夏老嫩得中，在乎捶时审量。如嫩即加松香再捶，总在未加银朱之前，定准老嫩方好，如捏膏黏指，可略吐津唾于指上，即不黏。
●消毒神效丹　凡一切肿毒，初起者消，已成者收小、出毒。
鲜山药（五两，不可见水）　土朱（一两）　松香（一两）　白糖（一两）　全蝎（十个）
共捣烂围之，留头，药上盖纸，周时一换。
●移山过海散　凡毒生于致命处，用此移于无害部位。
雄黄　小麦面　新鲜蚯蚓粪（共为末）
用醋调，渐渐涂遍患处，自能移至半边。
●护心散　凡疮毒内攻，恶心呕吐。
绿豆粉（一两）　乳香（三钱，研极细末）　朱砂（一钱）　甘草（一钱）
共研细末，早晚开水调服二钱。
●简便敷毒方
鲜山药（一段）　小鲫鱼（一个）
同捣烂敷患处。
●验多骨法
推车虫（即皖螂）炙研，每钱入乾姜五分，研极细末，吹孔内。如有骨，次日不痛自出；过周时无骨出，则知本无多骨也。
凡多骨疽，生大腿旁。
茯苓（一两）　紫花地丁（一两）　牛膝（五钱）　金钱花（三两）
水煎，空心温服，五剂。
●瘰疽　凡手足肩背，累累如赤豆，剥之汗出，曰瘭疽。
用芸薹（即油菜）煮汁，服一升，并食干熟菜数顿，少与盐酱。冬月用籽，研水服。
●异疽似痈　凡脓如豆汁，今日去，明日满者，即此症。
用芸薹菜捣烂，布袋盛于热灰中煨热，更互熨之。无叶用杆者。
●疔疮初起
生煤一块，冷水磨少许，以新墨蘸涂。
●又方
家园菊花，捣汁一碗，服下即消。无花之时，用根叶亦可，颇有奇验。
●误食猪肉走黄
捣芭蕉根汁，服之甚效。
●走黄又方
醃白梅乾（去核）　荔枝肉（等分）　加银朱（少许）
共捣烂，用溏鸡矢拌匀，敷之，留头。此真屡试屡验之方。未走黄者亦治。
●误食瘟肉生疔
乌柏树叶，捣汁一、二碗，炖服，得泻毒解。无叶用嫩梗或根，研水服之。
●治毒膏　凡一切肿毒，贴之神效。
蓖麻子（去油皮，四两）　血竭（三两）　蟾酥（乳化，一两）乳香（去净油，一两）　松香（揉白，一两半）　加顶好麝香（三钱）　为膏，贴之神效。
●疮毒一笔销
闹洋花五十斤，拣极净煎膏，将川乌、草乌各一两收之。凡遇疮毒，用笔蘸药涂之。
●胎元七味丸　专治痔漏，不拘远年近日。脓血通畅者。服之化管除根。此方异人传授，救人灾难，止人疼痛，活人多矣。只宜传方施药，不可存心取利。
胎元（三个，即男子脐带。瓦上焙乾，存性）
陈棕（七钱，数十年者佳，烧灰存性）　京牛黄（三分）　槐角子（五钱，肥大者，瓦上焙乾、存性）
刺蝟皮（三钱，醋炙）　象皮（四钱，醋炙）　地榆（三钱，晒乾）
共研细末，酥油为丸，如蚕子大。若不能为丸，加糯米糊少许即成。每服七丸，空心滚水送下。三日化管止痛，七日平满，血清脓止，十日除根。第一奇方也。
●杨梅疮秘方
用癞虾蟆一个，大者为佳，红眼者有毒，不可用。取时不可拿重，恐走蟾酥，宜用圆口小瓶一个，置于地上，缓缓赶其自进。量患者能饮酒一斤，须折半斤，置其瓶内，随用木盖盖固，仍以纸条封紧，勿令泄气。慢火煨煎，先将瓦瓶与酒共虾蟆称过斤两若干，煎至折半可住火，取去虾蟆，只取清酒温服。服后即将绵被覆盖取汗，俟汗止，方可起动。更勿坐立当风处，恐入风气。若上部疮多，略吃些粥糊；若下部疮多，空心服。如一服未痊愈，停三、四日再服一个，决全妥矣，且终身不发。屡用屡效，不可轻忽。
●杨梅结毒　凡杨梅积毒，名为金蝉脱壳。
虾蟆（一个，黄色大者佳）　金银花（金者，四两，银者，四两）
用陈绍酒一罈，将虾蟆、金银花捣烂，用麻布包好，浸入坛内，煮三炷香。每日过量饮，自愈。
凡杨梅疮及蜡烛花（即龟头烂），轻粉（五分，研细），红枣五枚，用白面裹包，木炭火内烧，先起青烟，看黄烟一起，即取出。去核皮，同轻粉捣烂，丸成五丸，用黄酒送下。过一时，口内吐出青痰水，大便泄出鱼冻样秽物二、三次。服药后，用土茯苓煎汤漱口，并当茶吃。忌一切盐、酱、醋、豆豉。七日愈，只吃米饭，或白面打锅块吃均可。其效如神，言难尽述。
●敷疔药
奶孩儿草　小将军草　如意草　酱板半枝莲草
皆可捣敷，极效。取用只须一种，了其便者。
●被殴后伤风
荆芥、黄蜡、鱼鳔（炒黄色，各五钱）　艾叶（三片）
人无灰酒一碗，重汤煮一炷香。热饮之，汗出即愈。百日内忌鸡肉。
●四生散治跌打损伤
黄丹（六两）　明松香（六两）　生半夏（六两）　石膏（生，三两，熟，三两）
研末敷之。
●打伤危急
松节一斤，入锅内，炒起青烟为度。用黄酒二斤入锅内，一滚即去渣，半热灌之。
●跌打损伤
取净土蒸热，以布裹，更换熨之。勿太热，忌破血。
●破伤风角弓反张牙关紧闭
南星　防风　白芷　天麻（等分）
共为末，热酒、童便调下三钱；重者五钱。煎服亦可。
●头面跌伤
生半夏　芙蓉叶（等分为末）
绍酒、白蜜调敷。
●眼睛跌出
活猪身上割肉一小块，趁热贴上，少顷自纳入。
●车碾及坠马伤
服热小便一碗，立愈，极验。
●跌扑伤筋
韭菜，捣烂敷之。
●治闪骱奇方
多年墙头烂稻草，烧，俟火将过，即撒尿浇隐，趁热合在痛处，自愈。
●坠楼坠马损坏手足
真麻油一杯，冲酒一壶，尽量饮。醉即睡，盖厚被出汗，睡醒筋骨自合，痛亦自止。冬月用火烘热被再盖。
●误割舌头
如未断落，先用鸡子白皮将舌袋住。
次用：天花粉（三两）　赤芍（二两）　姜黄（一两）　白芷（一两）
蜜调涂舌根止血，随用蜜调黄蜡稀稠，敷在鸡皮上。勤敷三日，舌已接住，方去鸡子皮。仍用蜡蜜勤敷，七日痊愈。
●杨梅结毒恶疮试验奇方　此症又名广疮、时疮、棉花疮。总不出气化传染、精化欲染二因传染者。或遇生疮之人，鼻闻其气；或同食传毒，同厕染秽欲染者；或妓女娈童交媾不洁，精泄时，毒气乘肝肾之虚而入。宜始终调治得法，轻者半年，重者一载，乃可痊愈。若不依正法医之，欲求速效，误服轻粉、水银、火炼劫药等类，虽一时侥倖而愈，不知遗毒潜藏骨髓关窍之内，积久覆成结毒。先从筋骨疼痛，随外结肿，皮色如常。将烂时色方紫红，腐臭不堪，以致脑顶塌陷，腮唇鼻梁坏损，穿喉蚀目，手足拘挛等患，自损形躯，并累妻子，可不慎哉？如疮初起，由外传染者，毒在表，宜急服透骨搜风散。
透骨草（一钱）　生芝麻（一钱）　羌活（一钱）　独活（一钱）　小黑豆（一钱）　槐子（一钱）　白糖（一钱）　紫葡萄（一钱）　六安茶（一钱）　核桃肉（一钱）　生姜（三片）　红枣肉（二枚）
水煎，露一宿，空心热服，被盖出汗，避风。
如体气厚实者，再服杨梅一剂散。
麻黄（蜜炙，一两）　威灵仙（八钱）　大黄（七钱）　羌活（五钱）
白芷（五钱）　皂刺（五钱）　金银花（五钱）　穿山甲（五钱）　蝉蜕（五钱）　防风（三钱）　用山羊肉一斤，河水煮熟，取清汤二碗，合入黄酒一碗共三碗。将药放入，煎至一碗，空心将羊肉淡食至饱，随即服药汤，盖被出汗，避风。
如疮初起，由内欲染者，毒在里，宜先服九龙丹。
木香　乳香　没药　儿茶　血竭　巴豆（不去油，各等分为末）　生蜜调成一块，磁盒收贮。临用时旋丸如豆大，每服九丸，空心热酒一杯送下，行四、五次，方食稀粥。肿甚者，间日再用一服，自消。
如服前药，汗后无论外染内染，体实者，再服升麻解毒汤。
升麻（四钱）　皂刺（四钱）　土茯苓（一斤）　用水八碗，煎至四碗，分四次服尽。每次加麻油三茶匙为引，热服。疮在上，食后服；在下，食前服。若在项以上，加白芷四钱；在喉，加桔梗；在胸腹，加白芍；在肩背，加羌活；在下部，加牛膝并煎。
如体虚者，再服归灵内托散。
人参（一钱）　白术（一钱）　木瓜（一钱）　防己（一钱）　金银花（一钱）　天花粉（一钱）　薏苡仁（一钱）　白藓皮（滁州者佳，一钱）　当归（一钱）　熟地（一钱）　白芍（一钱）　川芎（一钱）　土茯苓（二两）　威灵仙（六分）　甘草（五分）　用水三碗煎二碗，作二次服，并渣。疮在上，食前服；疮在下，食后服。若在下部，加牛膝五分；元气虚极，倍加参、归；毒盛，倍加金银花、蒲公英。外再用麦冬（去心）五钱，薏苡仁五钱，土茯苓一两，常服以代茶。
如以后疮色淡白减疼，内毒已解，用蝉蜕壳酒。
土茯苓（五两）　大虾蟆（一个）　用好醇酒五斤，将此两物浸酒内，封酒瓶口，滚水煮二炷香久，取出。待次日饮之，以醉为止，再盖被出汗。馀存之酒，每日随量饮之，酒完即愈，尽扫馀毒，永无后患。
外如侍从相近之人，欲兔其传染，宜服护从丸。
雄黄（五钱）　川椒（五钱）　杏仁（炒去皮尖，百粒）　共为末，烧酒调白面糊为丸，如梧子大。每服十五丸，白滚水送下，决不传染。
●杨梅疮成结毒　凡结毒成肿，筋骨疼痛，先服搜风解毒汤。
土茯苓（一两）　白藓皮（五分，滁州者佳）　金银花（五分）　薏苡仁（五分）　防风（五分）　木通（五分）　木瓜（五分）　皂角子（四分）
用水煎，一日三服。
气虚弱加人参七分，血虚加当归七分。忌食牛、羊、鸡、鹅等发物，并肉、鱼、茶、烧酒，禁房事。
如遍身破烂臭秽，体气实者，服化毒散；虚者服猪胰子汤。
●化毒散方　生大黄（一两）　穿山甲（五钱）　当归尾（五钱）　白殭蚕（三钱）　蜈蚣（炙，一条）
共研末，温酒调服，每服二钱，一日二服。
●猪胰子汤　猪胰子（切碎，一两）　黄耆（盐水炒，三钱）
金银花（三钱）　天花粉（一钱）　贝母（去心，研，一钱）　穿山甲（炙，研，一钱）　白藓皮（一钱）　白芷（一钱）　木瓜（一钱）　青风藤（一钱）　皂刺（一钱）　甘草节（一钱）　当归（一钱五分）　白芍（一钱五分）　黄瓜蒌（一个，连仁研）　防己（七分）　鳖蝨胡麻（炒研，二钱）
用白色土茯苓四两，以河水四大碗，煎汤三碗。将各药入汤内煎至二碗，服之，一日二服。
如结毒攻于口鼻者，宜服五宝散。
石钟乳四钱（如乳头下垂，敲破易碎，似蜻蜒翅者佳）　朱砂（一钱）　珍珠（二钱，豆腐内煮半炷香时取出）　冰片（一钱）　琥珀（二钱）
共为细末，药二钱，加飞萝面八钱，和匀。每用土茯苓一斤煎水，作五次服，每次加五宝散一分。如鼻子腐烂，土茯苓内加辛荑三钱，引药上行。
如结毒久而鼻烂损者，宜服结毒紫金丹。
龟板（炙焦，以白酒浆涂再炙，研末，二两）　朱砂（六钱）　石决明（六钱，用九孔大者，煅红以童便淬一次）
共研绝细末和匀，捣烂米饭为丸。如粟粒大，每服一钱，用土茯苓汤下。
如结毒入头顶头痛如破，宜服天麻饼子。
天麻（一钱）　薄荷（一钱）　白附子（去皮，一钱）　甘松（一钱）　白芷（一钱）　苍术（炒，一钱）　川芎（一钱）　川乌（泡去皮，一钱）　防风（一钱）　细辛（一钱）　草乌（泡去皮，一钱）　生甘草（一钱）　雄黄（三钱）　全蝎（三钱）
共为末，白面打糊为丸，如豆大，捻作饼子。每服二十饼，葱白煎汤送下。外以碧云散向鼻孔吸之，如壅塞鼻孔不通，宜用通鼻散吹之。
葫芦壳（烧灰）　石钟乳　胆矾　冰片各等分共为末，吹鼻内，每日吹二、三次，出黄水，三日即通。
如毒攻咽喉，腐烂臭蚀，宜服硫黄不二散。
硫黄（一钱）　靛花（一分）　共研细，用凉水一盅调服。
如结毒筋骨疼痛，宜服铅灰散。
黑铅半片，用铜勺化开，倾入水中，取出再化，再倾，以铅化尽为度。澄去水，将铅灰倾在三重纸上，纸下用灰收乾水气。将铅灰晒乾，和硫黄（各等分）共研细末，温酒调服一钱。
●各种疔疮试验奇方　凡患疔者，如疔入肉，其形小，其根深，纯由火毒，迅速攻心，有朝发夕死，随发随死，最缓者，三五日死。或因贪嗜煎炒烧炙厚味；或因误食瘟死牛马猪羊毒肉；或因受四时不正疫气，致生是疮。若不急治，或药不对症，立判存亡，可不慎哉！
●又辨色歌诀
疔有五种颜色，发于五脏。
心经疔：疔名火焰发心经，往往生于唇指中，心作烦时神恍惚，痛兼麻痒皮黄红。
肝经疔：毒发肝经名紫燕，此患多于筋骨见，破流血水烂穿筋，指青舌强神昏乱。
脾经疔：黄鼓由于脾经毒，多生口角与颧骨，疱黄光润红色缠，麻痒硬僵兼呕吐。
肺经疔：毒发肺经名白刃，白疱顶硬根突峻，易腐易陷多损腮，咳吐痰涎气急甚。
肾经疔：从来黑靥发肾经，黑斑紫疱硬如钉，为毒极甚疼牵骨，惊悸沉昏目露睛。
凡治疔症贵乎早，三阴三阳更宜晓，在下宜灸上宜针，速医即愈缓难保。
●疔毒初起
金银花（二钱）　野菊花（一钱二分）　蒲公英（二钱二分）　紫背天葵子（一钱二分）　紫花（一钱二分）　地丁香（一钱二分）
水煎滚，加绍酒半杯于药水内，再滚热服，并渣。服后盖被取汗。
●生疔发热口渴便秘
黄连　黄芩　黄柏　栀子（各等分）　加生大黄（一钱五分）　葱头（五个）
水煎服。
●疔毒将欲成黄
金银花（八分）　栀子（生研，八分）　地骨皮（八分）　牛蒡子（炒研，八分）　连翘（去心，八分）　木通（八分）　牡蛎（煅，八分）　生军（八分）　天花粉（八分）　皂刺（八分）　乳香（八分）　没药（八分）
酒水各半，煎服。不饮酒者用水煎，少加酒引。
●疔毒已经走黄
苍耳头（三钱）　野菊花（三钱）　豨莶草（三钱）　地丁香（三钱）半枝莲（三钱）　蚤休（二钱）　麻黄（一钱）
用好绍酒一斤，煎至一大碗，澄去渣，热服，盖被取汗。
如手足冷，六脉绝，乃毒闭元气也。先宜急服蟾酥丸，随服木香流气饮，其脉自见。（蟾酥丸须用现成法制者。如无应急，即旋制药亦可，其方载后）
木香末（五分）　当归　白芍　川芎　紫苏　桔梗　枳实（麸炒，各一钱）　大腹皮　泽泻　甘草节（各五分）　乌药　陈皮
半夏（法制）
茯苓　黄耆　防风　青皮（各一钱）　槟榔　枳壳（麸炒，各五分）　此木香流气饮。用生姜三片，红枣肉二枚，水煎服。
如烦躁谵语者，乃毒内攻也。大青叶　木通　栀子（生研）
桔梗　麦门冬（去心）
元参　人中黄　知母　升麻　淡竹叶　熟石膏（各一钱）。大便闭，加大黄、灯芯十二根，水煎，食远服。
如溃破后，五心烦热者，乃馀毒未尽也。人参　陈皮　茯苓　麦冬（去心）
当归　地骨皮　黄耆　白术　远志（各一钱）　柴胡　黄连　炙草（各五钱）　粳米（一撮）　水煎，食远服。
如针后出脓，虚弱惊悸者，乃元气伤也。人参　麦冬　茯神　黄耆　白术　元参　陈皮（以上各一钱）　甘草（炙）　远志（去心）
石菖蒲　酸枣仁（炒研）
五味子（研，各五分）。临服入朱砂三分，水煎，食远服。
如攻利太过致发渴、脉虚大者，黄耆（蜜炙）　白术（土炒）　人参　陈皮　甘草（炙）
当归　升麻　柴胡（各等分），姜、枣引，水煎服。
如发汗之后，不止，热不退，疮不疼，便不利者，乃里虚也，宜服：人参　白术　茯苓　甘草（炙）　川芎　当归　生地　白芍，外加黄耆、麦冬（去心），姜、枣引，水煎服。
●疔发顶上三阳受毒
用铍针刺入疮心四、五分，挑断疔根，取出恶血，随用立马回疔丹，插入疮孔内，外以巴膏盖之。
●立马回疔丹
蟾酥（酒化）　轻粉　白丁香　硇砂（各一钱）　乳香（六分）
雄黄　朱砂　麝香（各三分）　蜈蚣（炙，一条）　金顶砒（五分）
共为细末，面糊搓如麦子大，插入疮孔一粒。
巴膏方列前。
●疔发项下三阴受毒
先当灸艾火，以遏其毒势，亦须针刺出恶血，插入前药一粒（即立马回疔丹），盖以巴膏。若旁肿硬，用针乱刺肿硬之处，使多出恶血，否则必至走黄。
●挑疔根法
先将针身横刮疔顶皮开，方直针入疔根。先出紫黑血，再挑刺到鲜血出，以知痛为止。随填●拨疔散满疮孔以盖应膏盖之，过三、四时，拔去旧药，换以新药。若药干无水不痛者，此挑法未断疔根也，再深挑之，必要入药知痛，有毒水流乃止。至三、四日后，疔顶乾燥，以琥珀膏贴之，使疔根托出，换九一膏拔之，黄连膏抹之，外盖白膏药生肌敛口。
●拔疔散
硇砂　白矾（煅）
朱砂　食盐（用铁锈刀烧红煅之）各等分，择丁日午时，研末搽患处，化硬搜根。
●制蟾酥丸法
蟾酥（绍酒化，二钱）　轻粉　铜粉　枯矾　胆矾　寒水石　乳香　没药　麝香（各一钱）　朱砂（三钱）　雄黄（二钱）　蜗牛（二十一个）
以上各为末，称准，于端午日午时，在净室中先将蜗牛研烂，同蟾酥和研调黏，方入各药。共捣极匀，丸如绿豆大，每服三丸。用葱白五寸，令患者嚼烂，吐于手心内，男用左手，女用右手，将药丸裹入葱泥内，用无灰热绍酒一茶杯送下。被盖，约人行五六里路，病者出汗为度。甚者再用一服。如外用之法，搓条作饼，随症用之。修合时，忌妇人、鸡、犬见之。
●完疮散　治湿烂诸疮，肉平不敛，及诸疮毒内肉既平而口有不收者，皆宜用此最妙。
滑石（飞，一两）　赤石脂（飞，五钱）　粉甘草（三钱）
上为沫，干糁，或用麻油调敷；或加枯矾一钱。痒者极宜生姜、陈酒糟各一斤，同捣烂炒热，罨伤处。
●跌打夹棍伤拶伤　凡拶伤手指者。
用皂矾二两，水四、五碗，砂锅内熬滚，将手熏洗良久，即活血止疼，不致溃烂。熬水忌铜铁器，其洗手水过夜即臭，恶不可闻。
●杖疮
川大黄一两，加上冰片二分，另研。俱为末，和匀，水调如糊，摊杖处，即时止痛。一日后换膏药贴之，或加甘草一两。
●又摊药
大黄　白芷　生半夏（各七钱）
共为末，以鲜姜汁调敷，干即再敷，以黑处血红为度，则换贴膏药，神效。
又生半夏（一两）　松香（一两）　共研，蜜水调成膏贴之，勿令见风。如干再换一个，即愈。
●肚破肠出
用大粪，不拘多少，新瓦焙乾为末，茶油湿手，黏粪末，托肠入腹，线缝伤口。
即用：赤石脂（三钱）　乳香（去油，五钱）　没药（去油，五钱）　铅粉（三钱）　血竭（三钱）　龙骨（煅，五钱）　樟脑（三钱）
共为细末，加松香三钱，黄蜡二钱，和匀，入麻油，冷成膏，慢火炼至如稀糊样，填伤处止血。再取初啼小鸡一只，去毛、脏，捣成肉酱，敷伤处，软帛包裹，日换一次。
如肠不可托入，须用陈米醋一罈煮开，用铁秤锤一个，烧红，淬下醋内，使病人闻醋气，其肠自入，仍将线缝口填药。若肠穿，则不治矣。
●汤火膏油伤
生石膏捣烂，以熟桐油调搽患处，三、四次即愈。
如日久腐烂，用狗头骨烧存性，为末糁之。
●沸水油汤火伤
甜（三七一钱）　甘草（二钱）　黄连（一钱）
共为细末，热茶油调搽。
如重者，加芭蕉根下蚯蚓七条，用新瓦焙乾，放地上出火气，研末，茶油熬搽。
●诸刺入肉肿痛　凡竹木、铁钉、磁器、玻璃刺入肉不出，肿痛。
用牛膝放入口中嚼烂，取出敷患处，二、三次，其刺自出。
●箭镞竹术刺入肉
凡竹刺入肉，以蛴螬虫研敷，立效。
凡竹木刺入肉，嚼牛膝根，罨之即出。凡箭镞入肉，用陈醃肉，只取肥肉，去皮切碎，并锉象牙屑及人指甲，共为细末。挫入碎肥肉，极匀，厚敷伤处四围，其箭头即可脱出，后用刀枪药敷之。
又以巴豆肉（炒），同蜣螂研匀，涂伤处，俟痒极拔出之。
凡箭镞针刺，杵蝼蛄敷涂患处，自出。
●跌闪肿痛
生姜、葱白同捣烂，和面炒热罨之。
如热罨而痛者，用栀子加面，炒热罨之。
●新旧损伤
羌活　独活　血竭　枳壳　破故纸　归尾　白芷　自然铜　沉香　杜仲　小茴　大茴　红花　桃仁　麦冬　五加皮
郁金（三七）　甘草（各一钱）
绍酒温服。
●又方
凡跌打损伤，无论新旧，上中下三部。
当归（三钱）　川芎（三钱）　母丁香（三钱）　乳香（五钱）　三七（二钱）　乌药（二钱）　西木香（三钱）　续断（三钱）　秦艽（三钱）　骨碎补（三钱）　淮山药（二钱）　血竭（二钱）　肉桂（三钱）　杜仲（五钱）　小茴香（三钱）　甘草（一钱）　生地（三钱）　青皮（三钱）　麝香（一分）　薏苡仁（三钱）
共为细末，每用绍酒服二、三钱。
●又敷方
皂壳（三钱）　生地黄（三钱）　大黄（二钱）　豆粉炒黄
将上药共为细末，用醋调敷。
●养筋活血丹
生地　当归　川芎　赤芍　羌活　桂枝　乌药　青皮　秦艽　续断　杜仲　破故纸　甘草　木瓜　三七　枳壳　小茴香　香附　五加皮　威灵仙
以上二十味各等分，共研细末，每用绍酒服二、三服。
●刀伤
珍珠（五釐琥）　琥珀（五分）　艾绒（二钱）　川连（一钱）　乳香（一钱）　生半夏（一钱）　血馀（煅，一钱）　血竭（一钱）　石脂（一钱）　三七（一钱）　生南星（一钱）　煅石膏（一钱）
共为极细末，敷患处自愈。
●火疮　凡被火伤，不论何处，即饮麻油一两碗。
后用猪毛烧灰，冰片、大黄、白蜡共为细末，用麻油调敷。重者再用：羌活（二钱）　栀子（三钱）　土茯苓（二钱）　甘草（八分）　生大黄（三钱）　连翘（二钱）　飞净朱砂（五分）　白蜡（一钱）　煎服。
如三、五剂不愈，另用：蜜炙黄耆（一钱五分）　土炒白术（五分）　当归（五分）　广皮（五分）　茯神（一钱）　小茴香（五分）　姜制厚朴（八分）　川芎（五分）　甘草（八分）　水煎服。
●泡伤皮肉
将陈年石灰用麻油调敷，药干再涂，二、三日即愈。
●接骨方
马钱子一两，用小便浸过，去皮毛切片，和陈壁土炒，研细末。自然铜七钱，火炼七次，醋浸七次为末。朱砂三钱用水飞净，黄牛角五钱，烧灰存性，共为极细末，黄酒服三分，切不宜多。
●又方　此方不用包扎，一服即愈。
尿桶或尿坑年久灰砖，火煅七次为末。古钱一枚，火炼七次，醋浸七次，为末一钱。用砖灰末五分和匀，黄酒服三分，立效。如多服一釐，长骨一枝，切记称准。
●金疮伤重
天花粉（三两）　姜黄（一两）　赤石脂（二两）　白芷（一两）
共研细末，虽受伤至筋断脉绝，血尽人危。先用绳索及绢带扎住血路，然后用此药。以清茶调敷，用软绢缚之，其血立止，肿亦顿消。若金疮著水翻花者，可用韭汁调敷，疮口两旁以火微灸之，或稻杆烟燻之，疮口出水即愈。
●金疮并木石损伤敷方
陈年石灰六两研碎筛过，锦纹大黄一两切块，同石灰炒黄。去大黄再筛细，敷伤处立效。
●金疮痛不可忍
防风、天南星汤泡，各等分为片，每服五钱。水、黄酒各一盏，加生姜一片，煎八分，食后许久，温服，三服效。
●止金疮血方
乳香　没药　儿茶　桑白皮（炒）　龙骨（水飞）
石膏（煅、水飞）
黄丹（水飞）
真三七（各等分）
为末，糁之，其血即止。
●又方
象牙屑，研细，敷之立止。
●金疮血竭昏晕
川芎（五钱）　当归（一两）
为片，水煎，临服入童便、绍酒各一大杯，热服。
●伤不逐膜
乳香（一钱）　没药（一钱）
研烂，以童便、好酒各半盏，同药温服。再用花蕊石散、龙骨等分为末，敷疮口立止。（花蕊石散列前）
●金疮内烂生蛆
皂矾飞过为末，乾掺，其蛆即死。
●伤瘀胀喘　凡金伤、压伤、坠伤、瘀血在内，胸腹胀满，喘促气短诸状。
当归（二两）　大黄（二两）
为末，每服二钱，不拘时候，童便和黄酒调服。
●破伤风　凡破伤风肿痛，身发寒热。
天南星（一两）　防风（一两）
为末，敷于疮口。又以香油润之，后以温酒调服一钱。
●又方　凡破伤风，牙关紧闭，如角弓反张者。
天南星（一钱）　防风（一钱）
老酒入童便少许，煎服，立效。不愈，再一剂有验。
●去金疮腐肉　凡金疮，腐肉未去。
土丹（一两，水飞净、微炒）
天一石（一两，煅红，置地上出火毒）
共为末，磁罐收贮，敷疮上，待腐肉化为黄水去尽，肉红，方换敛口生肌散。
花蕊石（一两）　乳香（一两）　没药（一两各为末），药须用极真者，先将花蕊石在炭火中煅红，蘸二末，令烟，再煅再蘸，以末尽为度，取出置地上出火毒。
●中毒箭方
笋根（一两）　蓝叶（一两）　紫檀（五钱）　石灰（二两）
研作末，以牛粪火烧，令赤。以上药为末，不拘时候以蓝叶汁调服一钱，粥饮汤下亦可。
●中毒箭后皮肉瘀肿
梨母子一斤，研，拣去核。盐麸子五两捣之，曝乾，更捣，用绢罗之，去粗渣。绿豆（炒热）三两，石灰二两，研末，以牛粪火烧，令赤色。蓝子五两，黄连（去须）三两，独颗栗子三两，生用黑豆（炒熟）三两，粪灰五两，赤芍三两，共为细末，炼成膏，每服一茶匙，日三、四服。
●坠马血瘀
地黄五斤，捣碎，置铛中熬干，以无灰酒一斗五升，入药饮之即散。
●火药汤泡伤
生猪膏（即猪油），生扁柏叶同捣极烂，敷伤处，即止痛生肌，不致肿烂。


卷六  ——————————————————————————————————————————————————————————————————————————————————————————

各种补遗  ***************************
●珠痛羞明　凡治男妇亡血过多，以致睛珠疼痛，不能视物，羞明酸涩，眼光无力，眉骨太阳痠痛。
当归　熟地黄（各二钱）　白芍　牛膝　白术　生地黄　天门冬（各一钱）　川芎　防风　炙甘草（各五分）
上药用水二锺，煎八分，稍热服。
如恶心不进食者，加生姜煎。
●目障初起　凡治目中内障初起，视觉昏花，神水淡绿色
或淡白色，久则不睹，渐变纯白，或视物成二等症。（并治耳聋耳鸣）
人参　黄耆（各五钱）　升麻　葛根　炙甘草（各三钱）　芍药　黄柏（各二钱）　蔓荆子（二钱五分）
上每服四、五钱，水二锺，煎一锺。临睡热服，五更再服。
●内障眼病　凡治劳倦饮食不节，内障眼病。
蔓荆子（二钱五分）　人参　黄耆（各一两）　炙甘草（八钱）　黄柏（黄酒拌炒四遍）、白芍各三钱。
上㕮咀每服四、五钱，水二盏，煎一盏，去渣，临卧温服，神效。
●目睛散大　凡治足三阴属亏损，虚火上炎致目睛散大，视物不清，或昏花紧涩，作痛羞明，或卒见非常等症。
熟地（二两，酒洗）　生地　归尾（酒洗）　丹皮　五味子　山药　山茱萸　柴胡　茯苓　泽泻（各二钱五分）
上为炼蜜丸，桐子大，水飞朱砂为衣。每服五、七十丸，空心淡盐汤下。
●又方
熟地倍用　山药　山茱萸　当归　甘枸杞　巴戟肉　麦冬　肉苁蓉　五味子　甘菊花（各等分）
如燥热赤烂，多泪兼眩者，加生地（绍酒洗）一两五钱，黄连三钱，地骨皮二钱，人参二钱。
上炼蜜丸，桐子大。每服七、八十丸，空心白汤下。
●目紧缩小　凡目紧缩小，及羞明畏日，视物不明，或浑身，或头面手足麻木不仁。
黄耆（二钱）　人参（八分）　炙甘草（一钱）　蔓荆子（一钱）　白芍（一钱）　陈皮（五分）
上水煎，临卧热服。
麻木不仁，虽有热症，不可用黄柏等剂，加倍加黄耆。
●肝肾翳障目涩　凡治男妇肝肾俱虚，风邪所乘，热气上攻，翳障目涩多泪。
生熟地黄（各一斤）　牛膝（三两）　石斛　枳壳　杏仁（去皮尖炒）　防风（各四两）
上炼蜜丸，桐子大。每服七、八十丸，食前盐汤下。
●肝肾两目昏暗　凡治肝肾气虚，两目昏暗，视物不用。
熟地　当归（各五两）　菟丝子（酒煮，八两）　甘枸杞　车前子（炒）　五味子（各二两）　楮实子　川椒（炒，各一两）
共为末，炼蜜丸，桐子大。每服七、八十丸，食前温酒下。
●胬肉攀睛　凡治翳膜遮睛，昏涩泪出，瘀血胬肉攀睛。
川芎　龙胆草　草决明　石决明　荆芥穗　甘菊花　茺蔚子　楮实子　白茯苓（各一两）　白蒺藜（炒）、木贼、甘草（各七钱）　川椒（炒出汗，一钱，闭口者勿用）
上为细末，每服二钱，食后茶清调下。每日三服，忌一切鸡鱼厚味，及荞麦面热物。
●翳膜遮睛　凡治肝肺停留，风热翳膜遮睛，痛涩眵泪。
白蒺藜（炒去刺）　防风　甘草　木贼　山栀仁（各七钱）　草决明（一两，炒）
青葙子（二钱五分，炒）　蝉蜕（三钱）
共为细末，每服二钱，食后麦门冬汤调服。
●风毒攻目　凡治男妇风毒上攻眼目，肿痛，怕日羞明，多眵隐涩难开，脸嘴红烂，瘀肉攀睛，或暴赤痛甚。又治偏正头风，头痛，皆有奇效。
白术　菟丝子（制）　青葙子　防风　羌活　白蒺藜（炒去刺）　蜜蒙花　木贼　炙甘草（等分）
上炼蜜丸，弹子大。每服一丸，细嚼，白汤送下，空心食前日二服。
●远年目疾翳障　凡治远年一切目疾，内外翳膜遮睛，风弦烂眼，及老弱人目眵多糊，迎风冷泪，视物昏花等症，悉皆治之。
天门冬（酒浸一宿另研如泥）　麦门冬　生地黄（酒浸焙）　熟地黄（酒洗，各三两）　人参　白茯苓　乾山药　枸杞（各一两五钱）　川牛膝（酒洗）
石斛（酒洗）　草决明（微炒）　杏仁（去皮另研）　枳壳（面炒黄）　菟丝子（酒浸煮）　甘菊花（用小金钱，各一两）　羊角（细锉取净末）　乌犀角（锉用）　青葙子（微炒）　防风（去芦，各八钱）　五味子（焙乾）　炙甘草　黄连（去须）
白蒺藜（取仁）　川芎（各七钱）
上为末，蜜丸梧子大。每服五、七十丸，盐汤下。
●治远视眼　凡目不能近视，反能远视，此乃阳气不足，光渐散大。
急宜用：人参（□两）　茯苓（二两）　菖蒲（一两）　远志（制，一两）
上炼蜜为丸，如桐子大，朱砂为衣，每服五、七十丸，米饮吞下。
●治近视眼　凡目不能远视，但能近视，或并不能视，乃阴气不足也。
宜用：生地黄（四两）　天冬　枳壳（麸炒）
甘菊花（各二两）
上炼蜜丸，桐子大。每服百丸，茶清或温酒下。
●风眼后白睛赤色　凡治眼发之后，犹有上热，白睛赤色，隐涩难开，而多眵泪等症。
黄耆　当归（酒洗）
柴胡　炙甘草　防风（各五分）　升麻（七分）　白芷（三分）　蔓荆子（二分）
水煎热服。
●风热眼痛　凡治两眼风热，昼夜隐涩难开，羞明恶日，视物昏暗，赤肿而痛。
细辛（二分）　芎藭　蔓荆子（各五分）　甘草　白芷（各一钱）　防风（一钱五分）
上㕮咀水二盏，煎一盏，临卧温服。
●目赤流涕便燥　凡两目发赤、微痛，羞明畏日，怯风恶灯火，多眵隐涩，鼻塞流涕，津唾稠糊，大便微硬。
细辛　麻黄　羌活　蔓荆子　防风　藁本　川芎　荆芥穗　白茯苓（各四分）　生地黄　归尾（各八分）　花椒（七粒，闭口勿用）
用水二锺，煎八分。食后、临卧稍热服。
●目不能视　凡治眼目夜昏，虽有灯月，亦不能视。
石决明　夜明砂（各三钱）　猪肝（二两）
以药为末，乃将竹刀切肝为二片，铺药于内，合定。用麻皮缚之。以米泔水一碗，用砂锅煮至半碗，临卧连肝连汁俱服之。
●眼目暴发赤痛
黄连（酒炒）　黄芩（酒炒）　龙胆草　生地　柴胡（各一钱）　升麻（五分）
水煎，于午前或饭后热服。
●两眼血热赤痛
黄芩　黄连　龙胆草（俱酒洗炒）　生地（绍酒洗）
上等分，㕮咀，每用五钱，水二盏，煎一盏，去渣热服。
●眼内白翳
归身　龙胆草（酒洗）　黄芩（酒炒）　黄柏（酒炒）　白芍（各八分）　黄耆　黄连　甘草（各五分）　防风　羌活、升麻、柴胡、五味子、石膏（各五分）
药用水二盏，煎一盏，去渣。入绍酒少许，临卧热服，忌言语。
●芍药清肝散　凡治赤眩贯睛，眵多眊矂，紧涩羞明，脏腑秘结。
白术　川芎　防风　羌活　桔梗　滑石　石膏　芒硝（各三分）　黄芩　薄荷　荆芥　前胡　炙甘草　白芍（各二分半）　柴胡　山栀　知母（各二分）　大黄（四分）
水煎，食远热服。
●肝经风热　凡治肝经风热，毒气上攻，眼目赤痛及一切内外翳障。
蝉蜕　甘菊花　穀精草　羌活　甘草（炒）　白蒺藜（炒）　草决明　栀子（炒）
防风　密蒙花　荆芥穗　木贼　川芎　蔓荆子　黄芩（各等分）
共为末。每服二钱，食后茶清调下。
●风热肺热　翳膜外障　凡治风热翳膜血筋，一切肺热外障。
当归　生地　白芍　栀子　黄柏（各等分）
上药每服三、五钱，为散为汤，任服。
●肝虚风热内外翳障　凡治肝虚，风热冷泪，赤涩内外瘴眼。
黄连（三两）　家菊花　龙胆草　石决明（煅）　人参　当归　熟地　枸杞　麦冬　牛膝　青盐　黄柏　柴胡　防风　羌活（各八钱）　肉桂（四钱）　羯羊肝（一具，烙干为末）
上为末，炼蜜丸，桐子大。每服三、四十丸，温汤下。
●又方
单用黄连一味，同羊肝俱为末，炼蜜丸。
服济生方，用生羊肝去筋膜，同黄连捣丸，桐子大，每服五、六十丸，温水下。
●两眼赤痛　凡治两眼赤痛，眵多眊矂，紧涩羞明，赤眩贯睛，脏腑闭结。
黄连（酒炒）
天花粉　家菊花　川芎　薄荷叶　连翘（各一两）　黄柏（酒炒，六两）
共为细末，滴水丸，桐子大，或用蜜丸。每服五、七十丸，或百丸，食后临卧茶汤下。
●风气攻眼　凡治风气攻注，两眼昏暗，眵泪羞明，并暴赤肿翳胀。
密蒙花　羌活　白蒺藜（炒）
木贼　石决明（各一两）　甘菊（三两）
为末。每服二钱，茶清调下。
●点赤眼方
朴硝置豆腐上蒸之，待流下者，瓦器盛，点之。
●时气热眼
玄明粉（五钱）　月石（三钱）　冰片（三分）
上乳无声，磁罐密收，用时点两大眦内。
●点赤热眼
龙脑（一钱）　黄连（去毛净酒炒，八两）
先锉黄连。令碎，以水四碗，贮砂锅内，入连煮至一大碗，滤去渣，入薄磁碗内，重汤煮成膏半盏许，以龙脑为引。
●翳障遮睛　凡治浮翳宿障，雾膜遮睛。
雪白盐（净器中生研如尘），以大灯草蘸盐少许，轻手指定浮翳点上。凡三次，即没，亦不疼痛。
●眼眶破烂　凡治眼眶破烂，畏日羞明。
炉甘石（制，一斤）　黄连（四两）　龙脑（量加）
先以黄连研极细，同甘石再研，俱用细绉纱筛过收贮。用时取一、二两，加入龙脑，用井花水调如稠糊，临睡抹敷破烂处。不破烂者，点眼内眦，勿使入眼珠内为妙。
●目赤痒痛
宣黄连、人参（各五分或一钱）
上切碎，用水二小钟同浸。饭锅蒸少顷，取出冷定，频点眼角自愈。
或于临用时，研入冰片少许，更妙。或用人乳浸黄连，频点眦中。
抱朴子云：治目中百病，或黄连少加生石矾，以人乳浸蒸，点抹眼角大效。
●点诸眼疾
硼砂　海螵蛸（去壳）
炉甘石（上好者煅淬，童便七次飞，各一两）　朱砂（五钱，用此则不黏）
上为极细末，磁瓶收贮，临用少加冰片研，点极妙。
●目赤肿热　凡治眼目赤肿，不能开，痛闷热泪如雨。
生南星　脑荷叶（各五钱）　荆芥、百药煎（如无即用文蛤）
上各三钱为末，并生脑各五钱为末，用井水调成膏，贴眼角上，自然清凉。
●风热眼赤眩烂　凡治一切风热上壅，两目赤肿，涩痛，烂弦风胀，及两外翳障。
制甘石（一两）　朱砂（一钱）　硼砂（二钱）　轻粉（五分）　冰片（三分）　麝香（一分）
以上用乳钵研极细，收贮为君。
如眼赤肿痛，加乳香、没药各五分；内外眦障，加珍珠五分、胆矾二分；烂弦风眼加铜绿五分，黄丹五分。或以诸药合一，以治诸般眼疾。上各研为细末，并一处，再研二日。用磁器密收，勿令泄气，点眼绝妙如神。
●头风牙痛赤眼方
火硝（一两）　青黛（一钱）　脑荷　川芎（各五分）
共为细末，口噙，含水勿咽，用此药吹鼻。
●赤眼头风　并治冷泪鼻塞，耳鸣牙疼。
火硝（一两）　川芎　雄黄　乳香　没药　石膏（各一钱）
共为末。每用一、二分，如前吹鼻三次愈。
●眼目暴发　凡治眼目暴发，赤肿热泪昏涩及头脑疼痛。
焰硝（提净，五钱）　白芷　雄黄　乳香（制）　没药　脑荷叶（各一钱）
共为末，瓷罐收贮。左吹左，右吹右。先令病人口含水吹之，其气上行，须臾觉效。头痛吹法亦然，或两鼻皆吹之。若久患眼疾者不可吹。
●目翳　凡治明目，去昏翳，大利老眼，得补法之良。
海盐（二斤，拣净），以百沸汤泡滤取清汁，于银石器内，熬取雪花白盐，瓷器盛贮。每早用一钱擦牙，以水漱口，以左右手指，互以口内盐津，细洗两眼大小眦内，闭目良久，却用水洗面。能洞视千里，明目坚齿，极妙之法。（此苏东坡手录目赤不明昏花老眼神妙）
●洗烂弦风赤眼
文蛤　黄连（去毛净）
防风　荆芥穗（各五钱）　苦参（四钱）　铜绿（五分）
共为细末，外以薄荷煎汤，丸弹子大，临用时以热水化开，乘热洗眼，立愈，神效。
一方用当归、川芎（各四钱）
●附烂絃歌
烂弦百药煎为奇，研细汤澄渣去之。
熬作稀膏入轻粉，盐汤洗了敷了宜。
●箍风热眼及肿痛
黄连　大黄　朴硝　黄丹（等分）
为末。以苦参煎汤，少加炼过白蜜，同调敷眼四弦，甚妙。
●赤热风眼　凡治赤热风眼，倒睫烂弦。
五倍子，不拘多少为末。蜜水调敷患处。
●肝虚风热　凡治肝虚风热攻眼，赤肿羞明，渐生翳膜。
杏仁　防风　黄连（去须）
归尾（各五钱）　铜青（二钱）薄荷叶（三钱）
锉散每用三、四钱，沸汤泡，乘热先熏后洗，冷则再暖又洗。每日三、两次。
一方加白盐少许，闭目沃洗，尤能散血。
●风泪不止
海螵蛸（五分）　冰片（少许）　绿炉甘石（一钱）
上乳极细末，点大眦角，泪即收上。二药以燥湿，片脑以辛散。
●去星
凡胡椒、韭菜根、橘叶、菊叶之类，皆可杵烂为丸，用绵裹塞鼻中触之，过夜则星自退。
●眼目打伤青肿
生半夏为末，水调涂之即愈。
●明目方　此方始于上阳子，以授鲁东门左邱明、杜子夏、左太冲，凡此诸贤，皆有目疾，得此俱愈。夜省看书一，减思虚二，专内视三，简外视四，晨兴迟五，夜眠早六。凡此六事，熬以神火下，以气饮运于胸中，纳诸方寸修之，一时长服不已，非但明目，亦可延年。
●风闭耳聋
官桂　川芎　当归　石菖蒲　细辛　木通　木香　白蒺藜（炒去刺）
麻黄（去节）　甘草（炙，各一两）　白芷梢
天南星（煨裂，各一钱半）
用水二锺，葱白二根，紫苏五叶，姜五斤，煎八分，食后服。
一方加全蝎（去毒）一钱。
●气闭耳聋　凡治诸气闭涩耳聋，及腹痈便痈，疮疽无头者，能止痛消肿。
青皮　橘红（各四两）　甘草（炙，三钱）　连翘（一两，去心）
为末，热绍酒调服一、二钱。
●肾虚耳聋
巴戟（去心）　乾姜（炮）　白芍　山茱萸　人参　黄耆　当归　熟地黄　远志　肉苁蓉（绍酒浸）　菟丝子（制）　蛇床子　牡丹皮　附子（炮）　石斛　细辛　泽泻　桂心　甘草（各二两）　石菖蒲（一两）　茯苓（五钱）　防风（一两五钱）　羊肾（二枚）
上为末。将羊肾用绍酒煮研烂，仍加酒煮，面糊丸，桐子大。每服五、七十丸，空心盐汤送下。
●又方
黄耆（一钱）　人参　炙甘草　当归（酒洗）　白术（各五分）　橘红　菖蒲　防风　荆芥（各二分）　升麻　柴胡（各二分）
水煎服。
●耳脓
枯矾　龙骨（研，各二钱）　黄丹（水飞，一钱五分）
干胭脂（七分）　麝香（少许）
为细末。先须以丝棉缠拭去脓，别用丝棉引药入耳中。如无干胭脂，亦可即以济宁油胭脂，同枯矾指擦如粉，用之。
或枯矾、干胭脂、麝香三味等分用。一方单用枯矾吹入即愈。
●聤耳流脓
用菖蒲根水洗净，捣取汁。先以棉旋，将耳中脓水捻净，然后将蒲汁灌入，荡洗数次全愈。
●又方　凡小儿肾热上冲于耳，生脓作痛，或因沐浴水入耳中，亦令作脓，谓之聤耳，久而不愈则成聋。
枯矾　黄丹　龙骨（各五分）　麝香（一分）
共为细末，先以棉碇子蘸尽耳内脓水，用药一匙，分掺两耳，每日二次，勿令风入。
●蜈蚣入耳
姜滴入，或韭汁鸡冠血滴入，俱好。
●暴聋灸法
鸡心槟榔一个，将脐内剜一窝，如钱眼大，实以麝香，坐于患耳肉上。以艾炷灸之，不过二、三次，即效。
●塞耳聋方
龙脑（一分）　椒目（五分）　杏仁（去皮，二分）
拌捣研匀，绵裹，枣核大，塞耳。日二易之。
●耳中汁出　凡治耳中汁出，或痛或脓。
用杏仁（炒）令赤黑，研成膏，绵裹纳耳中。日三、四度易之。或乱发裹塞之，亦妙。
●耳痛出水
杏仁（炒焦）为末，葱涎搜和为丸，以绵裹塞耳。兼治耳聋有脓。
●风寒鼻塞
川芎　藁本　细辛　羌活　炙甘草（各一两）　苍术（米泔浸，五两）
上㕮咀，每服三钱，水一盏，姜三片，葱白三寸，煎服。
●肺虚鼻塞　凡治肺虚，为四气所干，鼻内壅塞，涕出不已。或气不通，不闻香臭。
辛荑　川芎　细辛　白芷　升麻　防风　羌活　藁本　炙甘草　木通（各等分）　一方有苍耳子（减半）
上为末，每服二钱，食后茶清调下。
●阳明鼻塞
升麻　黄耆　丁香（各一钱）　羌活　葛根　防风（各五分）　麻黄（不去节，二钱）
上药用水二锺，葱白二茎，煎八分，食远热服。
●鼻塞脑冷　凡治鼻塞脑冷，清涕常流。
细辛　川芎　川棕　黑附子（炮去皮脐）
乾姜　吴茱萸（各二钱五分）　桂心（三钱）　皂角屑（二钱五分）
将诸药用米醋浸过一宿，次用猪脂二两，熬油入前药，煎附子色黄为度。以棉蘸药塞鼻中。
●鼻渊　凡治鼻流浊涕不止，名曰鼻渊。
苍耳子（炒，一钱五分）　辛荑　薄荷叶（各五钱）　白芷（一两）
上为末，每服二钱。葱汤或茶清，食后调下。
●肺热鼻塞　凡治风热在肺，鼻流浊涕，窒塞不通。
细辛白芷与防风，羌活当归半夏芎，
桔梗茯苓陈皮辈，十般等分锉和同，
二钱薄荷姜煎服，气息调匀鼻贯通。
●伤风鼻塞声重
细辛（五钱）　川芎（一两）　薄荷（两半）　川乌（炮去皮脐）、白芷（二两）　甘草（二两）
为细末。每服一钱，葱茶汤或薄荷汤下。
●鼻塞
防风　麻黄　官桂（各五钱）　升麻（一两）　木通（一两）　栀子（七枚）　石膏（三两）
㕮咀，每服一盏，水煎七分，空心温服。
●鼻渊脑热　凡鼻渊脑热，渗下浊涕不止，必成衄血之症。
防风（一两五钱）　人参　麦冬　炙甘草　川芎　黄芩（各一两）
为细末，每服二钱，沸汤调服，食后日三服。
●酒皶鼻赤
荆芥穗（四两）　防风杏仁（去皮尖）
白蒺藜（炒去刺）　殭蚕（炒）
甘草（炙，各一两）
为本。每服二钱，食后茶清调下。
●脑漏流臭
甜丝瓜藤近根三尺，或五尺许，烧存性，为细末，酒调服之，即愈。
●鼻齆息肉痔
白矾　雄黄　细辛　爪蒂（炒，各等分）
为细末。以雄犬胆汁为剂，如枣核，塞鼻中。
●又方　北细辛　瓜蒂等分，为末。每用一钱，绵裹塞鼻中。
●鼻内窒寒
菖蒲、皂角（等分）
为末，每用一钱，绵裹塞鼻中，仰卧片时。
●鼻中息肉
轻粉　杏仁（去皮尖，各一钱）　雄黄（五钱）　麝香（少许）
四味用乳钵，先研杏仁如泥后，入雄黄、麝香、轻粉，同研极细，瓷盒收益。每有患者，不拘远近，于卧时用箸头蘸米粒许，点息肉上，隔一日卧点一次，半月见效。
●鼻息
雄黄（五分）　瓜蒂（二个）　绿矾（一钱）　麝香（少许）
为末，吹入鼻中。
●肺风酒皶鼻
白矾　硫黄　乳香（各等分）
为末，裹绵擦之。
或用茄汁调敷患处，更妙。
●赤鼻不瘥
大黄　朴硝（等分）
为末，津调涂鼻上。
●酒皶鼻粉痔
硫黄　轻粉（各一钱）　杏仁（五分）
为末。用蜜酒调，于卧时涂上，早洗去，效。
或用津唾调擦更妙。或以铜绿为末，晚时切生姜蘸擦之。
●点痣去斑
石灰水调一碗，如稠糊。拣好糯米粒全者，半置灰中、半露于外，经二宿，灰中米色变如水晶。若或面或手，有黑痣黑靥，及纹刺者，先须针头微微拨破，置少许水晶者于其上，经半日许，靥痣之汗自出，乃可去药，且勿著水，二、三日则愈。
●面鼻雀斑
白芷　甘菊花（去梗，各三钱）　白果（二十个）　红枣（十五个）　珠儿粉（五钱）　猪胰（一个）
上将珠粉研细，余捣烂拌均，外以蜜拌酒酿倾化，入前药蒸过。每晚搽面，早洗去。
●面疮
生杏仁捣烂，以鸡子清调如煎饼，至夜洗面敷之，洗去，数十次愈。
●指甲抓破面
生姜自然汁，调轻粉敷破处，即愈。
●止鼻衄血
龙骨为末，吹入鼻中少许，即止。凡九窍出血者，用此皆能治之。
●又歌方
石榴花瓣可以塞，萝卜藕汁可以滴。
火煅龙骨可以吹，水煎茅花可以吃。
●又歌方
墙头苔藓可以塞，车前草汁可以滴，
火烧莲房可以吹，水调锅煤可以吃。
●鼻衄不止
草纸折十馀层，井花水湿透，分发贴顶心中，以热熨斗熨之。微热不妨，久之即止。
风邪犯脑
硝石　人中白（等分）　冰片（少许）
为末，用一匙吹入鼻中。
●鼻塞痈肿牙紧　凡治卒然牙关紧急　腰背反张，药不能咽，或时毒痈肿，鼻塞气闭等症。
细辛（如无真者不用亦可）　薄荷叶　牙皂角（等分）
共为细末，以纸捻少许入鼻内，候得喷嚏口开，随进汤药。
●口舌生疮齿烂　凡治满口并舌生疮，连齿龈烂痛。
玄参　黄芩　黄柏　栀子仁　大黄　前胡　独活　犀角屑　麦冬　升麻　甘草（炙，各等分）
上㕮咀，每服五钱，水一锺半，煎七分，不拘时温服。
●口舌咽鼻乾燥　凡治上焦积热，口舌咽鼻乾燥。
黄芩、黄连（各二钱）　薄荷　玄参　当归　芍药（各一钱五分）　甘草（一钱）
用水二锺，煎八分，不拘时服。
如大便秘结，加大黄二钱。
●口舌肿痛痰盛作渴
贝母（一钱）　天花粉（一钱）　枳实（一钱）　桔梗（一钱）　黄芩（钱半）　黄连（钱半）　元参（七分）　升麻（七分）　甘草（五分）
水煎服。
●口舌疮痛
薄荷叶（苏州者）
黄柏（等分）　硼砂（减半）　冰片（一分或加寒水石一两）　牙硝（四钱）　麝香（一钱）
上为末，生蜜丸弹子大，每服一丸，噙化。
●口舌生疮咽喉肿痛
砂仁　桔梗（各一钱）　月石（二钱）　冰片（一分）　甘草　玄明粉　诃子（各一钱）　百药煎（八钱）　薄荷叶（苏州者，一两六钱）
为末，炼蜜丸，芡实大。临卧含化一丸，或小丸茶清送下。
●舌上血出不止
黄药子（一两）　青黛（一钱）
为细末。每服一钱，食后新汲水调下，日二服。
●舌上血出如簪孔
黄蘖（三两）　黄连（五钱）　栀子（十枚）
上㕮咀以水二升，浸一宿，煮三沸，去滓顿服。
或用香薷一把，以水一斗，煮至三升，稍稍含漱咽之。
（口臭亦治）
●木舌肿满　凡木舌渐肿大满口，若不急治即杀人。
白矾（飞）　百草霜（等分）
为细末，捻糟茄自然汁调服。
若口噤灌之妙。
●心经血热舌血　凡心经烦热，动血妄行，舌上出血不止。
新蒲黄（三钱）　新白面（三钱）　牛黄（五分，研）
脑荷（五分，研）
研匀，每服一钱，生藕汁调服。食后亦可掺舌上。
●舌衄
青檗不拘多少，涂蜜，慢火炙焦为末。每服二钱，温米饮调下。
●口臭
升麻（五钱）　黄连　黄芩（酒炒）
生姜　檀香　甘草（各二钱）　青皮（五钱）
为末。汤泡蒸饼，丸弹子大，每服一丸，不拘时，细嚼白汤下。
●又方
丁香（二钱）　川芎（二钱）　白芷（五分）　炙甘草（一钱）
为末，炼蜜丸弹子大，棉裹一丸，噙化。
●舌出寸余　凡伤寒舌出寸余，连日不收。
梅花冰片，为末，搽舌上，应手而收。重者须用一钱方收。
●口疮
黄连（一两）　乾姜（炒黑，三钱）
为细末，乾掺口疮上，涎出即愈。
●口疮烂臭
黄蘖（蜜炙）　青黛（等分）
为细末。临卧用少许，掺舌，咽津妙。
●口舌疮
黄蘖　细辛（等分）
为末。敷之，或掺舌上，即愈。
●口糜
黄蘖（蜜炙），白殭蚕（直者新瓦上焙乾断丝）
为末。用少许敷疮上，吐涎。
●口疮
硼砂　青黛　龙脑　薄荷　石膏（煅，各等分）
为末。每用少许，卧时敷口中。
●又方
黄连　朴硝　白矾（各五钱）　薄荷叶（一两）
为粗末。腊日黄牛胆，将药入胆内，风前挂两月取下。如遇口疮，旋将药研细敷之，去其热涎，即愈。
●热毒口疮
黄柏（炒）
蒲黄　青黛（真者）
人中白（煅，等分为末敷之）。
●掺口疮
天竺黄　月石（等分）　冰片（少许）
为末掺之。
●腮肿舌强生疮　治一切热壅口舌，生疮舌强，腮肿、咽喉肿痛等症。
蒲黄　青黛　硼砂　焰硝　甘草（等分）
共为细末。每用少许，掺舌上细细嚥下。或饮凉水送下，频用之效。或用砂糖丸，芡实大，每服一丸，噙化下咽妙。
●口疮咽喉肿痛
硼砂（一钱）　朱砂（三钱）　马牙硝　寒水石（飞，各二钱）　冰片（半匙）
共为末。每用一匙掺舌上，咽亦不妨。
喉痛者，吹入咽中。
●口疮方
朴硝含之甚良。
●重舌喉痹
皂角（不蛀者，四五荚，去皮核炙焦）
荆芥穗（二钱）为末。以米醋调涂肿处，立愈。
●口臭齿肿　并治及齿龈肿痛。
北细辛一两，煮取浓汁，热嗽，冷即吐之，立效。
●齿牙疳蚀肉脱血出　凡多食肉，口臭不可近，牙齿疳蚀，牙齿肉脱、血出。并治血崩、血痢，肠风下血，及逆气上行等症。
黄连（酒洗）　砂仁（各五钱）　生地　甘草（各三钱）　当归　木香　藿香叶　升麻　兰叶（无亦可，各一钱）
上为末，以汤浸蒸饼，和丸绿豆大。每服百丸，或二百丸，白汤下，食远温服。
●齿牙痛烂出血摇动
石膏　栀子　黄连　黄芩　当归　生地　白芍　苍术（各一钱）　青皮（八分）　细辛　藿香　荆芥穗（各六分）　升麻（五分）　丹皮（四分）　生甘草（四分）
水煎，食后含饮立效。
●牙痛连头背　凡牙痛不可忍，连头脑项背，微恶寒饮，大恶热饮。
防风（一钱）　升麻（七分）　炙甘草　细辛叶（各三分）　龙胆草（酒洗，四分）
水煎服，去滓，以渣敷患处，少时立止痛。
如多恶热饮，更加龙胆草一钱。此法不定，宜随寒热多少，临时加减。若恶风作痛，须去龙胆草，加草豆蔻、黄连各五分。屡用得效。
●牙血肿痛
屋游（即瓦上青苔，不拘多少，洗净），用水煎汤澄清入盐一撮，频频漱之。
●牙齿痛
丁香　荜菝　蝎梢　大椒（等分）
为末。每用少许，擦于患处。
●风虫牙痛
芫花　细辛　川椒　蕲艾　小麦　细茶（等分）
水一锺，煎七分，温漱之，日三、四次，吐涎出，即愈。
●蛀牙痛
川椒（炒出汗）　蜂房（炙，等分）
为细末。每用二钱，水煎数沸，热漱即止。
●风虫牙痛
良姜　草乌　细辛　荆芥穗（等分）
为末，擦牙，有涎吐之。
●风蛀牙痛
蟾酥（少许）　巴豆（去油研如泥）
杏仁（炒焦）
研如泥，以棉裹如粟米大。若蛀牙塞入蛀处，风牙塞痛牙缝中，吐涎尽，愈。
●虫牙痛
苍耳　艾　小麦　花椒　芫花　黑豆
煎熬屡漱之，即愈。
●又方
韭菜子一撮，以碗足盛之，用火烧烟。外用小竹梗，将下截劈为四开，以纸糊如喇叭样，引烟燻其蛀齿。
如下牙蛀者，以韭子煎浓汤漱之，虫自出。
●虫牙痛极
天仙子不拘多少，烧烟以竹筒抵牙，引烟燻之，其虫死。
●牙痛蚀空
巴豆（一枚）　花椒（五十粒，细研）
为极细末，饭丸黍米大，棉花包塞蛀孔。
●藜芦散　凡治虫牙疼痛。
藜芦末塞牙孔中。勿令咽汁，有涎吐之，大效。
●治走马牙疳
北枣去核，每个内入信一釐，烧存性，研细，每以些小敷患处。
●走马牙疳蚀损腐臭
铜绿　砒霜（等分）
共为细末。每用些小傅患处，少顷，以水漱口吐出，不可嚥下。
●又方
铜绿（三分）　麝香（一分）　妇人溺桶中垢（白者火煅，一钱）
共为末，敷齿上，不可太多。
●又方
麝香（少许）　胆矾（一钱）　铜绿（半两）　白矾（生用，五分）
共为末，敷牙患处。
●牙疳
枯矾（七分）　白毯灰（三分）　麝香（一分）
共为末，以竹管吹疮上。
●齿龈出血
黄连　白龙骨　马牙硝（各一钱）　枯矾（五分）　冰片（五釐）
共为末。每用少许，敷牙根。
●牙龈肿烂出血
雄黄（一钱五分）　铜绿　轻粉　黄连　黄丹（炒，各一钱）　血竭　枯矾（各五分）　麝香（二分）
为末，研匀，每用些少敷患处。
●齿缝出血
纸绵子蘸乾蟾酥少许，于血出处按之，立止。
●肾虚齿动　凡肾水不足，牙齿浮动脱落，或缝中痛出血，或但动不痛者。
雄鼠骨　当归　没石子　熟地　秦皮　青盐　细辛（各等分）
共为末。用棉纸裹条极牙床上缝中，则永固不落矣。
●牙落重生
雄鼠骨一具。生打活雄鼠一个，剥去皮，用盐水浸一时，炭火上炙，肉自脱落，取骨炙燥，入众药内同研为末。香附、白芷、川芎、桑叶（晒乾）、地骨皮、川椒、蒲公英、青盐、川槿皮、旱莲草
共为末，擦牙百日，复出固齿，无不效。
●牙宣出血痛甚
荆芥穗　槐花（等分）
为末，擦牙患处。
●阳明牙肿出血　凡治阳明风热流注，齿牙肿痛出血，化为脓汁等症。
石膏　羊胫骨灰　地骨皮　升麻（等分）
为末。每用少许，擦牙齿根上。或加麝香少许更妙。
●食甘甜因牙痛
食盐　青盐　槐枝（一斤，切断）
用水五碗，一碗听取用。将二盐先炒乾，乃入槐枝汤，煮乾。取起为末，用铅盒盛。擦牙，固齿最妙。
●牙痛用凉药不效　凡牙痛用凉剂不效，或反甚者，宜从此以治。
川椒　青盐　革拨　薄荷　荆芥穗　细辛　樟脑
上为末，擦痛牙处，或煎汤漱之亦可。（荆芥宜用荆芥穗）
●补肾固齿
细辛　青盐（各七钱）　当归（酒洗）
川芎（各一两）
共为末。每用少许，清晨擦之，含漱良久，连药嚥下。或先以温水漱口净，然后擦面咽之，亦可。
●一切牙疼固齿
青盐（二两）　食盐　川椒（煎汁，各四两）
以椒汁拌盐，炒乾为末。擦牙，永无齿疾。以漱水洗面，目亦无疾，此药最妙。
●白牙散
石膏（四两，另研）
大香附（一两）　白芷（七钱五分）　甘奈　三奈　藿香　沉香　川芎　零陵香（各三钱五分）　细辛　防风
●又方
升麻（一钱）　羊胫骨灰（二钱）　软石膏　白芷（七分）　麝香（少许）
以上二方，均为细末，先以温水漱口，次擦之。
●牙衄　治牙齿动摇，血出不止。
白蒺藜不拘多少，捣为细末，每日擦之。
●取牙不犯手
草乌钱半　荜拨（钱半）　川椒（三钱）　细辛（三钱）
为细末。每用少许，点在患牙内外一时，其牙自落。
●风热咽喉
甘桔汤服之立效。此即甘草二钱，桔梗四钱，用水二锺，煎至八分服。
或加荆芥穗二、三钱，同服亦炒。
●热肿喉痹
甘草　桔梗　薄荷　连翘　黄芩（各等分）
用水二锺，加竹沥煎服。
或加山栀子亦妙。
●喉火失音
诃子（四个，半生半煨）　桔梗（一两五钱，半生半炒）　甘草（二寸，半生半炙）
上㕮咀分二服，每服水一锺，童便一锺，煎八分，食后温服。
●清咽利膈　治咽喉肿痛，痰涎壅盛。
防风　金银花　荆芥　薄荷　桔梗　黄芩　黄连（各一钱）　山栀　连翘　元参　大黄　朴硝　牛蒡子（炒研）
甘草（各七分）
用水二锺，煎一锺，食远服。
●喉痹
用梨汁频频饮之。
或将梨削浸凉水中，频频饮之，尤妙。或无梨，即择好萝卜杵汁，加元明粉，徐饮大效。
●风热喉痹口舌主疮　凡一切喉痹致头目不清，口舌生疮，痰涎壅盛，均治。
黄连（二钱）　脑荷　月石　槟榔　蒲黄　甘草（各一钱）　荆芥穗（五分）　黄柏（五分）　冰片（半分）　白砂糖（半两）
为细末，炼蜜为丸，芡实大。每服一丸，噙化。
●缠喉风失声
靛花　薄荷叶（苏州者佳，等分）
为细末，以炼蜜丸，弹子大。每服一丸，临睡噙化。
●咳嗽失音
杏仁（泡去皮尖研如泥）
冬蜜　姜汁　砂糖（各一小盏）　木通　桑白皮（去赤皮炒）
贝母　紫菀茸　北五味　石菖蒲　款冬花（各五钱）
将后七味为咀，用水五升，煎半去滓，入杏仁、蜜、姜、糖四味合和，微火煎取一升半。每服三合，两日夜服之。
●隔阳咽闭　治隔阳咽闭，吞吐不通，及脏寒闭塞等证。
用大附子一枚，去皮脐切作大片，用蜜涂炙，令黄白，口中咽津，甘味尽再涂蜜炙用。或易之。
或用炮附子，以唾津调涂脚心。一方用肉桂含之。
●伤肺咽喉疮烂　凡虚火炎上，以致伤肺喉疮。
黄柏为末，用蜜丸炙数次，以热为度，另研为极细末。
白硼砂　白殭蚕（净，各钱半）　牛黄（三分）　用蜜调，如稠糊，涂敷患处。或丸如龙眼大，衔化咽之。（按此方必加冰片半分）
●喉痹
大黄　黄连　黄芩（各一两）　黄药子　白药子（各七钱五分）
黄柏　山豆根　苦参（各三钱）　月石　京墨（各一钱五分）　麝香少许　冰片（五分）
上为末，猪胆调甑内蒸三次，临卧入片麝、冰、硼砂，为丸如豆大。噙化一丸，津咽。日夜常噙，勿脱药味方妙。
●肾虚声哑
人参　川芎　当归　熟地黄　白芍　白茯苓　菟丝子（制）　杜仲（制）　北五味子　白术　巴戟（去心）
半夏曲　橘红（各五钱）　牛膝（酒洗）
破故纸（炒）
益智仁　葫芦巴（炒）
炙甘草（各三钱五分）　石菖蒲（一钱五分）
上㕮咀，每服五钱，姜五片、枣二枚，煎七分，吞山药丸百馀粒。凡五鼓后，肾气开时，不得咳唾言语，再进上药，则功效胜常。
●肺燥失声
百合　百药煎　杏仁（去皮尖）
诃子　薏苡仁（等分）
为末。鸡子清和丸，弹子大，临卧噙化。
或用蜜丸亦妙。
●悬痈喉疾
射干　炙甘草（各五钱）　川升麻　川大黄　木鳖（各二钱五分，用仁）
杏仁（去皮尖双仁面炒微黄，五钱）
上为细末，炼蜜丸，弹子大，常衔一丸，津咽。凡肿痛咽喉不利者治之。
●讴歌失音　凡讴歌动火，失音不语，用此神效。
薄荷叶（四两）　连翘　桔梗　甘草（各二两半）　诃子（煨）　大黄（酒蒸）
砂仁（各一两）　川芎（一两五钱）　百药煎（二两）
为细末，鸡子清和丸，弹子大，临卧噙化一丸。或炼蜜丸亦可。
●急喉风双蛾肿痛
雄黄（飞）　郁金（各一两）　巴霜（十四枚）
为末，醋糊丸，绿豆大，热茶清下七丸，吐出顽涎即愈。吐再服，大效。
如口噤以物斡开灌之，下咽无有不活者。
如小儿惊热，痰涎壅塞，或二丸三丸，量大小与之。一法以此丸三粒，用醋磨化灌之，其痰立出，尤妙。
●喉痹缠喉风
月石（五钱）　牙硝（一两五钱）　白殭蚕（一钱）　冰片（一匙）
共为细末。每用五分，以竹管吹入喉中，立愈。此方加雄黄二钱，即名金钥匙。
●缠喉风急喉痹
胆矾（一钱五分）　白殭蚕（炒，一两）
共为细末，用少许，吹入喉中。
●急喉风
白矾（枯）　殭蚕（炒）　月石　皂角（炙烟尽，各等分）
共为细末。每用少许，吹喉，痰出，即愈。
●悬痈　凡喉中悬痈垂长，咽中妨碍。
急用：烧盐　枯矾（各等分）
和匀研细末，以箸头蘸点即消。
●喉痈伤寒咽痛　凡喉痈及伤寒，热后咽痛，闭塞不通，毒气上冲，均治。
马牙硝细研，每服一钱，绵裹含咽津，以通为度。
●喉风气闭
白殭蚕（炒去丝）　枯白矾（等分）
共为细末，每服二、三钱，生姜蜜水调下，细细饮之。
●喉闭及缠喉风
殭蚕（直者，十个）　硼炒　雄黄　明矾　牙皂（撕去皮弦，各一钱）　胆矾（五分）　全蝎（十个，全者去毒）
共为细末。每用一匙，吹入喉中，即愈。
●乳蛾喉闭　凡乳蛾喉闭，缠喉风等症。
硼砂末（五钱）　霜梅肉（一两，捣烂）
上二味匀丸，芡实大，每服一丸，噙化嚥下，再服荆防败毒散。
●一切诸毒初起　凡一切中毒、积毒、虫毒、蛊毒、菌蕈、砒石、死牛、死马、诸畜及河肫等毒，并时行瘟疫，山岚瘴气，喉闭喉风，颠狂鬼气，狂乱迷死，牙关紧闭，小儿急惊等症。
文蛤（捶破洗焙净末，三两）　山茨菇（去皮净末）、千金子（去油取霜，各一两）　红茅大戟（去芦焙乾为末，一两五钱）　麝香（另研，三钱）
用糯米煮浓饮为丸，分作四十锭。每服半锭，用井花水，或薄荷汤磨服。利一、二次，用粥止之。
若治痈疽、恶毒、汤火、蛇虫、犬兽所伤，以东流水磨服，并敷患处。如治癫邪鬼胎变急疼痛，暖酒磨服。
凡修合时日，须用端午七夕重阳，或天德月德日，乾净室焚香修制。凡奇怪之病，屡验如神，获效不可尽述。医家大家皆不可一日无之，常佩于身为妙。此方即系紫金锭，亦名太乙丹，又名玉枢丹，又名万病解毒方。
●误食毒草一切毒物　凡误食毒草，或中蛊毒，立效。
板蓝根（洗净晒蒸，四两）　贯众（去毛）　青黛（研）　生甘草（各一两）
共为末，炼蜜丸，桐子大，另以青黛为衣。如稍觉精神恍惚，即是误中诸毒。急取十五丸嚼烂，用新汲水送下，即解。或用水浸蒸饼尤佳。
●解毒热药诸毒
蓝根（锉，一握）　芦根（锉，一握）　绿豆（三钱）　淀脚（一合，研）
先将二根，以水一碗，煎至七分，去滓，次入后药和匀。分三服，或一、二服，利下恶物，不必再服矣。
●解面毒
萝卜生啖之，或捣汁服之。麦面大热，萝卜能解其性。
或用大蒜嚼食之，亦善解。
●解河豚鱼脍狗毒
芦柴根鲜者，捣汁饮之。乾者，煎汁温服之。
●解食鳝龟鳖死畜毒
豆豉（一合）　新汲水煎浓，顿温服之，可解。
●中蟹毒
紫苏叶浓煎汁，饮之。
或用紫苏子捣汁，饮之。或捣藕汁，或蒜汁饮之，俱可解。或用冬瓜汁及食冬瓜亦可。
●生漆误入目
蟹（捣烂）取汁滴入目中，漆即随泪出。
或成红斑烂疮，取生蟹黄涂之，不数次愈。或用杉木煎汁洗之。
●狗咬
急向陈年肉铺礅头刮取肉屑，再取尿坑内久浸砖石，共捣极烂，敷咬伤处，结疤不烂。晨敷夕愈，立效。
●避犬秘法
凡行路途遇恶犬，即以左手拇指掐寅上，吹气一口，轮至戍上掐之，犬即退伏。
●蛊毒虫兽伤　凡蛊毒，及一切蛇虫恶兽，毒气入腹，则眼黑口噤，手足强直。
明矾　甘草（各一两）
共为末。每服二钱，不拘时候，冷水调下，再敷患处。
●马咬伤　凡受毒气入心则危急。
用马齿苋捣烂，煎汤服之。
外用栗子嚼敷患处。
●误吞蜈蚣
急取鸡一只，断喉取血，炖饮之。复灌以香油取吐，其蜈蚣随出。
●鼠咬伤
猫毛烧存性，入麝香少许，香油调敷。
●误吞水蛭　凡误吞后，食人肝血，腹痛不已，面目黄瘦，渐不进食。
方用田中泥一块，小死鱼三枚，同猪膏溶捣匀。再用巴豆十粒（去油），同鱼膏四味捣匀，如绿豆大，搓丸。用田中冷水吞下，大人五、七丸，小儿三丸。须臾泻下水蛭尽，却用八珍汤调理。
●蜘蛛咬毒
姜汁调胡粉敷疮口。
或用清油搽之，再饮羊乳。屡试屡验，宜照法治之。
●时气病䘌并下部生虫
雄黄（五钱）　桃仁（一两）　青葙子　黄连　苦参（各三两）
五味共为细末，绵裹如枣核大，纳下部。亦可用枣汁服方寸匙，日三服。
●蛊毒
雄黄　朱砂（各另研）
藜芦（炒）　鬼臼　巴豆霜（各二钱五分）
共为末，炼蜜丸，桐子大，每服二丸，空心姜汤下，当利恶物并蛊毒。
如烦闷，以鸭血为羹食之。
●又方
败鼓皮　蚕退纸　刺蝟皮（各烧灰存性）
五倍子（煅）　续随子　朱砂（另研）
雄黄（另研，各等分）
共为细末，糯米粥丸，小豆大，每服七丸，空心白水下。
●中蛊腹痛　凡中蛊令人腹内坚痛，面目青黄，病变无常。
真蜜（一碗）　猪骨髓（五两，研）
二味同煎熟。分作十服，日三服即瘥。
●蛊中膈上　凡初中蛊毒，在膈上者，宜用此药吐之。
白矾　建茶（各一两）
二味为细末。每服五钱，新汲水调下炖服之。如药入口，其味甘甜，并不觉苦味者，对此症也。
●中蛊吐血
小麦面二合，分为三服，以冷水调下，半日服尽，当下蛊即瘥。
●桃生蛊毒
明矾　芽茶（等分）
为末，凉水调三钱。
或用青盐汁，频频服半合则解。或用石榴皮，煎汁饮之，当吐出活蛊而愈。
●咬嗽冬甚　治一切犯寒咳嗽，遇冬便作。
款冬花　鹅管石　雄黄　艾叶（各等分）
共为末，铺艾上，用纸捲筒，烧烟吸入口内，吞下，即咽茶水一口压之，自效。
或用佛耳草，无艾叶用纸捲成条，每切一节，约长三五分许，焚炉中吹烟咽之。
●寒喘咳嗽　治一切寒喘咳嗽。
黄蜡　雄黄（各三钱）　佛耳草　款冬花（各一钱）　艾叶（一分）
先将蜡溶化，涂纸上，次以艾铺之。将三味细研匀，掺捲成条筒，用火点一头，吸菸吞之，清茶送下。
●乌须延年　治补肾元，乌须发、延年益寿。
何首乌（赤白，各一斤）　川牛膝（半斤）
将何首乌先用米泔水浸一日，以竹刀刮取粗皮，切作大片。用黑豆铺甑中一层，却铺何首乌一层，再铺豆一层，却铺牛膝一层，又豆一层，重重相间，面上铺豆盖之。蒸以豆熟为度，取起晒乾，次日如前换豆再蒸。如此七次，去豆。用破故纸（半斤，洗净，用黑芝麻同炒，无声为度，去芝麻）　白茯苓（半斤，用人乳浸透晒乾蒸熟），赤茯苓（半斤，用黑牛乳浸透晒乾蒸熟）
当归（半斤，酒洗）　枸杞子（半斤，去枯蒂者）。
上共为末，炼蜜丸，龙眼大，每日空心嚼二、三丸，温酒、米汤、盐汤俱可送下，制药勿犯铁器。
●乌须方
五倍子，择川中之大者，打作碎粒，分粗细为二。先将粗者于锅内，用文火炒成糊，次入细者同炒。初时大黑烟起，取出不住手炒，将冷又上火炒，则黄烟起，又取出，炒将冷，再上火炒，则青黄白烟间出，即可住火。先以真青布一大片浸湿，将倍子倾在布上，包在一团，用脚踏成饼，上用湿泥一担合一夜，色如乌羽为妙。瓷器收贮听用。
红铜花，用细红铜丝炭火煅，醋中淬之，不拘遍数，以化尽为度，去醋取铜花晒乾。
皂矾　明矾（各三分）　没石子　食盐（各二分）　硼砂净（一分）
每次药染须时，旋配旋用。以制棓子二钱为则，加铜花四分，余皆一、二分和匀，作一服。研细，以浓茶汁，或烧酒，用瓷盅调如稀稠，坐汤中煮之，看钟内绿气生面为佳。先用皂角汤洗须净，拭乾，以抿柄涂之。用皮纸搭湿包之，或用青布囊盛之。过夜，次早温水洗之。如不润，以胡桃油捻指润之。一连染二夜，其黑如漆，其效如神。
●擦牙乌须
青盐（二斤）　嫩槐枝叶（五斤，切）
黑铅（四两）　没石子（大者，七钱）
将黑铅、青盐入锅内，槐枝搅炒，俱成炭取起。将没石子研细末，和入，用磁罐盛之。每日早晚，以药擦牙，漱水吐掌上擦须，久则润黑。
●疝气神方　凡疝气病至气上冲，如有物壅塞心脏欲死，手足冷者，二、三服除根。
陈皮　荔枝核（为末炒焦黄）
硫黄（火中溶化即投水中去毒研细，各等分）
共为末，饭丸桐子大。每服十四、五丸，酒下，其疼立止。若疼甚不能支持，略加五、六丸，再不可多也。
●预服须永不白　男子三十后，服此药，一岁二制，服不息，永不白须发。四十以上，或见微白，及少年发黄不润者，服此百日，自然漆黑，其效如神。
菟丝子（制）　金铃子　覆盆子　五味子　枸杞子　蛇床子（炒，各一两）　何首乌（酒浸蒸极熟焙）、牛膝（酒浸蒸）
熟地（酒蒸捣）
地骨皮（各三两）　上茴香（盐炒）川木瓜（各二两）
上十二味为细末，用浸菟丝酒作糊为丸，梧子大。每服五、七十丸，食前温酒或白汤送下。
一方加人参、白术、白茯苓各一两，尤神效。服此大忌三白。
●疝下诸病　凡疝气、一切下部之病，悉皆治之。虽肿痛缩小多年，亦可除根。
川楝子（剥净肉，一斤），分四分，内一分用盐一两、茴香一合，同炒黄色，去盐、香不用。外三分，一分用巴豆十九个，一分用斑蝥四十九个，一分用巴戟一两，仍各加麦面一合，同炒黄色，俱去面药不用。木香一两，破故纸（炒）一两。
共为末，酒糊丸，梧子大。每服五、七十丸，盐汤送下。甚者日进二、三服，或空心，或食前服之。
●小肠肚痛　凡男子小肠气、肚疼、一切气积，下元虚冷，脾胃不和，并宜服之有效。屡试如神。
木香　丁香　乳香　香附　川楝子肉　大茴香　破故纸　葫芦巴（炒）　甘草（炙）　三稜（各一两）　杜仲（炒，半两）
共细末，酒糊丸，梧子大。每服三、五十丸，加至七、八十丸，用温酒或盐汤食前送下，日进二、三服。
●房事后中寒　凡房事后中寒，厥冷呕恶腹痛者。
用葱姜捣烂，冲热酒服之，睡少顷，出汗即愈。
如腹痛甚者，以葱白头捣烂摊脐上，以艾灸之，或熨之亦可，鼻尖有汗，其痛即止。
●湿疝
蕲艾　紫苏叶（烘乾热）　川椒（炒熟，各三两）
三味拌匀，乘热用绢袋盛夹囊下，勿令走气，冷即易之。
●气痔脱肛
枳壳（面炒）　防风（各一两）　枯矾（二钱五分）
用水三碗，煎之二碗，乘热熏之，仍以软帛蘸汤熨之，俟少温淋洗。
●又方
用赤皮葱、韭菜二味，各带根者煎汤，入大枫子、防风末各数钱，乘热熏之，并洗患处，立收上。
一方用五倍子煎汤洗，以赤石脂末掺上，托入。或肛长者，以两床相併，中空尺许，以磁瓶盛汤，令病人仰卧浸瓶中，逐日易之，收尽为度。
●产育气虚泻痢脱肛　治泻痢、产育、气虚脱肛，脉濡而弦者。
人参　白术　川芎　黄耆（酒炒）　当归　白芍　山药（炒）　白茯苓　升麻　炙甘草　生姜
水煎服。
若治泄痢虚滑脱肛，仍须加制附子肉、豆蔻，方效。
●血热脱肛
生地黄　当归　白芍（各一钱五分）　黄芩　黄连　防风　荆芥　升麻（各一钱）　香附　川芎　甘草（各五分）
水一锺，煎服。
●伏热脱肛红肿
缩砂仁　黄连　木贼（等分）
为细末，每服二钱，空心米饮调下。
●又方
诃子（煨去核）　人参　白茯苓　白术　甘草（炙）　莲肉　升麻　柴胡（等分）
水一锺半，加生姜煎服。
●久痢大肠滑脱
诃子　赤石脂　龙骨（等分）
共为末，以腊茶少许和药掺肠头上，用绢帛托入。
●又方
鳖头（煅存性），入枯矾少许，掺肠头上，用绢帛托入。
●阳证脱肛肿痛
地龙（晒乾，一两）　风化硝（二两）
共为末，每用一、二钱。肛门湿则乾掺，燥则清油调搽。渐见肿消，以荆芥、生葱煮水，候温洗，轻轻拭乾，然后敷药。
●阴证脱肛
伏龙肝（一两）　鳖头骨（五钱）　百药煎（二钱五分）
共为末。每用一、二钱，浓煎紫苏汤，候温洗过，以清麻油调药，敷如前法。
●小便不通
独蒜（一枚）　栀子（三十枚）　盐花（少许）
捣烂摊纸上，贴脐良久即通。未通涂阴囊上立通。
●又方
朴硝为末，每服二钱，空心茴香汤下。
蚯蚓杵，以凉水滤过，浓服半碗立通，大解热疾不知人事欲死，服之甚效。
●气虚溺尿
雄鸡肫胵　并肠烧为末，温酒调服。
●阴汗腋臭　治阴汗鸦臭，两腋下臭，不可与人同行。
枯白矾　蜜陀僧　黄丹（各二钱五分）　麝香（五分）
于乳钵内研细，以醋于手心内调药，搽腋下，经两时许，即以香白芷煎汤洗之，一日用一次。
●又方
密佗僧（四两）　枯白矾（二两）　轻粉（三钱）
共为细末，频擦两腋，擦至半月见效，半年全愈。
●又方
热蒸饼一枚，掰作两片，掺密佗僧细末一钱许，即挟在腋下，略睡少时，候冷弃之。如一腋有病，只用一半。叶元方平生苦此疾，来绍兴偶得此方，用一次遂绝根本。
●又方
枯矾为细末，以绢袋盛之，常以扑于腋下，不过十度，即愈。
一方以唾调涂之。
●又方
先剃去腋毛，令净取白淀粉，水调涂敷患处。至六、七日后，清晨看腋下有一黑点如针孔大者，以笔点定，即用小艾炷灸七壮。灸过或有浊气攻心作痛者，当用后药下之。
丁香　青木香　槟榔　檀香　麝香　大黄
煎服，以下为度。
●脚汗秽气
牡蛎（煅）　枯白矾　密佗僧　黄丹（等分）
为细末。每用少许，乾掺脚指缝中，即收。
●阴囊湿痒　凡阴囊湿痒，搔之则汗水流珠，用此。
牡蛎（醋煅一两）　雄黄（一钱）　枯矾　硫黄　苦参　蛇床子（各二钱）
共为细末。先用苍术、椒盐煎汤洗湿处，后用此药掺之。
●又方
陈茶（一撮）　苍术（二钱）　花椒　蛇床子　白矾（各一钱）　苍耳草量入　炒盐（五钱）　朴硝（三钱）
用水四碗，先将前五味煎汤去渣，乃入后三味泡化。先熏洗三、四次，绝痒。
●福建香茶饼　治一切瘴气，时疫伤寒，秽气不时，衔口中邪气不入。
沉香　白檀（一两）　儿茶（二两）　粉草（五钱）　麝香（五分）　冰片（三分）
共为细末，糯米调饮汤为丸，黍米大，噙化。
●面生黑䵟雀斑
甘松　三奈　茅香（各五钱）　白芷　白及　白薮　白殭蚕　白附子　天花粉　绿豆粉（各一两）　防风　零陵香　藁本（各二钱）　肥皂（二钱，去皮弦）
共为细末，每早晚蘸末洗面。
●蝨瘤
此瘤无定处，先发肉团子，其痒彻骨，破开有蝨无算，内有极大一蝨。
用铍针挑尽，外贴玉红膏，自愈。
●嗜茶面黄
榧子七个，每日食之，以面色改为度。
●断酒不饮
地蚕（焙乾），研末，温酒调服，永不好饮。
或刷马汗，和酒饮之。或白母猪乳一杯饮之。
●鼠害
椿树叶　冬青树叶　丝瓜根叶
并晒乾，四季烧烟，熏于室中，鼠悉避去。
●治臭虫方
青盐煎水，浇洗床帐，臭虫永绝。
或螺壳烧烟燻之。或木瓜切片铺席下。
●验痨病法　验痨病人，有虫与否法。
用乳香烧烟，熏病人手背，男左女右，以绸帕掩手掌上，良久有毛从掌中出。白者宜治，红者难治，黑者不治。无毛者即非虫症。
●中寒　凡四肢厥冷，肚腹疼痛，须用此法。
吴萸（一升，酒拌湿），用绢袋二个，包蒸极热，更换熨足心，候气透疼即止。
●夏月中寒　一人暑月行百里，渴饮山水，至晚以单席阴地上少睡，顷间寒热吐泻，身如刀刮而痛，诸药难效。但诊其脉，细紧而伏，此中寒也。
用以附子理中汤，服之乃济。
●诸虚自汗
郁金（研末）卧时蜜调，涂于两孔上，即止。
●又方
何首乌末，津调封脐中。
●自汗
黑豆淘洗，磨成豆腐浆，锅内熬熟，结成皮。每食一张，以热黑豆浆送下。凡人每日清晨吃黑豆腐浆，大有补益，可疗痨病之患。
或防风末二钱，浮麦煎水，送服。
●盗汗
莲子（七粒）　黑枣（七枚）　浮麦（一合）　马料豆（一合）
用水一碗，煎八分，服之乃愈。
又经霜桑叶煎水服。
●又方
鸡蛋五枚，将壳周围轻轻敲碎，不得损伤内翳。浸童便内一昼夜，取出，用冷水渐渐加火煮熟，食之二次方愈。凡人每晨二、三枚，大有补益。
●盗汗及遗精
鹿角霜（二两）　龙骨（般）　牡蛎（锻，各一两）
酒糊丸，空心盐汤下百丸，乃效。
●肤出血汗
郁李仁（去皮炒研）一钱，鹅梨捣汁，调下。
●自汗盗汗
五倍子为末，唾调涂脐中，以帛缚一宿，即止。
●又方
人乳调蒸熟，丸如圆眼大。每用丸入脐，核桃壳盖之，以绢缚定即止。
●又方
生地黄　熟地黄　当归　黄柏　黄芩　黄耆　黄连（各一钱）
水煎服。
●手足出汗
以枫树所结累块，煎汤频洗愈。
●大麻风
苍耳草熬膏，不时酒调服。
●遍身风瘙隐疹
二蚕沙一升，水二斗，煎一斗，去渣洗之，即愈。
●四肢瘫痪筋骨拘挛
椿　槐　桃　李　茄柯　桑柘　萆麻
上药共煎一锅，不论远年近日，洗浴数次，风疾尽消。
●遍身麻木不仁
芥子末醋调擦之。
●手足麻木不知痛痒
霜桑叶煎汤频洗。
●紫云风
蛇床子　夏枯草
二味煎汤洗数次，风块即退。
●风斑
紫背浮萍煎汤，沐浴数次，则风热散而斑愈。
●又方
盐蒲包煎汤洗，自愈。
●风气痛
老姜　凤仙叶　香油　川椒末
共捣烂，擦痛处。
或单用凤仙叶煎汤洗，乃效。
●又方
鱼胶四两，姜汁一碗，投胶汁内熬膏，摊布上贴患处即止。
●风湿瘫痪　凡一切风湿疼痛在腰腿不能起卧等症。
老杨柳树虫柱粪　干菊花连枝叶梗　桑木柴
以上三种，取齐备用。先将房内泥地扫净，长五尺许，宽二尺许，以前枝柴虫粪铺匀，加火烧燃，以土泥烧热为度。扫去灰尽，乘热喷上黄酒，用稻草盖上，又喷黄酒于稻草上，再用干稻草盖上。随将病人脱尽衣裤，睡于草上，棉被盖暖，出透汗为度。缓缓去被，坐密室避风调息数日，自能行走如旧，效验如神。
●又丸药方　此丸不但驱风逐湿，立止疼痛，且能壮筋骨，添精髓，大有神功。
黑料豆（取猪□形者，五升或一斗，拣净），入缸内，用童便泡过豆一指，日晒夜泡，每日换便，如此泡晒九日。去便晒乾，研末收贮，备用。每用豆末一升，再用牛骨髓一斤熬熟，入豆末内拌匀。再用荔枝肉六两，核桃肉（连腻皮捣）六两，捣成粉。以上各药，入石臼内，加炼蜜少许，捣数千杵，以匀细为度。丸如桐子大，晒乾收贮。日三服，每次服三钱，黄酒送下，药完病愈。此丸不但治瘫痪有功，亦治劳弱症，如神。
●又方
牛骨髓（熬熟，一碗）　白蜂蜜（一斤半，炼）　炒面（一斤，须上白者以熟为度）　焦黑乾姜（三两，为末）
上四味共捣匀为丸，弹子大，每日用三、四丸，细嚼黄酒送下，乃愈。
●两腿痠痛　凡风湿入于筋骨，更兼酒后色欲致之。
薏仁　芡实（各二两）　白茯苓（三钱）　上肉桂（三钱）　川膝（三钱）　萆薢（一钱）
用水煎空心服。凡下部之病，不易愈，多服为要。
●风湿疼痛灸法
雄黄（一两）　麝香（五分）　土硫（三分）
三味共研极细末。将粽子四钱捣烂如泥，入前药拌匀作饼，晒乾，磁瓶收贮，勿令泄气。遇患者，取药饼患处敷之，再将艾丸如寒豆大，安放药饼上灸之，或五、七、九壮。看饼白者，另换再灸。
●又方
盐铺痠痛处，将灯草火不住打盐上，如皮内略热，住手。热退，再打数次，自效。
●风气药酒
桂圆（一百个，去核）　核桃（一百个，去壳）　红花（二两）　当归（二两）　牛膝（二两）
绍酒入瓶蒸透，逐日饮之。
●痛风立效方
飞罗面（一两）　姜汁（五钱）　葱汁（五钱）　醋（五钱）　牛皮胶（五钱）
共溶化，略熬，调成膏药一样，摊贴患处，即止痛。
●脚气痛甚
桑　槐　桃　柳　楮
上五种枝切碎，煎浓汤一盆。先饮酒数杯，然后蒸洗，立止痛。
●脚气止痛
用盐擦痛处，以热汤浸洗，不可间断。每日以此方治之，乃愈。
●疯瘫大病　凡十馀年不能行动，手战脚软者。
用金毛狗脊（全身者用黄酒洗去毛净，咀片）　黄酒（三斤）
煮三柱香，埋土七日，退火气。空心日服三次，数日即能行走。
●又外治方
王瓜藤煎水熏洗。
●风气痛末药
官桂　胡棕　草乌　良姜　乾姜　三奈　甘松　芥菜子
共为末，掺膏药上贴之。
●又方
白芥子加葱捣烂，用蜜水调如膏，摊布上，贴患处。
●风气神方
小西瓜切去宝盖，内瓤掉松，入烧酒四两，盖仍覆上。入水锅内，用碗架住西瓜煮熟，缴汁，服完三伏。每一伏西瓜一个，如法服完三个，立效。
●骨节痛
乳香（一两）　没药（一两）　皮胶（二两）　生姜（二斤，取汁）
先熔姜汁煮胶，次下药末，取布摊上，用鞋炙热，上熨之。忌铁。
又方加葱汁　蒜汁各一碗。
●一切手足风痛及酒脚痛
葱汁、蒜汁（各一碗）　醋（一小碗）　牛皮胶（八两）
文火同三味熬成膏，用青布摊贴痛处，即止。
或加蒜汁、急性花汁各一盏，更佳。
●风腰脚痛不可践地　并治脚膝痠痛，中风口眼歪斜，及历节痛风等症。
松叶（捣，一升）　酒（一升）
浸七日，每服一合，日三服。
或细切为末，黄酒下二钱。或蜜丸俱可。
按：松节浸酒，行血中之风。
●赤游风　凡腿脚红肿，热如火炙，俗名赤游风。用铁锈水涂解之。
●鹤膝风　凡三阴之气不足，风邪乘之，两膝作痛，久则膝愈大，而腿愈细，因名鹤膝。此败症也。
用人参（二钱）　防风　白术　附子　当归　白芍　川芎　杜仲　黄耆　羌活　牛膝　甘草　熟地（各一钱）
用水二碗，姜三片。食远服，煎八分。
此方兼治附骨疽，皮色不变，大腿通肿，疼痛无奈，及痢后脚痛，软弱难行，或腿膝肿痛。
●又方
何首乌煎酒服，以醉为度。渣敷患处，数次即愈。
●又方
头香糟（未曾蒸烧酒者，四两）　肥皂（二个，去核）　皮硝　五味子（各一两，捣）　砂糖　姜汁（各一酒锺）
共调敷膝上包好，十馀日如燥，以烧酒润之，即患久者亦效。
●又方
肥皂（一斤，煮烂去筋）　砂糖（六两）
同捣敷上，三、四日效。
●又方
生姜（切片捣炒热），将绢包膝上二宿，次将陈小麦打碎炒，热包。
●又方
川乌　草乌（各四两为末）　葱头（煨熟，四两）　姜汁（四两）　鱼胶（四两）
煮烂同药捣四两成膏，贴患处，立效。
●又方
松香（一两五钱）　肥皂（一个）　生姜（炒，葱头）
共捣烂，用布摊膏贴之，愈。
●身上及面斑痕方
马齿苋煎汤，日洗二次。
●去诸斑
大鼠一个，以腊猪油四两，煎至销尽，滤净。日涂三次，次日以布拭净，再涂。
●又方
鸡子五七枚，煮熟，取黄炒黑，试涂一、二次，久之自减。
●又方　春夏用大麦麸，秋冬用小麦麸，筛细和敷之。
●汗斑风痒
秋海棠叶擦洗，愈。
●赤白汗斑
夏枯草煎汤，须浓。日洗数次，神效。
●又方
密佗僧　殭蚕　白矾　瓦松　三奈　皂角刺
为末。捣肥皂为丸，频频如法擦洗，久之自愈。
●又方
五月五日，取紫背浮萍晒乾，为末，每用一钱。枯矾五分，野大黄根捣汁，调搽三、四次，愈。
●汗斑又方
硫黄　蛇床子　密陀僧
各研，生姜汁调，将茄蒂蘸药擦之。
●又方
枯矾　轻粉　樟脑　硫黄（各等分，研末）
将紫背浮萍捣烂取汁，和前药抹斑上，候斑尽为度，神效。
●又方
水红花连茶叶浑身搽之，数次即愈。
或以白附子、硫黄、密佗僧各一钱，为末，用生姜擦三、五日愈。或以土贝母一两，硼砂五钱，冰片一分，共研末，搽之，愈。或以硫黄、胆矾、水银各三钱，淡耆、硼砂、樟脑各三钱，共为细末。包在夏布内，擦三、四次，愈。或以大黄二钱，枯矾、椒红各五分，用猪脂沙糖同捣烂，俟浴起，以细麻布包，擦至痛而止，数日乃愈。或止用硫黄少入麻油，细研如糊，浴用麻布蘸擦，数次乃愈。或以白芨、白蒛（即覆盆子）、白贝母、白丁香、白附子各等分（研末），以肥皂共捣烂为丸，擦之。或白茄蒂、栀子，煎水洗。
●赤白癜风
生姜频擦愈。
●白癜风
硫黄　蜜陀僧
为末，姜汁调搽。歌曰：白癜紫瘢一般风，雄黄朱砂等分同，
茄蒂摘来搽患处，不须三日见神功，
白茄蛇壳同来擦，管教前患永无踪。
●雷火针新方　凡风寒湿毒之气，留滞经络而肿痛不能散者。
白芷　独活　川芎　细辛　牙皂　川山甲（炮焙用）　丁香　枳壳　松香　雄黄　乳香　没药　杜仲，桂枝（各一钱）硫黄（二钱）　麝香（少许）　熟艾（二、三两）
共捣为粗末，和匀。取艾铺开，和药于上，用好皮纸捲筒，先将线扎定两头，然后加纸再捍极紧，如爆竹样。乃用鸡子清，尽刷外层，卷而裸之阴乾。针时以针向灯前点著，用青布七层、或九层，贴盖患处，将热针按于布上，随即唸咒三遍。病深者再燃再刺，立愈。
咒曰：天火地火，三味真火，针天天开，针地地裂，针鬼鬼灭，针人人得长生，百病消除，万病消灭。吾奉太上老君急急如律令。
●鼠乳痔
蜘蛛丝缠其上，自然消落。
●僧道痔疾
枳壳（麸炒去白，一两）　皂角（烧灰存性，一两）　五倍子（一两）
为末，蜜丸如梧子大。每服三十丸，食前白汤送下，立效。
●蜈蚣咬伤
以麻鞋底揩之。
或蚯蚓泥挹之。或刺鸡冠血涂之。或以桑树汁敷之。或用香附子嚼擦患处。或用头垢泥擦之。或用鸡粪涂敷。蜂蜜毒亦治。
●诸恶虫伤
蛇蜕煮汤，洗二、三次，以腻粉生姜汁调敷。
●蟢儿疮　凡蟢儿隐于壁间，以尿身人，遍身生疮，状如汤火伤。
乌鸡翎（烧灰），鸡子白调敷。
或生甘草煎汤洗之。或嚼梨叶敷之。或捣韭汁涂之。或麻子敷之。
●猫咬
薄荷嚼汁涂之。
●鼠咬
猫毛（烧灰，不拘多小）　麝香（少许）
津唾调敷。
●猪咬
屋溜中泥，涂。
●马咬
割鸡冠血三、五滴入疮内，大马用雌鸡，小马用雄鸡。
●虎咬伤
生姜汁服。煎洗伤处，白矾敷疮上。
●虎狼咬伤
急饮香麻油一碗解之，并以油洗疮口，令净。再取葛根煮汁，日夜饮五、六次，仍以葛根汁洗之。其渣研末敷之，不致伤毒入内。
●针刺入肉
天花粉滴醋敷之。
●竹木签刺入肉
牛膝草根嚼罨之即出。
或象牙屑敷之。或白梅肉敷之。或用羊粪为末，水调敷，刺上候疼，搔之。或嚼栗子敷之。
●蚁子入耳
猪精肉一指大，炙令香，置耳孔旁即出。
●水入耳中
薄荷汁滴之。
●黄豆入耳
鹅羽管截长二寸许，去其中膜衣，留少许于一头，以有膜之头入耳中，口吸气即出。
●生吞鸦片烟
生甘草　胆矾（各三钱）
研末。净蜜四两，开水炖化，和药抱置怀中盘膝坐，撬开口灌服，再向胸前抹之，吐净即活。三日内忌茶水。
●健忘预知散　虎骨（酥炙）　白龙骨　远志肉
各等分为末。生姜汤调服，日二进，久则聪慧，凡事不忘。
●一切冻疮　凡冻疮，记所冻之处，来年樱桃出时，擦之，当年不发。
或五月五日午时，以葱姜艾，擦患处一时之久，永不再发。
或橄榄（研烧），香油调涂。或三伏内收取冬瓜皮，煎汤洗之，亦妙。
●手足冻裂
白芨（不拘多少）研末，麻油调敷裂处。
或五倍子为末，同牛骨髓填缝内，即愈。或头发一大握，桐油一碗，于瓦器内熬。候油沸头发溶烂，出火。以瓦器收贮，不令灰入。每用百沸汤，洗皲裂令软，拭乾敷之即安。或清油半两，以慢火煎沸，入黄蜡一块同煎，候溶化入光粉、五倍子（研末）熬令稠，紫色为度。先以热汤洗，火上烘乾，即用药敷，薄纸贴之。或五倍子（研末）和牛鼻绳（煅研末）填缝内。
●手足开裂　凡开裂自冬至春夏不愈者。
生姜汁、红糟、食盐，同腊月猪膏，研烂，热擦入皲瘃。一时虽痛，少顷便软皲合，再用即安。
或沥青二两，黄蜡一两，共熬热搅匀，瓦罐盛贮。先以热汤洗，令皮软拭乾，将药于慢火炙溶，敷之。
●行路不食自饱
芝麻　红枣　糯米（各一升）
共为末，蜜丸，弹子大。每服一丸，开水调食，可一日不饥。
●服食不饥
石莲肉，蒸熟去心为末，炼蜜丸，如梧子大。日服三十丸，可不饥。
●歉年代谷
糯米一斗，淘汰，百蒸百晒，捣末。日食一餐，以水调服，至三十日止，可一年不食。
●辟穀方
粳米一升，绍酒三升。渍之，曝乾，又渍酒浸透，取出。稍食之，可辟三十日，足一斗三升，辟穀一年。
●不服水土
●刮鞋底泥和水饮之。　狐臭
龙眼肉（六枚）　同胡椒（二、七粒）
研过。汗出，即擦之。
●眉毛不生
乌麻花（阴乾）为末，以乌麻油渍之。日涂自生。
●睡卧谵语
灵桌上供设果子（不拘鲜干），食之即愈。
●抓破面皮伤
生姜自然汁调轻粉，擦处无疤痕。
●润颜方　凡面上痤痒粉痣痒诸疾。
皂角（三斤，煮去皮）　楮实子（五两）　升麻（八两）　白芨（一两）　甘松（五钱五分）　谷砂（五钱）　三奈（三奈）　白芷（一两）　花粉（一两）　藿香（五钱）　白丁香（腊月内收者，五钱）　樟脑（一钱）　绿豆（另研，一两）　糯米（另研，一两）
共为细末，蜜丸如弹子大，洗面擦之，去垢留香。
●洗面如玉
丁香（一钱）　白芷（二钱）　麝香（一钱）
共为细末，烧酒调入器内，熬成膏。每日用少许洗面，令人颜色如玉。
●面上粉刺
菟丝子浸汁涂之。
●雀子斑
萆麻子　密陀僧　硫黄（各二分）
羊髓和匀。临卧敷之，次早洗去，常洗自愈。
●金莲稳步膏　凡妇女脚指缝坏痛。
黄连　黄柏　黄丹　荆芥（各等分）
微炒，为细末。糁脚指缝内，用白布缠扎，自然平稳不痛。
●缠脚易小方
白凤仙一大枝，连花叶根捣烂，烧汤频洗之，骨肉柔软易小。
●鸡眼痛
地骨皮　红花
共研烂极细，敷痛处。如成疮者，次日结盖。
或用蛇蜕一片，照眼大小贴之，次日其鸡眼自落。
●唐僧洗衣十方
枣洗墨；栗子洗油腻；汤洗蜜；米洗烟油；杏仁洗青靛；蜜洗油；石灰洗羊脂；小便洗血；灶心热灰洗膏药，先用热汤湿之，再以灶心热灰搓之。
●脱阳危症　凡人大吐大泄之后，四肢厥冷，不省人事；或交媾后，小腹肾痛，外肾搐缩，冷汗发厥，须臾不救。
先以葱白炒热熨脐，再用葱白三、七茎捣烂，绍酒煮灌之。
●阴毒腹痛　凡厥逆肾青、卵缩，六脉欲绝者。
葱一束去根及青，留白二寸，烘热安脐上，以熨斗久熨之，葱坏则易。良久热气透入，手足温，有汗即痊。如熨而手足不温，不可治。
●肾漏玉茎强中　精滑无常，时如针刺，□之则脆，此名肾漏。
破故纸　韭子（各一两）
为末。每用三钱，水三盏，煎八分，日三服，愈则止。
●脑漏流脓
破瓢、白鸡冠花、白螺蛳各等分（烧存性）血竭、麝香（各五分）
共研细末，以好绍酒漉湿，熟陈艾连前药成饼，贴在顶门上，以熨斗轻熨之，以愈为度。
●阴阳易病　凡男女伤寒病后，虽少痊好，不可交合，若不谨慎，手足拳头拘挛，肠腹疼痛几死。丈夫病后交合，名阴易；妇人名阳易，速宜汗之，即愈。过四日不可治也。
乾姜（炒）四两为末，每用五钱，开水调服。覆被出汗后，手足伸即愈。
●中金蚕蛊　凡吮白矾味甘，嚼黑豆不腥者，即是中蛊也。
酸石榴根皮煎浓汁服，即吐出活蛊，无不愈。
●木蛇疔　凡虫蛇毒呵于竹木器皿上，不知者染之，即为木蛇疔。如发寒疼痛不已者，易治。若麻木硬肿，慎防外毒入内。
急用：山茨菇（一钱半）　当归　贝母　黄芩（各一钱五分）　川芎（八分）　连翘　黄连　枳壳（各一钱）　柴胡（七分）　羌活（五分）
桂枝（二分）　灯草（三十根）
水煎。
如痛楚发热不退，呕恶痰甚，舌乾胃闭，大小便不通，加山栀一钱五分，元明粉、金银花各二钱，紫花地丁三钱，元参、成灵仙、麻仁各一钱，木通七分，桃仁（去皮尖）五粒。去羌桂归芍茨枳，外加紫金锭，用井花水磨涂。
●伤寒坏症　凡伤寒时疫，不问阴阳，老少妊妇，误服药饵，困重垂死，沉伏不省人事，七日以后皆可服之，百不失一。人参一两，水二锺，徐火煎一锺，以井水浸冷服之。少顷鼻梁有汗出，脉立瘥。
●惊后瞳斜　凡小儿惊后瞳人不正者。
人参　阿胶（糯米炒成珠，各一钱）
水煎服。温服二、三次，即效。
●疔传尸痨症　凡传尸痨瘵，血气未甚虚损者，不必多方。只以此药早服，则虫自不能为患，无有不愈者。此方得之河南郡王府，济世之功，不可尽述。
川椒二升，去闭口者，略炒出汗，研为细末，空心米饮调服二钱。
或绍酒煮米粉糊为丸，桐子大，每服三十丸，以渐增至五、六十丸。或用绍酒送服。
●肝胀怪症　凡目睛忽垂至鼻，极痛，或大便时时出血，名肝胀。
羌活煎汁饮。
●治鬼疰方　凡遇风吹拂，则股间一点奇痒，抓搔不休，已而遍身皆然。坐则其身乍前乍后，若摇兀之状，乃邪鬼所凭，而精采荡越。
用死人枕煎汤饮之，即大泻而愈。枕仍送还原处，如迟留则使人颠狂，盖借其气耳。
患滞冷者名尸疰；腹胀面黄者，此石[KT]耳；眼痛见鬼物者，邪气入肝，皆宜煮死人枕服之。三病不同，而疗之俱瘥，神妙如此。
●飞丝缠阴　肿痛欲断。
用威灵仙捣汁洗，效。
●吐血除根
生西瓜子一、二升，淘净泥灰，用大锅浓煎，滤清，加入冰糖少许，代茶饮之。常服勿间，可除根。
●肉锥怪病　手足倒生肉刺，如锥，痛不可忍。
食葵菜效。
●男女指缝毛痛　大脚指缝中生毛，拂之痛极。
用桐油煎透，乘热滴一点于患毛上，即脱，忍痛少顷，愈。
●跌扑闪挫　凡跌扑后，不论何处，伤动筋骨，甚觉痠痛，势难行走者。
黄栀子（十四个，鲜者更妙）　桃仁（十四粒，双仁勿用）　红花（三钱）　胡椒（十四粒）　乾面粉（七八钱）　烧酒（一杯）　绍酒（一杯）
活小鲫鱼（一个连皮骨）
共捣极烂如泥，敷患处，外用绸绢包扎一日，俟罨出青色，即愈。
●年久四日两头疟疾　凡患四日两头疟疾，至数年不愈，诸药罔效者，此方可截。
老姜五斤，水煎浓，俟疟来前一时辰，热洗两足。再将川贝母三钱，煎饮。甚者二、三次即愈，屡试神验。
●目瘴成瞽　凡郁怒伤肝，以致目生翳瘴，渐成盲瞽者。
荆芥（一钱）　乌梅（一个）　铜绿（一钱）　杏仁泥（去皮尖，三钱）　食盐（一钱）　明矾（一钱）
共研极碎，用黑绸包扎，开水冲洗患眼。每日早晚三、四次，不可间断，虽目瘴成瞽者，定可复原。此系吾乡陈姓，因瘴成瞽，照方洗至四十馀日，瘴去光还，极有灵验。如示速效，稍有间断，即不能愈，必须耐心久洗，自能霍然。
●肝气
道地潮菸（二两）　白米饭（一碗）
拌和槌百杵，分作四饼。用湿草纸包，灶火内煨，存性，研末，作四服。肝气发时，以砂糖调陈绍酒送下，至重者四服除根。
●耳定　凡耳内生粒，如棉花子大，极痛。
人指甲，阴阳瓦煅存性，研细入冰片少许，吹入耳中，痛即止。
或用老鼠刺叶，剪取叶尖，瓦上煅灰存性，细研，加冰片少许入耳中，自愈。
●老人脾虚泄泻　凡老人五更泄泻。
黄老米（炒，三合）　莲子（去心，三两）　猪苓（五钱）　泽泻（炒，五钱）　广木香（一钱五分）　白术（土炒，五钱）　白洋糖（一两）　煨乾姜（二钱）
共为末，和匀。每服三钱，空心开水调服。
●五淋症　此症极难见效。
惟用牛膝（一两）　乳香（一钱）
水煎服。连进数服，即安。如梦遗失精勿服。
●血淋
川郁金（一钱）　血馀（一钱，瓦煅存性）
共研为末，韭汁调服。
●赤浊
益母草（叶子茎并可用），取汁一盏，烫温，空心服数次，愈。
●白浊
生白果十枚，擂水饮，即效。
●便血
鲜枸杞根，煎浓汁。每服一盏，加绍酒少许，食前温服。此方清心肾，开郁结，兼以分利，小便自清。
或用苎麻根煎汤服，亦效。
●肾茎中痛
甘草梢不拘多少，水煎服，即愈。
●房劳小便溺血
鹿角胶（五钱，用鹿角霜炒成珠）　没药（二钱）　血馀（二钱，瓦煅存性）
共研末，每服三钱，茅草根捣汁调下。
●吼病
丝瓜藤（霜打过）四两，水三碗，煎一碗，早晚二服，自愈。
●寒湿脚气
花椒（一两）　葱（一把）　生姜（三大片）
水煎汤熏洗，痛消肿止。
●失心癫狂
真郁金（七两）　明矾（三两）
为末。薄糊丸如桐子大，每服五十丸，开水调下。
●九窍出血
石榴花揉塞之，叶亦可。
或用新汲水随左右洗足，即止。
●夜出盗汗
韭根四十九根，水煎热服。体实者可用，气血虚者勿用。
●大小便闭　凡便闭胀闷欲死。
腻粉（一钱）　生麻油（一合）
和匀，空心服之。
●大小便血
刘寄奴，为末，茶调空心服一钱，即止。
●下血危笃
丝瓜（一个，烧存性）　槐花（减半）
为末。空心米饮服二钱。
●男女便血
黑豆一升，炒焦研末，热绍酒淋之，去豆饮酒，神效。
●人疥马疥
马鞭草，捣自然汁半盏（不犯铁器），饮尽，十日内愈。
●马患诸病
白凤仙花，连根叶熬膏。遇马病，抹其眼四角上，即汗出而愈。
●肾囊肿大如斗
马鞭草（不拘多少），捣烂敷之。有人甫八岁，忽然囊肿如斗，曾试甚效。
●伤暑出丹　凡暑月身热昏沉，未明症候，疑是出丹。
生白扁豆数颗食之。如不腥吐，则以生白扁豆，水浸湿研汁一小杯，调水一盏，服之即愈。
●乳结
蚯蚓粪　陈醋
调敷患处，热手揉之，结自散。
●闪锉腰痛
神麴一块如拳头大，烧过红，淬绍酒二大碗，饮之即愈。
或用王不留行（炒研），好绍酒炖烫调服。
●临产不生体冷　凡难产数日不生，下体俱冷，危在顷刻者。
急取花椒　橙叶　茱萸（各三、五钱）
共煎汤一盆。令产妇以小凳坐盆内，熏洗良久，小腹俱暖，气温血行，遂产。（此无力无医无药时得一奇方传授，居然安产，取春令发生之意。如体气虚弱者，宜用脱化煎主之，速而且妥，方在产科门内。）
●小儿赤游危症　凡赤游行于上下可治，至心不可治。
急以菘菜，捣汁敷之，自即愈。（菘菜即白菜）
●尸疰鬼疰　此乃五尸之一。自挟鬼邪为祟，其病有三十六种，变动至九十九种，使人寒热淋沥，沉默不知所苦，而无处不恶，年深月久，以至于死，死后复传旁人。
急以桃仁五十枚研泥，水煮，多服取吐，吐尽即愈。
●男子阴头痈
鳖甲为末，鸡子清调敷。
●妇人阴中虫痒
桃叶不拘多少，捣烂，绵裹纳入阴户，日易三、四次，其虫尽痒止。
●痰厥头疼
川芎（一钱五分）　北细辛（八分）　天南星（八分）　橘红（一钱五分）　茯苓（二钱）　半夏（二钱）　枳实（一钱）　生甘草（一钱）　生姜（七片）
水煎，食后服。气血实者，可照方服之，气血虚者，宜酌量用之。
●解毒汤　凡实火狂热，心烦口乾，舌燥，吐泻后热仍不解，脉洪气喘等症。
黄连（一钱）　黄芩（一钱五分）　黄柏（一钱）　栀子（一钱五分）
水煎服。
●固齿明目神方
生石膏（一两）　熟杜仲（一两）　川芎（三钱）　破故纸（二两）　细辛（五钱）　荆芥（五钱）　花椒（五钱）　防风（五钱）　青盐（二两）　明矾（五钱）　归身（三钱）　薄荷（五钱）　白芍（三钱）　熟石膏（一两）
以上十五味，共研极细末。每日清晨洗面时，先用药擦牙床肉裹外面，即以面水漱口，并以漱口水洗眼，及擦两太阳穴。至老齿固明目，并可免头风之患。此方壮年时擦起，日无间断，极有神效。广传济世，其功匪浅。如遇头风用此方煎熏亦效。
●蛇瘕治法　一人患蛇瘕，乃蛇之精液沾于菜上，食而成蛇；或食蛇亦有此症。其人常饥而食入即吐。
用赤头蜈蚣一条，炙末酒服。
●尸厥治法　一人尸厥，奄然死去，腹中气走如雷。
用硫黄（一两）　焰硝（五钱）
研细分三服。酒煎，觉烟起则止，温灌之，片时再服而安。
●目见莲花
一人见满壁皆莲花，以礞石滚痰丸下之，愈。
●鹅掌疮
地骨皮　槐条　防风　青盐
煎水洗。
●鹅掌癣　剥皮露肉者。
豆腐沫热洗。苍耳子仁研末，和油搽。
●黄鳅指毒
生豆腐渣和桐油敷。
●紫癜风
醋磨知母频擦。
●穿掌肿毒
用新桑叶研敷。
●白癜风又方　白蒺藜末，早晚服二钱，半月后白处见红，再服一月除根。
●冷汗
雄猪肚一个，入糯米装满，缝口煮烂，食肚并汤。将糯米晒乾研末，每用一钱，空心米汤服。
●瘫痪方
熟牛骨髓（两碗）　灰面　净蜜（各一斤，同炒黑）　加乾姜末（三两）
和蜜为丸，日二服。
●中痰瘫患　左瘫右痪，三十六种风。
用紫背浮萍，曝乾、研末，蜜丸如弹子大，以豆淋酒，化服三丸，汗出愈。
●急猝心痛
用盐放刀头上，烧红淬入水中，乘热饮此水，吐痰立效。
此方并治绞肠死去。
若牙关紧闭，用葱白五根（去皮根）捣如泥，以匙送入喉中，麻油四两灌下，即苏。
●百种顽疮
蒲公英　马齿苋
捣敷。
●胸臆生痈
瓜蒌　乳香　没药
煮酒服。
●疮久不合
蛇皮烧灰，猪油和搽。
●艾灸火疮不合
槐条　葱白
煎汁洗。瓦松研末搽。
●洗癞妙方
苍术　皮硝　花椒　苦参　香附　甘草节　同煎水洗。
●消毒疮方
川贝母　知母　穿山甲　白芨　制半夏　花粉　金银花
角刺　洋乳香（去油，各一钱）
用无灰酒煎服，将渣和芙蓉花叶捣烂，井水蜜糖调敷疮上。如干用蜜水润之，一宿即消。消后忌食发物一月，势重三剂并一剂服。
●治酒顶方
用鹧鸪一只。开肚取肝，即时用指全个研烂、熬开，烧酒饮。饮毕，将鹧鸪肉煮酒食之，立愈。
●通身水肿
鹿葱即黄花菜，根叶晒乾为末，每服二钱，入席下尘五分，食前米饮服。
●遍身疮疥风痒
茵陈，煮浓汁洗之，立瘥。
●瘤结核　凡皮肌头面上生瘤及结核，大如拳，小如慄，或软或硬，不疼不痒。
宜用大生南星一枚，研烂，滂好醋五、七点。无生者，以乾者为末，醋调。先用针刺，令气透乃贴之，觉痒则频贴取效，不可辄用针灸。
●癣药方
蛇床子（一钱）　大枫肉（一钱）　樟脑（三分）　血馀炭（二分）　锡粉（二分）　麝香（二分）　白芷（五分）　川槿皮（八分）
共为末，用粗布包擦之。
●牛皮癣方
石榴皮，蘸明矾末擦，切勿用醋。
雌黄为末，入轻粉和猪膏搽之。
●万应癣药
川槿皮　铁锡粉（各一钱）　轻粉　硫黄（各六分）　信石（三分）　枯矾　穿山甲（煅）　雄黄　皮烟（各一钱）　麝香（五分）　冰片（一分）
共为末，老姜汁点药擦之。
●蒸窝疮
白矾汤洗，芥菜汤洗。
●冷痢虚症　凡虚寒泻冷痢，下物如鱼脑者。
黄耆（炙）　熟地（各四钱）　人参（一钱，如无，潞党参亦可，须加倍用，或三、四钱）　冬术（土炒，二钱）　白芍药（二钱）　当归（盐水炒，二钱）　茯神（三钱）　半夏（一钱）　北五味子（一钱）　肉桂（一钱）　炙甘草（五分）　生姜（三片）　乌梅（一个）
水煎服。
●痢后风　凡痢后脚膝软痛，不能履动，名曰痢后风。此药能祛风顺气，活血壮筋骨，行履如常。若足三阴亏损，寒湿外邪，乘虚内侵，以致患鹤膝附骨等症，不问已溃未溃，宜先用此。
人参（如无潞党参亦可）　白术　防风　羌活（各二钱）　黄耆（一钱）　熟地　杜仲（盐水炒，各二钱）　官桂　炙甘草（各五分）　白芍（绍酒炒）　牛膝　附子（各一钱）　川芎（一钱五分）
水煎服。
如不用桂心，加生姜七片。
●痱症　凡舌瘖不能言，足废不能行，此少阴厥逆所致，名日痒症。但阴虚有二：一阴中水虚；一阴中火虚，此治火虚之剂。
大熟地（三钱）　巴戟（去心，一钱）　山茱萸（一钱）　肉苁蓉（绍酒浸，一钱）　淡附子（一钱）　石斛（一钱）　五味子（一钱）　石菖蒲（一钱）　茯苓（一钱）　远志（一钱）　官桂（一钱）　麦门冬（一钱）　生姜（三片）　黑枣（三个）
入薄荷少许，水煎服。
●因惊失志
人参（五钱）　枣仁（泡去皮炒研，五钱）　朱砂（三钱）　乳香（另研，五分或一钱亦可）
共为末，炼蜜丸，弹子大。每服十丸，薄荷汤调下。
●怔忡惊悸癫痫
人参　枣仁（绍酒浸炒）　茯神　柏子仁　当归　远志（绍酒浸）　石菖蒲　琥珀（各五钱）　乳香　朱砂（各三钱）
共为末，炼蜜丸如桐子大。每服三、五十丸，食后黑枣七个，煎汤调下。
●脚腿生疮阴虚咳嗽　凡脚气腿腕生疮，及阴虚下元痿弱，咳嗽等症。
鹿茸（酥炙另捣成泥）　五味子　当归　熟地黄（各二、三两）
绍酒糊丸，如桐子大。每服三、四十丸，温绍酒调下，淡盐汤亦可。
●肾虚腰痛不能转动
鹿茸（麋茸亦可）　菟丝子（制，各一两）　小茴香（五钱）
共为末。以羊肾二对，绍酒煮烂，去翳膜，研如泥，和丸如桐子大，阴乾。每服二、三十丸，绍酒温服，盐汤亦可。
●小儿吐乳
白豆蔻（七粒）　砂仁（七粒）　甘草生者（一钱）、炙者（一钱）
共研细末，频擦口中，任其嚥下，自愈。
●灸鬼法　凡一切邪祟惊狂，谵妄逾墙，上屋寻死等症。
急将病者两手大拇指用细麻绳缚，并排平正于两指缝中，离指甲角一分半之处，名鬼哭穴。以陈艾揉熟，火灸三、七壮，自愈。
●男女为鬼怪迷惑　凡男女为鬼怪迷惑，阴痒交媾不已者。
桐油多涂阴处，数次自绝。
●曳击身青肿
金银花一、二两，水煎服，奇效。
●鬼击欲死
用乌鸡血滴口中，令咽，仍破开此鸡，贴放心坎，冷乃弃之路旁。
或将鸡血涂心坎，亦即苏。或雄黄末吹鼻中。或用醋少许吹鼻亦可。
●夜卧恶梦
卧时将鞋一仰一覆，则无魇及恶梦。
●夜寐鬼魇
以雄黄，戴头上，及系在腋下。
或以犀牛角为枕，俱可免魇。
●痫病　凡男女抑郁颠狂，及风痰迷闷。
郁金（七两）　白矾（三两）
共为末，面和丸，开水调下三钱，药完病愈。昔一妇人病狂十馀年，遇异人授此方，二服而愈。
●猪头风　凡头面突然发肿，名猪头风。
野苎麻根不拘多少，捣极烂，即愈。
外用桑枝烧煅淋汁，乘热熏洗亦妙。
●迷窍痴癫　凡痰迷心窍，痴呆颠狂不论新久，服之神效。
胆南星　生枣仁　远志肉　茯神　柴胡（各三钱）　川贝母　半夏曲（各二钱）　陈皮　生甘草　广木香　砂仁（各一钱）
共为末，蜜丸，桐子大，朱砂三钱为衣。每清晨开水送下三、四十丸。
●下颏脱　此症起于肾肺虚损，元神不足；或谈笑高兴，忘倦一时，元气不能接续，以致颏脱。急令病者平身正坐，令人以两手托住，向脑后送上关窍，随用绢条兜颏于顶上，须避风。
外用天南星研末，姜汁调涂两颏，一夜即止。次日当服煎剂调理。恐受风邪火侵，致痰涎壅盛，口眼歪邪，风中脏腑，十无一疗，再用：
人参（如无以潞党参代之）　制白术　白茯苓　制半夏（各五钱）　当归　殭蚕（各二钱）　天麻　陈皮（各一钱）　川芎（八分）　甘草（六分，生）　附片（六分，制）　灯心（四十根）　生姜（三片）
水煎服。
●吐血辨症　凡吐血，先以盆盛水，看色浮者，肺血也。
以羊肺蘸白及末食。沉者，肝血也，以羊肝蘸白及末食。半沉半浮者，心脾血也，以羊心、羊脾蘸白及末食。白及微火略焙炒、研末。
●又方　侧柏叶阴乾，煎汤代茶。
或白及末米汤下。或雄猪肺一个，勿见水，除其心管，净取肺叶，加甜杏仁四十九粒，去皮尖，同煮烂。五更食之，再睡，食肺数个，可除病根。
●血症禁忌
盐能走血不可多食。又煎剂忌用丹皮，虽好必发，时医多不知。
●呕出全血无痰　此血从胃中来也。
韭菜　茅草根　藕节　侧柏叶　荷叶
以上五味，俱取汁三杯，磨陈京墨五、六分，姜汁三、四匙，冷服。寒天则隔汤温之。如无好陈墨，用童男剃下头发洗净，阴阳瓦煅，研细罗筛，调汁服，俱效。
●吐血不止
白茅根，水煎服。或捣汁服。
又白薄纸五张，烧灰水服，奇验。
●卒暴吐血
藕节　荷蒂（各七个）　蜜（少许）
捣烂，水二锺煎八分，去渣，温服。或为丸亦可。
又薏苡仁（一两，炒熟）　柴胡（五钱，炒黑）
水煎服。
●痰内血丝
天冬（一钱）　麦冬（一钱五分）
开水泡代茶。
●咯血失音
槐花新瓦上炒香熟，三更后床上仰卧，随意食之。
●咳嗽咯血
乌梅（一两）　罂粟壳（一个）
蜜炙为末，每服二钱，乌梅汤下。
●汗血
胎发烧　灰扑之。
●齿衄
黄连　薄荷　芒硝　青黛　各等分为末，入龙脑少许，糁牙床上。
●舌衄
蒲黄，炒为末，糁之。槐花末亦可。
●失血眩晕
生地　川芎　当归（各一钱五分）　赤芍　山栀　黄芩　黄连（各二分）　防风（二钱）
水煎徐服。
●精竭出血
麸皮炒香，煮肥猪肉，蘸食之。
●九窍出血及衄血不止
以井水卒然唾面，勿令病人先知之，一惊血收。
●当归止血汤　治血不归经等症。
凡吐血多者，觅二、三两重大当归一枝，全用切细，加好陈酒一斤。慢火煎至一满碗，以重汤温之。候将要吐未吐，口中有血，饮药酒一口，连血嚥下，即此一剂而愈。每有医家阻云，吐血尚应戒酒，岂可服酒煮当归，倘后血喷不止奈何？殊不知当归二字之解，当者当其时，归者引血归经也。此方自古吴王洪绪全生集录出，活人甚多，不可疑惑。
●肠红
御粟须，炙研为末，每服二钱，米汤下。
或丝瓜藤，烧灰研末，淡酒冲服。
●肝经血虚有怒火
白芍（一钱五分）　川芎　当归（各一钱）　柴胡（八分）　山栀仁　丹皮（各四分）
水煎服。
●肝实　肝藏血，血含魂，肝虚则恐，实则怒，宜洗肝汤。
羌活　当归　薄荷　防风　大黄　川芎　栀子（炒）　炙甘草（各一钱）
水煎服，加龙胆草一钱尤妙。
●肺燥咳嗽
松子仁（一两）　核桃仁（一两）
研膏，加熟蜜五钱，饱食后，沸汤点服二钱。
●肺痿　凡久嗽涕唾不止，骨节烦闷者。
甘草三两，炙捣为末，每日用童便三合，调末一钱服之。
凡吐涎沫，头眩，小便数而不咳者，肺中冷也。炙甘草四两，炮乾姜二两，水三升，煮至一升，分三次服。
凡吐脓血者，薏苡仁十两捣烂，水二大碗，煎一碗，加酒少许，分二服。
●肺痈
绿橘叶洗净捣烂，绞汁一盏，服之吐出脓血，即愈。
●鼻衄
栗子壳烧存性，研末，粥汤调服二钱。
或乳头对鼻孔，挤乳汁入鼻内，立止。或用色线紧扎中指中节，左出扎右手，右出扎左手，左右皆出，两手俱扎，止后缓解。
如久不止，诸药无效者，以大白纸一、二张，折十数层，冷水浸湿贴顶中，以热熨斗熨之，至纸有一、二层干，即止。此东垣神效方也。
又生栗子衣，阴阳火焙灰，研末㗜鼻，即止。久㗜除根效。
●气症　凡诸气攻刺，及感受风寒暑湿，饮食所伤，中脘痞闷，呕吐吞酸。
陈皮洗净，新汲水煎服。
●气卒上奔　凡气卒奔上，呼吸有声，喘急欲死。
韭菜捣汁饮。
●气结聚心下不散
桃树上不落千桃子三个，为末，空心温酒下，每服二钱。
●心腹恶气　日吐清水者。
艾叶捣汁饮，乾者煮汁饮。
●冷气腹痛
艾叶　香附（等分）
醋煮为丸服。
●臌症　凡一切水肿湿肿，气肿肚腹，四肢发肿。
乾鸡屎（一斤，炒黄，须白者如腊月白屎更佳），以绍酒三大碗，煮一大碗，滤去渣。一时饮尽，少顷腹中鸣动，作泻一、二次后，次日用田螺二个，绍酒滚热泡食之，即止。此方奇效，但勿令病人知之。
若治小儿，用鸡屎白一两，丁香一钱和蒸饼为丸，如桐子大，每服一钱，米汤下。
或雄猪肚一个，纳入大蒜四两（煮烂），淡食五、六个。
忌盐酱醋百日，自消。
●气臌
陈年大麦芽不拘多少，煎汤，频服，渐消。
●水臌小便淋闭
大田螺（四个）　大蒜（五个）　车前子（三钱）
为末，共捣成饼，贴脐中，以布束缚，则水从小便出渐消。终身戒食田螺。
或商陆根、葱白，同捣填脐中。小便利，肿自消。或甘遂不拘多少，研末，水调涂腹，绕脐周围。另煎生甘草汤服之，其肿即消。但此二味，药性相反，切不可误相搀和食之。
●隔食反胃
糯米粉不拘多少，以牛口涎拌和作小丸，煮熟食之。戒食牛肉，神效。取牛涎法：以水洗净老牛口，用盐涂之，少顷涎自流出。
●癞痢头
大鲜虾（去须壳），将肉捣如泥，剃去须擦之，三次自愈。
●腮肿
赤小豆末醋调敷。
●虚痨
猪肚子，酿黄糯米蒸熟，捣为丸，白汤下。
又枸杞叶细切，糯米二合，瓦器内煮粥，五味调和食之。又好小红枣（二斤，煮去皮），黑糖（一斤，拣净）共捣烂不见星，做一饼，磁盒盛之。每晚开水调服一、二两。
●骨蒸痨
北沙参　大熟地　银柴胡　鳖甲（醋炙）　知母　钗石斛
川贝母　地骨皮　麦冬（各二两）
为末，炼蜜为丸。早晚桂圆汤送下，如作煎剂，十分之一。
●尸痨
川椒二斤拣去子，併合口者，炒出汗为末，以酒糊丸，梧子大，空心服五十丸。
●御沟金水方　治男女烧骨痨、乾血痨、童子痨，神效。
用黄耆萝八只，要二尺高。取山上无垢净黄土装入，再用磁盆八个，盛住。取好童便七桶，倾入七萝土内，淋下。上以井花水灌之，将七盆所有之水，共倾在未用之一萝内再淋。如少再用清水灌前七萝，又加入此一萝内，待他一昼夜，淋下三、五碗，以磁瓶收贮。外用新好水养之。遇此症口中发渴要茶，将此半盏服之自安，至重不过三次即愈。
●发热口乾小便赤
服甘蔗汁　又鸡子（三个，生）　白蜜（一合）
和服。
●身热口渴小便不利
滑石（六两）　甘草（一两，研末）
二味共为末，拌匀，每服二、三钱，凉水下。
●暗风倒地
北细辛末㗜鼻中。
●口眼喎斜
活鳝鱼一条，以针刺其头上血，左歪涂右，右歪涂左，复元即洗净，鳝鱼放去。
●历节风痛无汗
麻黄（二钱）　羌活（一钱五分）　黄耆　细辛（各七分五釐）
水煎服。
●痛风
威灵仙（酒煮，五钱）　羊角灰（五钱）　苍耳子（一钱五分）　白芥子（一钱）
共为末，每服一钱，姜汤调下。
或无苍耳子，易苍术。
●诸筋挛缩心掣健忘
茯神心木（又名黄松节，一两）　乳香（一钱）
石器炒，研为末。每服二钱，木瓜汤下。
●软风
当归　五加皮　茄梗　松节　桃仁（各二钱）　牛膝（一两）　红花（五钱）　虎胫骨（四两，醋煅）　山黄花根（一两）　老酒（一斗）
糠火煨熟温服。
●风温麻痹四肢拘挛
苍耳子三两，水一碗半，煎去渣，服。
或为末，丸如梧子大，每服五十丸，温酒下。
●风湿骨痛
独蒜　生姜　生葱（各四两）　蛇蜕（一条，完全）
共入油内，熬汁去渣。入黄丹八两，熬成膏贴痛处。
●新久肚痛
荜澄茄（炒）　元胡索　蒲黄（俱醋炒，等分）
为末。每服一钱，醋汤送下。
又炒盐用布包熨之。
●伤寒初起
连须葱（七根）　生姜（七片）　糯米（一撮）　水（三碗）　醋（一匙）
煎数滚，服后汗出即愈。
●发狂难制伤寒
炭火一盆，用陈醋浇火上，气入病人鼻中即安。
●伤寒舌出不收
梅花冰片研细，搽舌上，应手而收。重者须多搽。
●伤寒犯内伤　或积食，或积血，小腹硬胀，不能言语，两目直视，症候危笃，难以下药。
用紫苏数两，煎滚热汤。将手巾汤内泡热，扭干摊病人肚上，以两手盘旋摩擦，冷则再换。如此数次，一切宿粪硬块自下。
●阴症伤寒
老油松节（七两，槌末）　胡椒（照病人年纪每岁七粒）　鸡蛋（二枚）　水（三大碗）
同煮熟。先将汁半茶杯服之，次将蛋一枚摩其胸腹，冷则易之。二蛋互换，以胸膈快利为度，能变阴为阳。
●阴症危笃伤寒
黑大豆（炒乾），投热酒内。或饮或灌，吐则再服，汁出为度。
●伤寒咳逆
蔓荆子（三钱，炒），水一碗，煎三滚，服。
●伤寒吐血
韭汁，磨好墨同服。无韭汁，鸡蛋清服之亦可，即止。
●虚人伤寒不能大表
用老姜半斤切片，舂碎、炒热，以绵裹姜，两手各持一团。先擦病人两手心、两脚心，次及前心、背心。如冷再换。得身上火热，寒气自出，或汗、或发细红瘰，即解。
●结胸伤寒
大黄（七寸）　巴豆（十四粒）
共为细末，唾调作饼，盖脐上。以艾团灸之，候有热气透内，方住。灸后以温汤将手帕拭去毒。此方不拘壮瘦虚实人，皆可用。
●阴症
大黑豆（三合，炒熟）　生姜（一块二、三两）　重者（切片，水三碗）
煮数沸，去姜、豆，服汁，汗出即愈。
●治疟奇验方　不论阴阳一日、二日、三日，及非时疟。人无老幼，无久近，不须加减，先服第一方。
●第一方
紫厚朴（姜汁拌炒）　柴胡（各七分）　广皮　陈半夏（姜汁煮透）　白茯苓　威灵仙（各一钱）　苍术（米泔浸一日，切，炒，八分）　槟榔　青皮（各六分）　炙甘草（三分）　加姜（三片）　井河雨水各一锺。
煎八分，饥服。
如头痛加白芷一钱。
病轻者二剂即痊，若三剂后未全愈，必服第二方。
●第二方
柴胡　白茯苓　广皮　黄芩（各八分）　白术（土炒）　当归（一钱）　威灵仙（一钱）　知母（二钱）　何首乌（三钱，生用）　鳖甲（二钱，醋炙脆，研成粉）　炙甘草（三分）　姜（三片）
井水、河水各一锺，煎八分，加无灰酒一锺，再煎一滚。空心服，少则三剂，多则五剂，自愈。
●久疟人虚
鸡蛋二个，入白糖一两，打匀蒸食。
●三阴疟
胡椒（研细，三钱）　砂糖（少许）
和匀。先一夜置脐眼内扎紧，次日去之。
●治疟神方
焦白术　白芥子（各三钱）　姜夏　乾姜（各一钱五分）
水煎服。凡病在午后者，早晨服之。总以发病之先预服，不发之日不必服。
●断疟方　凡人向有此病者。
每年初中末三伏日，用生姜一斤敲碎煎汤，滚透，先熏后浴。以姜擦膝头、腕、小腿肚、脚底心，至水凉为度。此永断疟疾之法。
●时疟传染
苍术　红枣
时时烧之，最避瘟。
又将初起病人贴肉布衫，置蒸笼内，蒸一炷香时，举家不传染。
●疫病初发但觉头痛
即以水调芥菜子，填脐内，用热物隔布一层熨之，汗出而愈。
●疫病发肿
黑豆（炒熟，二两）　炙甘草（一钱）
水一锺煎汁，时时饮之。
●脱力
香附（醋炒，三两）　砂仁（一两，研）　白术（五钱，土炒）
为末。每服二钱，灯心汤下。忌生冷、油面、发物。气血虚者，加蜜炙黄耆、当归各一两，烧酒三斤，浸七日，每早吃荸荠四个，加至十个止，自消。
●饮食善饥
糖煮芋艿，尽量食之。
●痞块
玉簪叶、独蒜共捣，穿山甲为末。和好醋成饼，量痞大小贴之，两炷香为度。痞化从大便出，虚弱人不可用此方。
又大荸荠（一百个）　古钱（二十个）　海蜇（一片）　皮硝（四两）
●腹中痛块　凡腹中有痛块，痛如刀刺。
商陆根捣碎、蒸熟，以新布裹熨痛处，冷再换。
●痞满
糖坊内糖浆，温服一、二盏，效。
●食粽成痞
白酒麴二丸，焙为末，清晨开水下，或酒下。
●化痞膏
桐油（五两）　松香（八两）　当归（一两）
熬枯，去渣。入乳香、没药各一两，将起锅，入真阿魏三钱。用红绢摊膏，先用煨生姜擦过肌肤，方贴此膏，再炒热盐在膏外熨之，或频将热手摩之。
●羊儿疯
胆矾（三钱）　朱砂（二钱）　牙皂（二钱）
共为末，滚水服。轻者唾，重者用鸦毛搅喉取吐，每服一钱。
●著邪狂走
蚕蜕纸烧灰，酒调服。
●惊忧发狂
丝瓜蒂五钱，为末，每服一钱。井水一盏，调下即大吐，得睡勿惊起。
●狂跳邪语
陈细茶　白矾（各三钱）
为末，饭捣为丸，如梧子大。朱砂一钱，研细为衣，发时服三钱。
●失心癫狂
真郁金（七两）　明矾（三两）
为末，薄糊丸，桐子大，每日汤服五十丸。
●狂疾
黄芩（二两）　黄连　生地　知母（各一两）　甘草（五钱）
水煎服。
●邪狂癫痫
一人早起，于寅时勿令人见，左手摘向东桃叶七瓣，暗藏病人发内，即安。
又苦参为末，蜜丸梧子大，每服十丸，薄荷汤下。诸方不效者，惟此独神。
●青腿牙疳
青白马乳，早晚随挤随服，甚效。
●治瘤秘方
极细生铁屑醋拌，入铜锅内煅干再拌，如此三次，研极细，再用醋调敷上，便觉患处不甚适意，过夜剥去再服，以平为度。
又大蜘蛛丝缚住瘤根，三、四日退落。
●敷瘤方
鬼馒头一个，切作四块，新瓦焙乾为末，香油调敷。
●治瘿瘤奇验方
银硝　煤灰（各等分）
研极细，用水调涂患处。再用旧纸窗上纸一块盖之，黏住四角，瘤自渐渐焦落。血瘤伤破，出血不止，将此药糁上，亦用旧窗纸贴上，其效尤速。此系亲见试验之方。
●筋疙瘩
五倍子（一两）　密陀僧（一钱）
研末，陈醋调敷。外以膏药贴之。
又日久赤硬肿痛，生山药一个（去皮），蓖麻两个，研匀，摊帛上贴之。
●淘井验毒法　凡入井塚，先以鸡鸭毛投之，直下则无毒。若徘徊不下则有毒，当以酒数升，洒其中停久乃入。此法见本草。
夏月古塚及深井中，皆有伏气。若入则令人冒闷奄忽而死。即取井水唤其面，捉住手足，艾灸脐左边离二寸，十四壮。又用生姜一两锉，酒一盏，浓煎服。又醋煮衣服，令热湿裹转筋处。又浓煎盐汤，浸手足，洗胸腹，即苏。此方载《医学入门》。
●不染杨梅疮方
雄黄　川椒（各五钱）　杏仁（一百粒，去皮尖）
共研末，烧酒打飞罗面糊为丸，梧子大。每服十五丸，白滚汤送下。
广疮传染，最为惨毒，此方从《医宗金鉴》录出，名护从丸。生此疮之妇子家人，均宜及早照方制服，以免无故受害。
●鹅膝风
槐枝　松枝　芫花根
共捣煎汁，小深盆盛，熏膝被盖，候汗揉之。再以草乌、细辛、防风等分，末，缝靴袜护膝内，久而自愈。远行脚肿，搽鞋底，或水湿草鞋，糁之甘草，菊花，陈艾叶，作护膝带之。
●手足雁疯方
侧柏叶　败舡灰
先将败舡灰研末，桐油调擦。再将柏叶烧烟燻之，一、二次全愈。
●治脚气神效方
金银藤　闹洋花　二蚕花（各四两）　垂杨柳枝七寸长，取（二十一枝）
熬水熏洗。
●脚软病乃肾虚
净杜仲一两，寸断去丝，半酒半水一大盏，煎服数剂，调理保中，即愈。
●腿肿腹内成块
用桃树根（半斤）　牛蒡子根　牛膝（各二斤）
慢火煎膏如饴，热酒服，每服一匙，食前服。
●脾伤冷积　凡脾家冷积，每食已辄胸满不下，百药不效者，兼治一切痰气时验。
真橘皮（一斤，柑橙勿用，去穰）　甘草（四两）　盐花（四两）
水五碗，慢火煮三味令乾，焙为末。每服二、三钱，白滚水冲服，以解下秽物为度。
●咯血吐血虚劳嗽神方
乌梅汁　梨汁　柿霜　白砂糖　白蜜　萝卜汁（各四两）　生姜（一两）　赤苓末（八两）　款冬花（乳汁浸干，二两）　紫菀末（二两）
十味共入砂锅内，熬成膏，丸如弹子大。每一丸，临卧含化嚥下。
●治吐血方　凡吐血切不可服药，只自己小便一味，可以除根。
朝晨起身，将隔夜小便溺去，稍米食、点心，静坐一室，不可说话，亦不可起立，惟闭目静心。用藕二、三片，微捣，泡汤置壶内，随斟随饮，俟汤渐完，即欲小便。用洁净大碗盛受，其色白如泉，味极淡，乘热吃下。以南枣三枚咀嚼，自不恶心，吃后便可照常办事，忌葱姜椒蒜辛辣之物。饮之半月，即可除根矣。每逢节气，照前饮几日更妙。
●劳虚病神效方　此方专治气血两虚，骨蒸劳热，身体羸瘦，四肢痠软，精神倦怠，腰痛脊疼，饮食不进，以及阴虚吐血、咳逆，一切不足弱症，服之屡效。症轻者，二、三料全愈，症重者，四、五料除根；即无病常服，可保身强神旺。此方极易极应，见者广传，功德无量。
枇杷叶（五十六片，新鲜者如无，乾者亦可，盛者多加，不咳嗽者不必用多。洗刷净叶上毛）　大梨（二个，深脐者佳，去皮切片用）　白蜜半锺（先熬滴水成珠，大便乾燥者多加，大便溏滑者不用）　大枣（半斤，或黑圆徽枣皆可）　建莲肉（四两，不必去皮）
先将枇杷叶放铜锅内，或砂锅，用河水煎几滚取汤，用绢沥清汁，其煎过叶去之不用。后将梨、枣、莲、蜜和拌放锅内铺平，然后将所煎枇杷叶清汁，淹满略高些盖好。煮半炷线香，翻转再煮半炷香，用磁罐收贮，随意温热吃，最益脏腑。枣煮熟，乘热剥去皮。虚弱咳嗽者颇多，若不早治，肺若咳损，极难医治，惟此方治咳嗽效应如神。
如虚弱并咳嗽者，枇杷叶不用，只用河水同煎。咳嗽多痰者，加川贝母一两，研极细末，候煮熟时，入内二三沸取起。若吐血，用藕节捣汁同煮。冬月多制，久收不坏，惟夏月少制供一二日食。
●治虚劳奇方　凡一切骨蒸劳热，服之如神。
当归（三钱）　川芎（二钱）　芍药（二钱，炒）　大熟地（三钱）
用柳树根酒炒一两，水二锺，煎七分，不拘时温服。
●治劳怯妙法　凡男女患一切劳怯，但有脉有神者，无不效应。
上好箭头砂（一两）　透明雄黄（五钱）
上二味，研为细末，单层棉纸包固。选未曾行经十二、三岁壮实童女，将药贴放童女脐内，汗巾拴缚，一周取下，秤药比前多重三钱，余者更妙。即刻拴于病人脐上，先备人乳十馀碗，候病者口乾发燥饮之，渴止，乳亦止。然后解去脐上之药，其病自去。再用补药调养，十人九活。
●治痢病神效方　戊午在寒泉，抄方布贴，应验如神。
陈茶叶（二钱）　陈皮（二钱）　生姜（二钱）　食盐（一钱）
水煎服，不拘赤白即愈。应验如神，珍之宝之。
●又方　此方治痢疾，全活甚多。
蕲艾（八两，捣如棉，以黄米煮成薄浆，拌透，晒乾为末）　陈香茹（八半）　苦参（八两）　青木香（三两）　甘草（一两）　川连（二两）　槟榔（四两）　牵牛末（四两）　乌药（六两）
上药共为末，水丸。外加川郁金二两，研极细末为衣。
或云大者为姜黄，小者为郁金，非也。水磨去一分，看有绿色者为真。此方顺气磨积，祛暑消痰，诚痢症之神药也。白痢，砂糖汤下，余俱姜汤下。每服二、三钱，量人大小投之，其效如神。
●又方　无论新久痢疾，一贴即愈。
油当归（一两）　枳壳（三钱，面炒）　黄芩（五钱）
水三锺，煎八分服，渣再煎服。忌荤腥三日，重服。当归取其滑润，枳专利大肠，黄芩清暑热。
●五更溏泻　凡五更溏泻一、二次，经年不愈者。
五味子（二两）　吴茱萸（五钱，汤泡）
共炒为末，每服二钱，米汤送下。
●立止水泻方
车前草（一钱）　泽泻（一钱）　厚朴（一钱二分，姜汁炒）
共为细末，开水调服，即愈。
●老人脾泄
白术（二两，炒）　陈皮（一两五钱）　莲肉（四两，去心）　薏苡仁（四两，炒）　糯米（一升，炒）　糖霜（量加）　陈米（一升，锅内炒焦）　绿豆（一升，炒）
共为细末，每服二、三钱，开水调匀服之。
●芡实散　久服延年益寿，不老轻身。
芡实粉　金银花　干藕（一斤，蒸熟晒乾）
共为细末，汤水调服。
●烧枣丸　治泄泻不止，虽至面黑，气息奄奄者，亦立效回生。并治五穀不赤丸化，其效试验应手。
沉香　木香　公丁香　花椒　官桂　乾姜　砂仁　赤小豆（各等分）
共研为末，煮红枣肉为刃，仍以枣肉包之。再以面裹，煨熟，米汤送下。须看火色，俟黑烟转为蓝烟，即取出。
●治忡痰厥方
腊八日，大雄猪胆一枚，将明矾研极细末，人胆内盛满为度，阴乾研细。每钱加飞过朱砂三分和匀，用无根水，服三铜钱边愈。所谓三铜钱边者，即一刀圭之意，极言其少也。
●怔忡病方
柏实煮饮，日久自愈。
●痰火症
真麻油（三两）　牛黄（五钱）　明矾（一两）
研末，浸油内。痰火发时，服一、二匙，痰自下。
●哮吼神效方
将瓦放炭火上烧红，放鹁鸽粪于红瓦上，成灰研细，好酒送下一、二钱，即愈。
凡哮有虚实之分，热哮、盐哮、酒哮，皆虚症也。寒哮，遇冷风而发；热哮，伤热伤暑而发。治不同。
●虚哮
麦冬（三钱）　桔梗（三钱）　甘草（二钱）
水煎服，一贴即愈。不必加祛痰之药，加则不效矣。不能断根，中有药。
●实哮
百部（二钱）　甘草（二钱）　桔梗（三钱）　半夏　陈皮　茯苓（各一钱）
水煎服，二贴即愈。
●又断根方
用海螵蛸火煅为末。
大人五钱，小儿二钱，黑沙糖拌匀，调服一贴即除根。若不服上煎药，止可得半也。
上煎药，如热哮加元参三钱。冷加乾姜一钱。盐哮加饴糖三钱。酒哮加柞木三钱。
●定喘止嗽降痰噙化丸
孩儿茶（一两）　白檀香　白豆蔻　桔梗　麦冬（去心）　蛤粉　川贝母（各一两，去心）　南薄荷　天门冬（五钱）　木香（三钱）
麝香（三钱）　真冰片（五分）
上药共研为细末，加甘草四两，熬膏为丸，如桐子大。每噙化一丸，去痰降气止嗽，如神，不可尽述。
●盐冷哮方
每早清晨，服豆腐浆，愈。
●冷哮
茯苓（一两）　乾姜（一两）　南星（七钱）　石膏（七钱）　杏仁（五钱）
上药共研细末，每服三钱，乌梅汤、灯心汤服。
●腹中硬块
臭椿树皮（在上中者佳）要一大束，去粗皮，只用白皮二斤。切碎入锅内，水熬，滤去渣，用文武火熬成膏，薄摊漂布上。先以姜搓去垢腻，后再以火烘热膏药，贴痞块上。其初微痛，半日后即不痛。俟其自落，一张即好，永不再发。贴膏药时微撤麝香少许，放膏药上，然后贴之。贴上膏药，周围破烂，出水即愈。此方已验过多人，即胀满腹硬者，一、二张即愈，真仙方也。珍之重之，孕妇忌用。
●痞块神膏方
真川白芥子（二斤）　穿山甲（半斤）
用真桐油二斤，入铜锅内，先熬半晌，次入穿山甲熬数沸，再次入白芥子，俟爆止。滤去渣，入飞净黄丹炒黑八两，收之离火。再入麝香末四钱，去火气也。七日用。摊时隔汤化开，不可用火。又加阿魏四两更妙，此膏效验。言难尽述。倘有力者，多熬以救人，甚妙。
●治痞秘方　不问远年近日，服之内化无形，不可轻视。
大黄　皮硝（各一两）　水红花子（研为末）　急性子（研为末，各五钱）　用白鸭（一只，捋去毛并脏杂，不可经水）
上药共研匀，装入鸭腹内，线缝好。盛砂锅内，加无灰酒两大碗，上用一砂锅盖住，要封口严密。文武火炙乾，将鸭翻掉，炙黄色，破开鸭肚去药。用新青布将鸭腹内揩得乾净，令患者将鸭分作一、二次吃，吃完即愈。
●消痞神丸
香附米（二两，童便浸炒）　砂仁（七钱，炒）　枳实（一两，炒）陈皮（一两）　半夏（一两二钱，姜汁炒）　厚朴（一两二钱，姜汁炒）　山楂肉（二两）　当归身（二两）　沉香（八钱）　木香（五钱）　乌药（一两）　白术（一两，土炒）　神麴（一两一钱，炒）　苍术（一两二钱，炒）　麦芽（一两二钱）
共炒研末，老米和丸，如桐于大。每服二钱五分，白滚汤送下。
●消滞丸　消一切酒食，痰胀肿痛，积聚痞块，症瘕。此方消而不响，响而不动，药味寻常，功效甚速。
黑丑（头末焙）　南香附（醋浸透炒）　五灵脂（各二两，微炒）　槟榔（一两）
共研细末，醋和为丸，如桐子大。每服一钱，渐加至二钱，姜汤下。
●气虚浮肿
用香附子（一斤，童便浸三日焙乾），为末，作丸如桐子大。每服四十五丸，米汤送下。
●痫疾　俗名猪婆疯。发时不久，仍如无病。
朱砂（二钱）　雄黄（二钱）　天竺黄（五钱）　胆星（一两）　麝香（一分五釐）
共为细末，先用麻黄、甘草、款冬花各五钱，煎汁去渣，熬成膏。后下前药末，和为丸，如芡实大。每服一丸，薄荷汤化下。
●各样癣疮
韭菜根（晒乾炒焦），为末，猪油和涂。
或五倍子（去屎）、枯矾各等分，为末，油调搽之。或生白果切断，擦之。或日午取桃叶捣汁搽之。
●湿癣
桃树上青皮，为末醋和敷之。
●燥癣作痒
用鸡冠血频涂之。
●久年松皮癣疮
用鸽肉久煮食之。再用杨柳叶、地骨皮二味，煎水洗浴。
●预解疮疥
猪胆汁入浴汤中洗之。
●积年疥疮
皂荚入猪肚内煮热，去皂荚食之。
又花椒　轻粉　樟脑　雄黄　枯矾　水银　杏仁　大枫子　木鳖子　蛇床子
十味共研末，同油核桃肉捣烂，裹葛布擦之。
●食酸齿齼　即牙齿软。
嚼核桃肉解之。
●治蚊虫
鳖甲（打碎，土炒）　芫花　苦参　藜芦　川乌
共为末，以枣肉和作大丸，每夜烧一丸。
●猪牛时症
皮硝　青矾　雄黄（各五分）　冰片（二分）　麝香（一分）
共为末，以竹管吹入鼻中。
●怔忡酒方
麦冬（去心，二两）　白茯苓　柏子仁（去油）　归身（各一两）　生地（一两五钱）　龙眼肉（二两）
数味盛绢袋中，用无灰酒十斤，坛内浸三日，连坛煮亦可。
●助神奇妙酒药方
甘枸杞（八两）　熟地（四两）　当归（四两）　五加皮（二两）　金银花（二两）　麦冬（二两）　牛膝（二两）　杜仲（二两）　巴戟（二两）　陈皮（二两）　圆眼肉（四两）　黑枣肉（四两）
十二味，用好烧酒四十斤，浸七日可饮。每饭间量饮数杯，不可间断，渐见功效。
●气滞腹痛寒热带浊　凡妇女脏气虚冷，月经不调，腹中急病，赤白带下，忽寒忽热者，急以醋附丸服之。
香附（半斤）　陈醋（不拘多少）
浸透焙乾为末。再以陈醋和丸如桐子大，每服三、四十丸，米饮下。胎气壅滞不固亦治。
●心虚盗汗
麦面（炒黄，一钱）　防风（八分）　白术（炒，一钱）　牡蛎（煅醋淬，一钱五分）　黄耆（蜜炙，一钱五分）　大黑枣（三、七枚）
水煎调服。
●辰砂妙香散
黄耆（一两）　山药（生姜汁炒，一两）　茯苓（二两）　茯神（一两）　远志（甘草泡煎汤制一两）　人参（如无潞党参代之，三、五钱）　炙甘草（五钱）　桔梗（五钱）　木香（二钱）　麝香（一钱，另研）　朱砂（二钱，另研）
共为末，每服二钱。或用绍酒温服。
●胃气泄泻诸症
苍术　厚朴　茯苓　甘草　山楂　麦芽　木香　荷香　神麴　香附　砂仁　菖蒲
各等分为末，开水下。五六月间，无论男妇小儿，最宜服之。（并治肠红）
●胃气痛神方
火硝用水煮乾为末，一钱，烧酒一锺，温服。
●心胃气痛
花椒二钱槌烂，开水泡吃，后服酒，立刻好。
或生芝麻一杯，炒焦研末，冲酒服。或草果、元胡、灵脂、乳香、没药，各六分为末，酒调服立止。
●诸疮奇方
大黄　黄柏　黄连　穿山甲（焙）　天丁　花粉　龙胆草　黄花地丁　紫花地丁　三稜　笔管草（多出石崖上）
上药水二碗，煎服。
●久烂臁疮
棉花子一饭碗，炒脆为末，将疮内填满，油纸包紧，三日一换，二次即好。
●冬天冻疮
黄柏一块，用火烧透，俟火息为末，鸡蛋清调搽，立效。
●各样肿毒
明矾五钱，研碎放磁盘内，入水化开，浸粗草纸在内。一张敷疮上，干则再换，十馀张即消。
●一切疔疮
白菊花，连根叶捣烂，取汁冲开水服，渣敷之即消。
●漆疮
螃蟹壳烧灰，芝麻油调涂。
或杉木皮熬水洗。
●痜胫阳烂
马前子、五倍子（各三钱，火煅）　加冰片（五分）
共研细末，先用花椒、陈艾熬水洗，洗后搽药效。
●双单乳蛾
本人头顶上有红点，烧三艾火，即消。有红发摘去。
或人指甲，烧灰吹入喉内。又用马前子一个，去毛极净，用瓦磁细细刮下四分之一，以管吹入喉内，须臾即破出脓血。用皂荚叶煨水漱之。此方百发百中，但去毛须净耳。
●食瓜果过伤
木瓜果皮　西瓜皮
煎汤，解西瓜伤。
荔枝皮，煎汤，解荔枝伤，诸瓜果同此。
●猪痕症方
牙皂　细辛　花椒　雄黄　白芷　朱砂　苍术
共研细末，吹鼻中即好。加麝香、车前，不宜灌药。
●牛瘟病方
枇杷叶（十数张，刷去毛）　韭菜　青木香　金银花根（各一两）
煎水灌下，奇效。忌生水。
●洗须方
骨碎补（半斤）　明矾（三钱）　红花（六分）
用烧酒三、四斤浸之，每日泡洗一、二次。长洗勿倦。断能令黑须不白。
●一笔钩
芙蓉叶阴阳瓦焙乾为末，再用土茯苓亦焙研为末，麻油少许，好浙醋调匀。一切无名肿毒，未灌脓者，照其肿处，用笔点药圈之，愈小愈圈，俱照其肿之大小，不用涂在肿上，无不立消。
●吐血奇方
用老姜（生）一块约七钱重，捣极细如粉。再用胡桃肉约一酒锺，入温水内稍浸。取出去细皮，和姜再捣极细，入二碗内盖好。夜间静坐，至深夜倦极思睡，然后和衣就枕。俟其睡到大熟，家人将生姜胡桃末冲滚水入二碗，用箸调匀，俟水稍温可咽，将病人急叫醒端坐，再用箸调药，令病人速速连渣服尽乃睡，不过二三服即愈，永不发。
●误吞豆入气管
土狗（即地狗）数个捣烂，敷喉肿下，其豆自入。
●男子强中　凡精自出不止，阳坚不倒，名曰强中。此病皆因过服房术之药，或贪淫过欲而成也。若不急治，日久必发大痈而死，阳盛实热者。
宜服生地、黄柏、知母，加生龙骨。再服黄连解毒汤加大黄，以攻其热。
若胃虚食少者，宜服封髓丹，即黄柏、甘草、缩砂仁也。
病退热去，宜服补精丸，即补骨脂、韭子、山药、磁石、肉苁蓉、人参、鹿茸为丸也。
●黄连解毒汤
黄连　黄柏　栀子（各等分）
水煎服。
●狗咬又方
用蚯蚓数条捶烂敷患处。外再用蒜捶烂敷之，取毒即好。
又用长流水洗净血，用口吮之，嚼白果涂之。
●跌打损伤
生半夏　松香（各一钱）
研末，调水敷患处，立愈。
又烂席草、蒲扇烧灰冲酒服，童便引。
●跌打骨断
螃蟹半片捣烂，滚热酒冲服，真是仙方。
●刀斧砍伤
人指甲，灯火上烧焦，研为细末。撒上，止血生肌如旧。
●下疳肿烂
白蜡（五分）　冰片（三釐）
共研细末，撒上，止痛生肌。
●双单疟疾
常山　草果　当归
打碎入脐上，用绸帕包缚，即愈。甚效。
●小儿误吞桃杏等塞喉
狗头煮汤，摩头上即出。
●戒鸦片烟
大熟地（一两）　潞党参　洋参　菟丝子　补骨脂　黄耆（各七钱）　川郁金（三钱）　制半夏　拣麦冬（各五钱）　肉桂　甘草　红花（各一钱五分）　防风（二钱五分）　巴戟（一钱）　桂圆肉（二两）　冰糖（半斤）　鸦片黑灰（六钱）
共盛纱袋内，以烧酒四斤，冷浸一、二日，再隔汤炖三日，放泥地上出火气，如引有一钱者，酌饮一小杯。一次戒后，或咳嗽发喘，再加蛤蚧一对，去头足，切入。引至大者，不过两料，永无后患。
●救火灭良方
左手□三山诀，持鸡蛋一个，右手□剑诀，向蛋上将咒语默唸。空写七遍，即投之火中自灭，一个不灵，连用七个，即灭。咒语曰：敷施发润天尊。
●烂腿奇方
芙蓉鲜叶，用阴阳瓦焙燥为细末，将乌背大鲫鱼，去鳞骨，一併舂。先用水熬，须加麻头炼成稀膏，贮于瓷罐。临用视其疮之大小，摊于油纸贴上，再用芙蓉叶包好，愈小愈换。无论数十年烂腿，不过一月收功矣。
●治朱砂症心经疔仙方
牙皂（三钱五分）　朱砂（二钱五分）　明雄黄（二钱五分）　北细辛（三钱五分）　广木香　广皮　苏合香　桔梗　薄荷　贯众（各二钱）　枯矾（一钱五分）　白芷（一钱）　防风　法半夏　甘草（各二钱）
此症起，首脉散，牙紧发慌，手足麻木，闭目不语，喉肿心痛，误认为喉凤，不知系朱砂症，又名心经疔。贵州曾患此症，得此方救活无数，不可轻视。前药照方称足，共研细末，装入瓷瓶备用。患者先用药三分，吹入鼻孔，再用药一钱，姜汤调服。服后用红纸捻照心窝、背心二处，若有红点发现，急用针挑破，挑出红筋，即保无事。此药并治感冒、伤寒、痧症、屡试屡效。
●暴怒伤肝　凡暴怒伤肝，气逆胀满阴滞等症，宜用解肝煎。
陈皮　半夏　厚朴　茯苓（各一钱）　苏叶（五分）　芍药（绍酒炒，二钱）　砂仁（七分）　加生姜（三、五片）
水煎眼。
如胁肋胀痛，加白芥子一钱。如胸膈气滞，加枳壳、香附、藿香之属。
●肝强脾弱　凡肝强脾弱，气泄湿泄等证，宜用二术煎。
白术（炒，二钱或三钱）　苍术（米泔浸炒，三钱）　芍药（炒黄，二钱）　陈皮（炒，一钱五分）　炙甘草（一钱）
茯苓（一二钱）厚朴（姜汤炒，二钱）　木香（六七分）　乾姜（炒黄，一二钱）　泽泻（炒，一钱五分）
水一锺半，煎七分，食远服。
●神香散　凡胸胁胃脘，逆气难解，疼痛呕吐，胸满痰饮膈噎，诸药不效者，唯此最妙。
丁香　白豆蔻（或砂仁亦可）
共等分为末，清汤调下五、七分，甚者一钱，日数服不拘。
若寒气作痛者，姜汤送下。
●文武疯癫　此方性味极轻极清，善入心肝二脏，行滞气，开郁结，通神明，养正除邪，大有奇妙。
生地　麦门冬　芍药　石菖蒲　石斛　川丹皮（极香者真）　茯神（各二钱）　陈皮（一钱）　木通　知母（各一钱五分）
水一锺半煎七分，食远服。
如痰盛多郁者，加贝母二钱；痰盛兼火，加胆星一钱五分。阳明火盛，内热狂叫者，加石膏二、三钱。便结胀满多热者，元明粉二、三钱，调服，或暂加大黄亦可。气虚神困者，加人参，随宜酌用。
●金疮奇验方
真降香（切片，火上炙，去油）　荔枝核　血竭（各等分）
为细末，敷伤处。虽断指，亦能续也。
●又方　韭菜同石灰捣成饼，黏贴壁上候乾，研细筛下，敷患处，止血如神。
●乳结硬痛
大鲫鱼头煅灰，酒服二、三钱，汗出即愈。
●乳痈五百金方
豆腐桌上淋水一桶，倾入锅内，熬干成膏，浓搽。干即再搽，乳块自消。五、七次必愈，屡试神效。
●吹乳
蒲公英（五钱）　金银花（五钱）
黄酒二碗，煎一碗，食远服一剂，即愈。不愈再服，如已作脓，热服取汗，仍以渣敷之。
●内外吹乳
旧葵扇（即芭蕉扇），取筋烧灰（扇风炉多年者更佳），热酒冲服。
●乳痈橘香散
陈皮汤浸去，白面炒微黄，为末。每服二钱，麝香调酒下。未成者散，已成者溃，痛不可忍者即止痛。
●乳痈初起
水杨柳根，生捶碎，贴患处。其热如火，再贴遂平。此葛仙肘后方也。
●乳痈又方
百齿霜（即梳篦上刷下头垢），手搓成丸，梧子大，黄丹为衣，每服五、七丸，酒下。不可化开，亦不可令病妇知之，大有奇效。
●乳岩已破
荷叶蒂七个，烧灰存性研末，黄酒调下。
●又乳岩方
广东木腰子（须用雄者，腰中有凹纹，雌者勿用），以蒲公英五钱，浓煎和黄酒少许，磨汁频搽，屡试屡验。
●阴内生疮
杏仁不拘多少，烧灰存性，加麝香少许，共为末纳入。
●阴烂
牡蛎（煅）飞滑石（各三钱）　陈年老蚌壳（煅，二钱）　人中白（煅，一钱）　龙骨（煅，二钱）　冰片（二分）
共为末掺之。
●胃火牙痛
煅石膏（三钱）　生地（二钱）　丹皮（一钱）　甘草（五分）
以此四味为主，再按各经加药。
上庭四齿痛，属心，加川连、麦冬；下庭四齿，属肾，加黄柏、知母（上下庭即牙正中）。左上盘牙，属胆，加羌活、胆草；左下盘牙，属肝，加柴胡、山栀；右上盘牙，属大肠，加枳壳、大黄；右下盘牙，属肺，加黄芩、桔梗。上两边牙，属胃，加白芷、川芎；下两边牙，属脾，加白芍、白术。左右上两口角各二齿，加香附、川芎；下两口角四齿，加赤芍、白术。
上药用水煎服。
●暖肝煎　凡肝肾阴寒，小腹疼痛，疝气等症。
当归（二、三钱）　枸杞（三钱）　茯苓（二钱）　小茴香（二钱）　肉桂（一二钱）　乌药（二钱）　沉香（一钱或用木香亦可）
水一锺半，加生姜三、五片，煎至七分，食远温服。
如寒甚者，加吴茱萸、乾姜；再甚者，加附子。
●熏疥方
朱砂（五分）　雄黄（五分）　银朱（五分，同研）　大枫子（三个）　木鳖子（三个）
先将大枫、木鳖捣碎，乃以前三味拌匀，外以陈艾铺捲成筒，约长二寸许。凡熏时，须将遍身疥疮抓破，熏之始效。五、六日复熏一筒，无不悉愈。如遇冬月薰衣亦可。
●头蝨疥虫　凡治头发生蝨，及诸疮之有虫者。
用银朱四、五分，揩擦厚纸上，点著，置一干碗中，上用一湿碗露缝覆之。其烟皆著于湿碗之上，乃用指揩擦发中，覆以毡帽，则虮蝨皆尽矣。再以此烟和枣肉，捻作饼，或作丸，或擦于猪鸡熟肝片上，用贴诸疮癣之有虫者，及虫蚀肛门者。以绵裹枣丸，纳肛门中一宿，无不神效，但须留绵头在外，以便取出。
●表散疹方
红穀子（即小米带红壳者），熬水，不拘时服。此方看似淡，功效奇异。
●疹隐不出
观音柳五钱，煎汤去渣，候半温用。
芫荽蘸洗即出，亦可煎汤饮之。如洗时勿涂头面，又忌夜间洗。
●又方
●鼠粪冲开水与小儿代茶。　金疮救急方
藕（一枝，去节），连皮捣烂，罨上即愈。
●刀伤
龙眼核（去黑壳），研细糁之，即止血定痛。
●又方
独壳栗子须大者，研敷。或仓猝时，嚼敷亦可。
●五窍出血　凡耳口鼻一齐出血，名曰上虚下竭，死在须臾。不及用药，先将冷井水，当患者面上噀几口。如妇人急分其头发，冷水喷之；如男子用粗纸数层，冷醋浸透，搭在囟门，其血即止。随服补血汤。
炙黄耆（一两）　当归（三钱）　沉香（五分）
水煎，童便调服。再用补剂速救，无不活者。
●流火方
木莲蓬之藤叶，煎汤熏洗，豆腐渣敷之，三日可愈。
●游火疼痛
矾红　鸡蛋清
调搽可愈。
●烂眼皮
胆矾（三钱）　鸡心（三个）　针（一个）　古钱（七个）
水一碗，煎半碗，露一夜，涂搽，数日即愈。
如眼癣，用灰谷（研）、冰片末，菜油调搽。
●手指天蛇头
猪胆（一个）　雄黄（一钱五分）　蜈蚣（半条，炙）
共捣搅匀，套指尖。再用黑小田鸡剖开，不去肠，套之。
●脓窠疮
雄黄　大枫子　草豆蔻　烟膏　樟脑
各等分为末，茶油调敷。
●脓窠贯毒
硫黄（四两）　樟脑（一两）
铜勺内盛药，炭火熔化，搅匀倒地潭内，候冷，取起再煎。以七次为度。
●凡误食诸物，忍致杀人，并孕妇应忌各条
李子入水不沉者勿食；
酒后饮瓶中养花水勿救，瓜投水不浮者勿食；
霜下瓜茄，大发翻胃，勿食；
土蕈上面有毛，下面光，仰卷赤色，煮投姜屑、饭粒色变者，误食必死，勿食；
木瓜赤色仰生者，误食生毒；
土茨茹（田中所出）即土香芋，与黄瓜同日吃，断肠无救；
鳖与苋菜同食，腹痛生小鳖，不救；
葱汁和蜜不可同食，名甜砒霜；
烧酒与生姜同食，坏肺，宜忌；
柿子和烘青豆不可同食；
柿子和蟹食，必成痢疾；
猪羊心肺有孔者，大毒勿食；
狗悬蹄者勿食，食之必死；
兔死眼闭者，食之杀人；
牛身黑头白，误食必死；
禽鸟鸡鹅自死口不闭，足不伸，头白身黑，或身白头黑，并多年鸡头，勿食；
鸭目白色，连珠至脊，无腮无胆，勿食；
鳝鱼鲤鱼须赤者勿食，食之发旧病而死；
暑天水缸须盖之，恐蛇入水中洗浴，蝎虎爱水中交媾，误饮必孕蛇胎蝎蛋；
鳗昂首无腮，背有黑点，二、三斤重者，勿食，食之杀人；
鳖目凹及独目，足不伸，无裙，腹有卜字、王字、五字纹，赤腹三足者，食之必死；
羊血共硫黄不可同食；
虾无须，肚下通黑，煮之不弯而直，食之生疔不救；
蟹独螫独目眼赤六足，腹下有毛，背有星点者，食之瞎目；
羊头蹄肉，性极补，水肿人慎无食之，食之百无一愈；
鸡养至三年，毒人。因食百虫，其毒在内；
枫树上蕈，名曰笑蕈，误食令人笑死；
烧酒锡器盛炖，过宿饮之毒人；
河豚鱼，不见梁上灰尘，并去血子尽，可食，否则杀人；
洗衣硷水误食之，即脱指甲，及口鼻出血；
杏仁须去皮尖，炒熟无害，半生食之，有毒；
草乌汁涂伤破处，立毙；
冰片、细辛及巴豆，不可过用一钱，多用食之伤人；
驴肉及诸鱼不可同荆芥食，食之杀人；
屋漏水滴肉上，宜洗尽方可食，否则必生毒疮；
鱠生同酥乳食之，变诸虫；
牛肉同猪肉食久，成寸白虫；
羊肝同生椒食，破人肠脏；
猪肉同胡荽食之，烂脐；
母猪花肠小儿食之，生寸白虫；
夏月曝衣，须放冷装箱，以免冬月取衣受暑；
猪肉落水浮者，有瘟毒，勿食；
猪油不可与梅子共食；
猪肉羊肝同食心闷；
羊蹄上悬白珠者勿食，食之成癫；
猪肝鱼鱠共食生痈疽；
犬肉同菱食生癫；
马肉生食伤人心；放马鞍之肉，勿食，因久经汗渍，有毒杀人；
诸肉火炙而动，热血不断有红点者，勿食；
鸡鸭蛋，有疮毒人勿食，食之恶肉突出；
诸禽肉肝青色者勿食，食之毒人；
山鸡与鸟兽肉共食，毒人；
诸梨凡有金疮损伤及产妇，勿食；
生葱、雄鸡、白术三味共食，经年七窍流血；
蓴菜、野莴苣多食成痔；
胡荽久食，耗人心血；
芥菜、兔肉同食成疾；
病人食熊肉，终身不治；
小儿患痘瘄癍症，忌食鸡蛋；
孕妇食犬肉及鳖，生子无声；
孕妇食兔肉，生子缺唇；
孕妇以鸡子同鲤鱼食，令子生疮；
孕妇食姜过多，生子生六指，并多疮癣；
孕妇食雀肉，生子淫乱；
黄蜡炒鸡，食之杀人；
鱼鮓不可同蜜共食；
迅雷风烈，受胎生子，肢体不全，非贫即夭；
夫妇反背受胎，生孩哑；
孕妇多食大蒜，生孩腥臭。
附刻灵验仙方
●吕仙师时症保和丸
猪仔粒（十五两）　苏梗（四两）　橘红（一两五钱）　木香（一两五钱）　猪苓（三两）　春砂壳（一两五钱）　川连（六两）　北耆（四两五钱）　枳壳（四两五钱）　土地骨（七两五钱）　木通（三两）　泽泻（六两）　粟壳（三两）　柴胡（六两）　夏曲（七两五钱）　来丸（三两）　地龙（二两）
薄荷（一两五钱）　甘草（三两）　苏木（三两）
共为细末，用米糊水理小丸，朱砂为衣。
此方专治时症，霍乱吐呕肚痛筋抽等症。十岁以外，每服二钱；十岁以内，每服一钱。研烂，用灯心煎开水服，立效。重者再服一次，即全愈矣。娠妇不忌，凡染此症者，切忌米气姜汤。
●经验喉症仙方
木息子（一个，存性）　荆芥（五分）　枯硼（三分）　梅片（一分）　川贝（六分）　半夏（四□）　正秋石（一钱）　青黛（二分）　川连（三分）　胆矾（一分五釐）　豆根（三分）　儿茶（五分）
共研极细末。如喉风症，加雨遮少许，乌梅一个，同存性，入前药和匀。用快箸压低舌，吹药入喉内，即愈。屡试屡验，其效如神。
●小儿急慢惊风神效仙方
生栀子（七粒）　胡椒（七粒）
共为末，入灰面三钱，鸡蛋一只，要白。调匀，搅成糊，用布开如膏药，贴在小儿心口，用布扎住。至明日对时放开，其药变黑色，小儿心口转深蓝色，则病尽去矣。
●跌打刀伤应验仙方
归尾（一两，酒洗）　自然铜（一两）　碎补（八钱）　玄胡（七钱）　生军（一两五钱）　泽兰（一两）　木瓜（一两）　川金（六钱）　血竭（八钱）
红花（八钱）　桂枝（八钱）　加皮（八钱）　乳香（六钱，去油）　大田七（一两五钱）　木香（四钱）　桃仁（一两，去皮尖）　没药（五钱，去油）　续断（一两）　生地（二两）　羌活（八钱）　苏木（一两）　寄奴（一两）　灵仙（八钱）　制川乌（五钱）　防风（八钱）　赤芍（八钱）　杜仲（一两，炒）　白芷（八钱）　山栀子（八钱）　原麝香（一钱，另包后入）冰片（一钱，另包后入）
共为细末，加生草药。
山石勒（四两）　金钱艾（三两）　黑面神（四两）　大远魂（四两）　鹿耳苓（三两）　樟木蔃皮（二两）　急性子（三两）　入地金牛（二两）　鹅不食（三两）　鹿衔草（三两）　凤凰翔（四两）　紫背金牛（三两）　大艾（三两）　獠刁竹（二两）　过江龙（三两）　宽根藤（二两）　饼药（二两）
韩信草（三两）　血见愁（四两）　猴子抱膝（四两）　鸡骨香（二两）
以上各生药晒乾乃秤。
共研细末，入前君臣药和匀，炼蜜为丸。每重二钱，朱砂为衣，腊壳封固。此丸屡经应验。曾见被房屋大树倾压至骨折，口面血出，奄奄欲死者，外敷内服，命多获全矣。
●跌打神效仙方
大田七（二钱半，研末冲服）　没药（一钱五分）　牛膝（三钱）　木桃仁（三钱，打）　白芷（二钱）　锦军（三钱）　丹皮（一钱五分）　苏木（三钱）　黄柏（二钱）　白茯（三钱）　红花（二钱）　木香（一钱，研末冲服）　生地（三钱，醋炒）　桂枝（一钱）　乳香（一钱）
如头伤，加川芎；肚伤加腹皮；腰伤加杜仲；胸伤加桔梗。
酒水各半煎服，将渣敷患处，其效如神。此方经验多人，曾见被打扑伤重，周身瘀黑，不省人事，奄奄频死者，煎服一、二次，别日即能行动也。
●经验蛇咬仙方
蛇咸草（二两）　鬼灯笼（二两）　竹黄连（三两）　乌球叶（三两）　蛇总管（二两）　金钱草（二两）　鹿耳苓（二两）　酸微叶（二两）　田基黄（二两）　抱地拈（二两）
晒乾秤准，共研细末，炼蜜为丸，封固，勿令泄气。但遇咬伤，用蜜糖烧酒开服一丸，开一丸敷伤处。如伤口已闭，即用针挑开，将药敷住。如丸未便，即用生药照法施之，立见神效。如百足等毒物咬伤，敷之神妙。此丸屡经试验，全活多人。
●急救筋抽仙方
用老生姜捣烂，频擦患处立效。
以上各仙方，本堂珍藏已久，兹附卷末，以广其传。
（罗福阴堂谨识）
●撞红神效经验方
正犀角尖（锉极细末，另包先煎，忌火炙，二钱五分）　生大地黄（切薄，六钱）　甘草梢分（八分）　车前子（四钱）　生侧柏（五钱）　闽泽泻（四钱）　粉丹皮（二钱五分）　大元参（四钱）　加长灯草（一大圈）　黑枣肉（二枚）
长流水煎服。
●百日红症
两宝　归尾　栀子　赤芍　木通　滑石　连翘　黄柏　黄连　甘草（各一钱）　黄芩　大黄　苏叶（各八分）　红花　苏木　泽泻　犀角（各二钱）
水煎，加琥珀末四分调服。
