
序  ***************************
昔宋广平为郡守，号曰有脚阳春。论者谓爱民恤物，所至皆春，公卿大夫之能事，下此者难之。余曰：不然。天以好生为德，人以好生为心。施之无具，上之人无以推恩。行之有方，下之人可以广惠。我泽如春，待人而行，不择人而行也。潞河玉堂谢公，乐善人也。每岁刷印善书百馀卷，敬谨施送，时人多称道之。而公既欲正人之性情，尤思救人之疾苦。乙巳春，手持《回生集》与《经验集》各数册，嘱余择其精粹者勒为一编，欲付梓人，以传施于世。余应之。窃欣然喜曰：是诚物我同春而欲随地施行者也。夫千万易得，一效难求。金匮石室，美不胜收。然非用之而效屡用屡效者，施之亦复奚裨。余自入学后嗜岐黄术，凡有得心应手之方必秘录之。或系家传，或博採群书，或旁搜于名族大家所珍藏，剂之大小不一，分两之轻重不等，要在每试必验，其妙无穷。盖三十年于兹矣，集方若干，未敢出以告人。承谢公之嘱，而思助其乐善好施之心，爰于旧箧中检出，因人身之部位，汇而辑之。其有不足者，即益以回生经验之良方，共为一卷，以便施送，名曰《春脚集》。非敢谓著手成春，谓玉堂春满，得此以导之，庶几不胫而走尔。是为序。
道光二十六年丙午菊月泃阳孟文瑞荇洲氏书于京都泽春堂

凡例  ***************************
是书只为救难济急，非为学医而设，亦非为行医而设。往往穷乡僻壤，无从延医，以致临症束手，殊堪扼腕，投以集中之方，真有捷于影响之效。此谢公施送之意，即鄙意亦只为此起见。至欲洞达夫阴阳造化之精，熟悉夫生人性命之蕴，悬壶以应世，则无须乎此。
是书因施送而成，撷精揭要，务期简该，不至重大。而可以行远，可以济世，故良方虽伙，未便广收，识者谅之。
因症分类，固名家著作体例。此则因人身部位汇辑，取其便于查阅，且简而能该，庶免挂一漏万之识。
周身部位后，随录诸方，以补前缺。其方更简，其用更妙。分内外妇幼四科，亦使各有统属，无相朦混。
每部位下约略注明数语，皆节录前人集辑，非敢臆撰。惟专为不知医者言之，故一归简明。
集中所录，皆历代大家成方，恐卷帙浩繁，故姓氏概不录叙，非敢没前人之长。
集中诸方，余已屡试屡验，认清部位，自然投无不利。然毫釐千里，不可不慎，临时认症，是所望于司命者。
集中丸散膏丹，其效如神。然必须平日按方炮制，蓄以待用，乃可收效于临时。而限于资财者，又恐力不从心。倘仁人君子，制成施送，其功更无涯涘矣。


卷之一  ——————————————————————————————————————————————————————————————————————————————————————————

头部  ***************************
头为诸阳之首，位高气清，必用轻清之剂，随其性而达之，始见功效。
●立愈汤　治一切头痛，不拘正痛，或左或右偏痛皆效。
何首乌（三钱）　土茯苓（一两）　天麻（二钱）　当归（二钱）　防风（二钱）
水煎服，连服三剂或四剂。
●治半边头痛　此症得之郁气不宣，又加风邪袭之。不拘左右皆效。
白芍（五钱）　川芎（一两）　郁李仁（一钱）　柴胡（一钱）　白芥子（三钱）　香附（二钱）　白芷（五分）　生甘草（一钱）
水煎服。
●治头痛如破，流走无定处方　此症多因饮酒之后。感受邪风之所致也。
川芎（一两）　细辛（一钱）　白芷（一钱）
水煎服。
●治头风　不拘偏正立刻止疼方。
琉黄（一钱）　真川椒（取红色者，去净黑子，为末，三分）
上二味，拌匀溶成小饼，左痛塞左鼻，清涕从右鼻出，右痛塞右鼻，清涕从左鼻出，正病左右俱塞，待清涕流尽即愈。
●清空膏　治诸般头疼，惟血虚疼者不治。血虚痛者，服知柏地黄汤，或服头痛奇方。其方在后。
生甘草（一两五钱，蜜炙用）　黄芩（三两，酒炒）　防风（一两）　黄连（一两，酒炒）　羌活（一两）　柴胡（七钱）　川芎（五钱）
上共为细末，每服二钱，入茶汁少许，调成膏，临睡时用白开水送下。
●头痛奇方
全当归（用整的）　川芎（各五钱）
水煎服。
●治一切头风㗜鼻立愈方
兼热者，用荜茇（不拘多少），川猪胆汁拌匀候乾，研细末。每用少许，㗜鼻中作嚏立愈。
兼寒者，用瓜蒂、松萝茶叶，各等分为末，㗜鼻出黄水立愈。
●偏头疼方　正疼亦效。
新鲜萝卜捣取自然汁，加入冰片少许调匀，昂头灌鼻孔，左痛灌左，右痛灌右，少时即愈。如无萝卜时，将萝卜子用凉水泡取汁。
●治真头痛方　其症头痛连脑，目睛红赤，暴疼如破，不得良方，便痛死者。速煎此汤服即愈。
辛夷（三钱）　川芎（一两）　蔓荆子（二钱）　细辛（一钱）　当归（一两）
水煎服。
●治头痛　致耳边发太阳痄腮，俱疼难忍。
生川军末，用葱汁调敷，四围中露一顶，不日即愈。
●头风畏冷方
用陈蒿麦面二升，水调作二饼烙热，贴于头痛处，上用新绵盖好，冷时再换一饼，俟头上微有汗出，则风毒尽收入饼中，不过两次即愈。
●治脑漏
猪肺一个水洗净，放锅内水煮，加入开口花椒，照人年纪每岁三颗，煮熟食之。过七日食一个，连食三个即愈。
●又方
苍耳子　辛夷花（各三钱）
水煎服，三剂即愈。
●鼻流臭气方　每日早晚，各温饮数杯。
蕲艾（八两）　黄酒（五斤）
煎服两三料自愈。

目部  ***************************
目为五脏之精华，一身之至要，盖应乎五脏，而主乎肝者也。两眦属心，乌睛属肝，白睛属肺，眼胞上下属脾，黑睛中间瞳人属肾。
●治暴发火眼宜南方　名金液汤，言其和平中又有精妙处，如至宝之汁浆也。
前胡（一钱）　柴胡（一钱）　防风（一钱）　赤芍（一钱）　蔓荆子（七分）　薄荷（六分）　独活（三分）　芥穗（五分）　黄芩（五分）　白桔梗（八分）　知母（五分）
水煎服。
●治暴发火眼宜北方　北平之人，日受风沙，夜卧热坑，二气交争，况又地土寒冷，多食烧炙葱韭蒜姜椒等物，以致内外交攻，併入于目，所以胞肿珠痛，多眵多泪，痛涩难开，白睛红赤，或起粟疮，黑睛昏暗，或起膜翳，种种风火交集之症，皆宜此方治之。
当归（二钱）　小生地（三钱）　川芎（三钱）　赤芍（一钱五分）　黄芩（一钱五分）　黄连（一钱五分）　防风（二钱）　白蒺藜（三钱，炒）　连翘（三钱，净）　羌活（一钱五分）　石膏（四钱，煅）　川军（三钱）　芒硝（五钱）
水煎服。
●开瘴去翳散　真有翳瘴，方可点之。
黄连　黄芩　川军　连翘　小生地　胆草　菊花　银花　薄荷　木贼　川羌活　蝉蜕　赤芍　防风　荆芥　甘草　黄柏
上十七味各一钱，水煎浓汤，去净渣土，澄清放碗中，拣上好羊脑芦甘石一两煅红，淬入药汤内，连煅淬三次，即将甘石浸在药汤内，再将碗口用纸封好，勿令落尘，俟过数日后极干时，再加入。
铜绿（二分）　胆矾（二分）　朱砂（三分，水飞）　雄黄（三分，水飞）　硼砂（五分）　冰片（八分）　麝香（三分）
共研极细如尘，收磁瓶内封固口，用凉水骨簪点少许。
●灵飞散　消肿止泪，明目去翳，退赤解痛，收湿除烂。
（拣上好真）羊脑芦甘石（火煅红，用童便淬，如此七次，再用水飞净晒乾听用，每用一两。）
好朱砂（水飞）　琥珀　珍珠　真牛黄　真熊胆
上五味各用一钱，另研成腻粉　灵药（二钱）
共和研极细，磁瓶收固，每有骨簪挑少许点眼内，闭目片时，再点一次。
又闭目待药性过，然后用簪拨去药滓，温水洗净，每日点二三次，久闭为妙。
方内灵药制法附后：
水银（五分）　黑铅（五分）　火硝（八钱）　硼砂（二钱）
先将铅化开，入水银作一家，再加硝硼研匀，入阳城罐内，盐泥封固，打火三炷香时，先文后武，待冷取出听用。
●玉龙丹　治一切火眼赤肿。
明矾（六分）　没药（二钱）　乳香（二钱半）　芦甘石（一两，煅，飞过）　黄丹（一两，飞净）　珍珠（一钱）　麝香（七分）　梅花片（三分）
共研细末，炼蜜为丸一钱重，银珠（五分）为衣，收贮听用。如用时，以井花凉水磨，涂眼皮外，立效。
●散血膏　治赤肿不能开，睛痛热泪如雨。
紫荆皮　白芷　川柏　川军　赤小豆　南星　寒水石　姜黄
各等分，为细末，用水泡小生地捣取汁，合成膏，敷眼四围。
●清凉膏
南星（生用）　苏薄荷（各五钱）　荆芥　百药煎（各一钱）
共为末，井水调成膏，贴眼角上，自然清凉。
●搜风散　治风热眼，及肿痛。
川黄连　川军　朴硝　黄丹
各等分，为末，用苦参煎汤，量兑白蜜（炼过）同调，敷眼四弦甚妙。
●洗烂弦风赤红眼方　其效如神。
苦参（四钱）　五倍子（三钱）　芥穗（三钱）　防风（三钱）　黄连（三钱）　铜绿（五分）
共为细末，用苏薄荷煎汤，丸如弹子。临用时，以开水浸化洗眼，每日洗三次。
●立应散　治内外障翳昏涩，及暴赤眼，一切目疾皆效，每日㗜鼻。
踯躅花（一钱）　白芷（二钱）　当归（二钱）　雄黄（二钱）　川附子片（二钱）　鹅儿不食草（二钱）
共为细末，入麝香少许和匀，含水㗜鼻内，多流浊涕眼泪为妙。
●碧玉散　治眼睛肿胀红赤，昏暗羞明，瘾涩难开，疼痛风痒，头肿鼻塞，脑鼻痠痛，翳膜胬肉，眵泪稠黏，拳毛倒睫，一切眼症。
羌活　踯躅花　薄荷　川芎　防风　蔓荆子　细辛　陈荆芥　白芷　风化硝　石膏　青黛　黄连（各三钱）　鹅儿不食草（三两）
共为细末，每用少许吹鼻中，一日吹三次。
●青火金针　治火眼赤肿，及头痛牙痛者。
火硝（一两）　青黛　苏薄荷（净叶）　川芎（各五钱）
上为细末，含水半口，令他人以管吹入鼻内，取浊涕热泪流净为愈。
●赤火金针　治赤眼头风，冷泪鼻塞，耳鸣牙痛者。
火硝（一两）　川芎　雄黄　乳香　没药　石膏（各一钱）
上为细末，每用一分许，如前方吹法，一日三次。
●通顶散　治风毒攻眼，并夹脑风。
白芷　细辛　藿香叶　川芎（各七钱）　踯躅花（三钱）
上为细末，每令病者。先含新汲凉水一口，再令他人用筒挑少许吹鼻内，以手擦两太阳穴。
●止痛乳香丸　治眼痛头痛，瘀血攻冲，遍身疼痛。
五灵脂（二钱）　乳香　没药　草乌　夏蚕砂（各五钱）　木鳖子（五枚）
上为细末，用老酒煮面糊为丸，如梧桐子大。每服七丸，薄荷汤或茶清任下。如头痛甚，三服即止。
●目珠夜疼方　治昼不觉痛，夜间痛甚者。
夏枯草（二两，炒）　香附（二两，醋炒）　生甘草（四钱，炒）
共为细末，每服一钱五分，清茶调下，下咽即止。
●治雀盲眼效方
石决明，煅为细末，用三钱，或猪肝一个，或鸡肝羊肝皆可，用竹刀剖破，将决明入内，再用面包烧熟，任意食之，白开水送下。
●治两眼夜不见物
羯羊肝一副，不见水，不见铁，以竹刀切开，加穀精草细末，入瓦罐内，煮熟不时服之。屡验。
●尘芒入目
以生藕捣取汁，将绵裹蘸滴入目中，即出。
●飞丝入目
白菜捣取汁，用帕包滴汁二三点入目，即出。
●火药花炮冲眼目瞎
其人倒地，急令人解热小便浇之。徐用自己小便，洗眼即明。
●治小儿青盲眼
木贼草　白蒺藜
各等分，为末，炒猪肝食。
●治疳盲眼瞎　小儿最多此症，大人间亦有之。
川连（五钱，酒炒）　胡连（三钱，炒）　阿魏（三钱）　芦荟（二钱五分）　陈六合神面（五钱，炒）
如脾胃弱者，加土炒白术三钱，用雄鸡肝十个，将前药各为末，同蒸熟共捣匀，丸如莱菔子大。每服三五分，白开水送下，日三服。
●又治疳疾眼症　并治痘后斑疹，馀毒攻目奇效。
穀精草　石决明　牡蛎　蛤粉　夜明砂　木鳖子（去油）
各等分为末，每用一钱，取猪肝一块，竹刀剖开，入药在内，麻扎煨熟，连汁与食，不过十付，不止眼好，疳亦全愈。是方亦可治大人青盲。
●又治痘后斑疹馀毒攻目方
决明子（一钱五分）　赤芍（一钱五分）　甘草（一钱）
为末，蜜汤调下。
●又方　治同上。
蜜蒙花（一钱五分）　青葙子（一钱）　决明子（五分）　车前子（五分）
共为末，取羊肝剖开，掺药在内，湿纸包好，灰火煨熟，空心食之。

咽喉门  ***************************
咽者，咽也。所以咽物者也。喉者，候也。所以候气者也。咽则接三脘，以通胃。喉有九节，通五脏，以系肺。虽曰并行，各有主司，以别其户也。盖咽喉之症，皆起于肺胃两经积热，致令津液稠黏，痰涎壅盛，阻滞上窍，清气不得升，浊气不得降，于是内酝火邪，外感风邪，而诸症作焉。
●紫正散合地黄散　治咽喉诸症。凡喉中有症，即将此方，日服一剂，自始至末，勿离此汤。真能使险者化顺，凶者转吉。
荆芥穗（八分）　北防风（八分）　北细辛（四分，去茆）　京赤芍（八分）　牡丹皮（八分）　紫荆皮（二钱）　小生地（二钱）　苏薄荷（六分）　牙桔梗（八分）　生甘草（六分）　净茜草（一钱）
引加红内消一钱，（即茜草藤，五月五日，採取阴乾。）灯心二十寸，用开水泡药蒸服。孕妇去丹皮，加四物汤。热盛者，加连翘、犀角。头疼闭塞，加开关散。烦渴，加银锁匙。潮热，加柴胡、黄芩。咳嗽，加麦冬、知母。大便秘结，小便赤涩，加木通。数日不大便，加元明粉。热壅肺闭，致气喘促，加麻黄五分，先滚去沫，再入药内同蒸。痰稠，加贝母。阴虚，加四物汤。
●开关散　能清诸风，止头目痛。
川抚芎（一钱）　杭白芍（八分）
●银锁匙　能止烦渴，退口燥。
天花粉（八分）　元参（一钱）
●四物汤
生地（三钱）　当归（二钱）　川芎（八分）　白芍（八分，酒炒）
●辛乌散　又名角药
赤芍梢（一两）　草乌（一两）　桔梗（五钱）　芥穗（五钱）　甘草（五钱）　紫荆皮（一两）　柴胡（三钱）　连翘（五钱）　细辛（五钱）　皂角（五钱）　赤小豆（六钱）　小生地（五钱）
上诸味不宜见火，置日中晒燥，共为细末，收入磁瓶，勿令走气。临用以冷水调噙口内，取风痰如神。若痰涎盛极，加摩风膏浓汁四五滴，其力更速。凡颈项及口外红肿，即以此角药敷之。亦可用此角药作洗药，另加入荆芥同煎汤，频频洗之。洗后仍调此角药敷上。
●摩风膏
川乌尖（即大附子之尖，每用一个，以乳钵底浓磨汁入角药）　灯心灰（五分）
●回生丹　（即冰硼散。）治一切喉症有奇功。
大梅片（六釐）　麝香（四釐）　硼砂（一钱）　提牙硝（用萝卜煮再滤，入清水内，露一夜，沉结成马牙者佳。）
共研极细，以洁净为妙，收磁瓶封固。用挑少许吹患处。开关后，次日并体虚头晕者，去麝香。（名品雪丹。）毒肿渐平，并用刀破后者，再去牙硝、麝香，（名吕雪丹。）加青黛。（名青雪丹。）
●真功丹　凡孕妇患喉症者，宜用此丹。
大冰片（一分）　真熊胆（一钱，阴乾，临用时乳细末）　芦甘石（一钱，用羌活煎汤，煅七次，飞去脚，晒乾用）　硼砂（一钱）　牙硝（二分）
共为极细末，吹患处。毒肿渐平，去硝，刀破后，须用吕雪丹。
●消芦散　此方因患者畏刀针，以此熏破，然见效虽易，收功则迟。
茜草（一两）　芦根（二两，去皮）　金毛狗脊（五钱）　唐蜜根（一两，即紫荆皮根）
上用米醋同药贮小罐内，以厚纸封口极固，放水中煮好，将口上开一小孔，如箸头大，对肿处熏之。若一时未破，加巴豆七粒，去壳同煮再熏，即破。若破后不能速于收功，吹生肌散。
●万益丹　凡误用刀针，致血流不止，吹此丹即止。
滴乳香　没药（各一两，去净油）　真血竭（一两）　硼硝（一两）
研极细用少许，吹入刀针患处。
●生肌散
乳香（一两，去油）　没药（三钱，去油）　轻粉（二钱五分）　赤石子（一两，水飞数次）　硼砂（二钱五分）　儿茶（二钱五分）　冰片（三分）　龙骨（一两，火煅醋淬，水飞）
研极细末，每于患处，略用少许。
●镇惊丸（一名四神丸。）凡喉症已平，兼服此丸。
山药（四两）　桔梗（二两）　山栀炭（二两）　甘草（一两）
上气者。加陈皮一两。
共为细末，米糊为丸，如莲子大。朱砂为衣，每服一丸，用薄荷灯心汤化下。
●紫雪散　治一切咽喉肿痛，及重舌重齶，舌疔等症。
犀角尖（一两）　石膏（一两）　升麻（八钱）　元参（一两）　甘草（八钱）　沉香（五钱，锉末）　寒水石（一两）　羚角（一两）　木香（五钱）
用水五碗，煎至一碗，用绢滤去渣，再将汤煎滚，投入提净朴硝三两六钱，文火漫煎，俟水气将尽，欲凝结之时，倾入洁净碗内，加下朱砂三钱，冰片一钱，金箔一百张，各预研细和匀，将药碗安入水盆中，候冷凝如雪俟干，再研细收固。凡大人每用一钱，小儿二三分，徐徐咽之。再用灯心汤化服，咽喉肿痛甚吹之。
●蜡矾丸　治喉风穿腮，出脓者。
黄蜡（一两）　枯矾（五钱）　乳香（一钱五分，去油）　没药（一钱五分，去油）
后三味为末，用蜡化开为丸，每服二钱，开水送下。
●消瘤碧玉散　治喉瘤郁热之症。
硼砂（三钱）　冰片（三分）　胆矾（四分）
共为细末，用时以箸头蘸药点患处自效。
●捷妙丹　治双单蛾风，神方。
牙皂角（一两，切碎）　丝瓜子（一两二钱）
二味，用新瓦文火炙乾为细末，加冰片少许收固，每吹入鼻中，打喷一二次即消。在左吹右，在右吹左，双者左右俱吹。
●严氏赤麟散　治一切喉痹缠喉，双单蛾，又喉恶症，吹之立吐痰涎，即时获效，可代刀针，真仙方也。只喉癣喉疮，虚症勿用。
真血竭（五钱）　巴豆（七粒，去壳）　明矾（一两）
上三味打碎，同入新砂锅，炼至矾枯为度，每两加冰片三分，硼砂二钱，再合研极细收固，用时以冷茶漱净口，吹患处立效。（枢扶氏曰：此环山方岫云山人，家藏秘方也。治喉风诸症，实有奇功。）
●雄黄解毒丸　治一切急喉痹，极危症。
明雄黄（一两）　川郁金（一两）　巴豆（十四粒，去壳并去净油）
共为细末，醋煮面糊为丸，如绿豆大。每服七丸，清茶送下，吐去痰涎立效。如至死者，心头犹热，须用针匙挖开口灌之。倘得下咽，便许生活。如小儿惊热痰涎，或两丸，或三丸，量大小加减服之，无不神效。
●青冰散　治喉闭，双单蛾奇妙。
胆矾（二钱）　硼砂（二钱）
共为细末，取青鱼胆一个，入药末于中，阴乾去皮，再研极细，加冰片二分，收固。用时以男左女右，吹入鼻内，自效。
●火刺仙方　治一切喉痹缠喉，胀满气闭不通，命在顷刻者，须急用之。
法用巴豆油涂纸上，捻作条子，火上点著，烟起即吹灭，令病人张口，急刺于喉间。俄然吐出紫血，即时气宽，能言，及食粥饮，再用药治之，便立愈矣。
●碧雪散　治咽喉闭塞，痰涎壅盛。
灯心灰　硼砂
共为细末，每用少许，吹入喉中，即吐出痰涎自效。
●碧玉丹　治喉风急闭等症。
胆矾（三钱）　白殭蚕（六钱，炒去丝嘴，拣直者用）
上为细末，加麝香一分，收固，每用少许，吹入喉中立效。
●绛雪　治咽喉肿痛，咽物妨碍，及喉癣舌疮等症。
寒水石（二钱）　硼砂（一钱）　辰砂（三钱）　冰片（三分）　孩儿茶（二钱）
为极细末，每用一钱，掺于舌上，津液咽之，或吹患处。真妙方也。
●金锁匙　治喉闭缠喉风，痰涎壅盛，口禁不开，汤水难下等症。
火硝（一两五钱）　硼砂（五钱）　冰片（三分）　雄黄（二钱）　白殭蚕（一钱）
各另研细，再合，研极细收固。每吹少许入患处，痰涎即出。
●又方　治缠喉风。
用白矾末五分，以乌鸡子清一个，二味调匀细，灌入喉中即愈。
●又方　治喉内生疮不破者，用药吹之。咳嗽一声即脓出。
乳香（五分，去油）　没药（五分，去油）　枯矾（五分）　出窝蚕茧（一个，烧灰）　五倍子（一个，烧灰）　人指甲（三分，炒）　壁蛛窝（一个，烧灰）　小红枣（一个，烧灰）
各为细末，每用一字，吹之即效。
●又锁喉风闭方
凡遇此症，先于脰颈处搽香油，用钱一文括之。如刮痧样，其痛稍缓，好乘热进药，再刺十指与少商穴，及四腕委中等穴，更妙。
●又治双单蛾神方
凡遇此症，先看头顶上有双紫泡即双蛾，单紫泡即单蛾。先用银针挑破，捏出紫血，则患势稍衰矣。若看不出紫泡者，谓之隐蛾。先用桐油蘸于鹅翎上，在舌根下绞出痰涎，俟鼻中知桐油臭即止。再用凉水好醋各半，香油少许，食盐一捻，共打数十下，每含半口漱之。
●骨骾咽喉不下方
以南硼砂一块，含化咽汁，即脱然而失。又法凡卡某鱼之骨，即取某鱼生眼珠，用腐皮裹好，用力吞之即愈矣。

舌部  ***************************
舌者，心之苗也。心无舌则不能通畅其声，舌非心则不能转达其理。而脾者，舌之本也。脾和则知五味，脾热则舌破生疮，盖舌性属火，肾水不竭之人，则火得水制，气血和平，病安从来。如无其制，则舌烁，舌强，舌疮，舌胀，诸恙悉来矣。治舌要诀，降火滋阴四字耳。
●黄连泻心汤加味　治舌上一切火热症。
黄连（五分）　黄芩（五分）　连翘（五分）　山栀（五分）　元参（五分）　花粉（五分）　知母（五分）　生地（一钱半）　甘草（三分）
水煎服。
●元参升麻汤　治心脾壅热，腮颊肿痛，舌本强硬等症。
元参（一钱五分）　升麻（一钱五分）　甘草（八分）
水煎服。
●一方　治舌肿色如猪肝，不能转动，或满口胀塞，汤水难入者。此心脾两经壅热症也。
其法先于舌尖或两旁，刺出紫血，次用箸卷绵，蘸甘草汤，润其唇舌，再用生蒲黄（三钱）　乾姜（一钱）　冰片（一分）
为细末，向四面频吹，以杜其蔓延。若唇乾难吹，用蜜润之，多加冰片，内服用元参（一钱五分）　升麻（一钱五分）　犀角（一钱五分）　枳壳（一钱五分，炒）　胆星（一钱）　甘草（八分）
水煎服。大便闭，加大黄。小便闭，加滑石。
●一方　治舌下生小舌，名重舌，又名子舌。痰也，热也。
其法用桑皮、殭蚕等分，发灰减半为末，乾醋调敷舌下，用金丹吹之更妙。
●金丹方　消肿出痰，治喉舌一切热症。
火硝（一钱八分）　生蒲黄（四分）　殭蚕（一钱）　牙皂（一分五釐）　冰片（一分）
共研极细末，收固。
●一方　治舌强，系脾经壅热，或心脾受风，皆令舌强不语。
黄连　石膏　半夏　防风
四味分两，斟酌用之。水煎服。
●一方　治舌纵，火与痰也。
黄芩（三钱）　殭蚕（一钱五分，炒）　胆星（一钱五分）　乌药（一钱）
水煎，调竹沥一钱服。
●一方　治舌麻，火也，痰也，血不足也。
黄连（五分）　黄芩（五分）　连翘（五分，净）　赤芍（三分）　川芎（五分）　当归（一钱）　生地（二钱）　殭蚕（八分，炒）　甘草（五分）
引加升麻二分，水煎服。
●一方　治舌燥，三焦蕴热，咽内必干。
黄芩（一钱）　山栀（一钱）　薄荷（六分）　连翘（一钱）　元参（一钱）　花粉（一钱）　麦冬（二钱）
引加灯心一团，水煎服。
●一方　治舌粗，心脾热动也。
黄连（五分）　生地（三钱）　木通（一钱）　滑石（二钱）　煅石膏（二钱）　甘草（一钱）
引加淡竹叶二分，灯心一团，水煎服。
●一方　治舌吐不收，名曰阳强，宜补阳，如党参、黄耆之味，水煎服，外用生蒲黄（三钱）　冰片（一分）　为末，频频掺之。若舌出数寸，在伤寒产后，中毒大惊，四种伤寒，皆用冰片掺之。或用纸卷巴豆一粒，纳鼻中自收。产后用朱砂末敷舌，余者用雄鸡血浸之，或冬青浓汁浸之。
●一方　治舌缩不言，名曰阴强，宜补阴，如四物汤，或地黄汤，水煎服之。
●四物汤方
当归（三钱）　白芍（三钱）　生地（六钱）　川芎（一钱）
●地黄汤方
熟地（八钱）　山药（四钱）　山萸（四钱）　茯苓（三钱）　丹皮（三钱）　泽泻（三钱）
●一方　治舌涩，亦风火痰也。
防风（一钱）　葛根（一钱）　薄荷（二钱）　茯苓（一钱）　半夏（一钱）　甘草（五分）
引加连翘三分，水煎服。
●舌衄　舌忽出血，心火郁极，用槐花末掺之。若但破不出血，宜服黄连（五分）　犀角（五分）　童便（少许）
●舌卷　亦是伤寒见症，系足厥阴肝经，烦满消渴，谵妄邪热传脏，宜下之。如承气汤。
枳实（一钱）　厚朴（一钱）　大黄（一钱）　芒硝（五分）
水煎服。分两轻重，量人之壮弱，病之浅深，斟酌之。若身无热，四肢厥冷，过肘过膝，此为直中。真寒病，宜温少阴，如附子、乾姜等药。
●舌腐溃烂
饮食难进，疼痛异常，取地龙（十条）　吴茱萸（五分）　和生白面少许，醋调涂两足心，以绢缚之，立效如神。
●舌尖出血
以生蒲黄擦舌上，内服黄连（一钱，生用）　连翘（三钱）　灯心（二十根）
水煎服。
●翣舌肿硬
此症卒然舌大硬肿，咽喉肿闭，即时气绝，名曰翣舌。至危之症。急用皂矾不拘多少，以新瓦火煅红色，放地上候冷，研细，以针钳拗开牙关，将药频擦舌上，立效如神。再以真百草霜（三钱）　酒调服下。
●治一切口舌生疮
黄柏（八分）　黄连（五分）　儿茶（一分）
为末涂之。
●舌忽胀大　用雄鸡冠血，浸舌嚥下，即消。
妇人难产，舌出不收，何也？用力以产子，而心为之甚惧，舌为心苗，故子下而舌出也。是舌出不收，因心气过升之故耳。治法必须降气为主，古人有以恐胜之者。然此症由于心过惊恐后，用大声以增其惧，岂不重伤心气乎。虽舌暂收，恐收后复出也。求妥当治法，宜服此镇心汤。
人参（三钱）　茯神（二钱）　五味子（一钱）　九节菖蒲（五分）
水煎汤，调朱砂末（一钱）　含漱久之，然后嚥下，即收矣。连服两三剂，更妥。

牙齿部  ***************************
正中门牙，上下四齿，心包经也。两旁上下四齿，肝经也。再上下四齿，胃经也。再上下四齿，脾经也。再上下四齿，肺经也。再上下四齿，肾经也。
●治牙痛上品方　不拘何经火痛，此方统治，其效如神。
元参（一两）　生地（一两）
水煎服。
火在心包，加黄连（五分）。在肝经，加炒栀子（二钱）。在胃经，加石膏（五钱）。在脾经，加知母（一钱）。在肺经，加黄芩（一钱）。在肾经，加熟地（一钱）。
●一方　治火疼。
牙硝（一钱）　樟脑（一钱）　硼砂（一钱）　青盐（一钱）
共为细末，用凉水照患处擦立效。
●一方　治风火痛。
乳香（一钱）　没药（一钱）　雄黄（一钱）　血竭（一钱）　儿茶（一钱）　石膏（一钱，煅存性）　火硝（五钱）
共为细末，男左女右，用少许吸鼻内立止。
●一方　治冷疼。
胡椒（两粒）　母丁香（两粒）　皂矾（二分）
共为细末，用布包系，咬在痛处，流去黏水热涎，其痛即止。
●一方　治牙疼不可忍神效。
轻粉（五分）　用布包紧，咬牙痛处，低头流出涎沫。外再用独头蒜一头，捣烂敷在手虎口上，男左女右，约一炷香时，揭去蒜，随起一泡，立时止痛。
●一方治虫牙痛
川苍耳（三十粒）　川椒（三十粒）　小黑豆（三十粒）
上腊陈醋一碗，煎至半碗，每温热漱之。即愈。
●五灵至圣散　治虫牙疼。
五灵脂（三钱）　白薇（三钱）　细辛（五分）　骨碎补（五分）
共为极细末，如尘方好，先用滚水口含漱牙齿至净，然后用此药末五分，滚水调如稀糊，入口内漱齿半日，漱至气急吐出，如是者三次，痛止而虫亦绝矣。
●走马牙疳验方
凡大人热病之后，火毒留胃，及小儿痘疹之后，变患牙疳，白腐口臭，溃烂不堪，或发痛痒，齿脱腮硬，多致不救，用此治之即愈。
绿矾（一钱，炒红）　石膏（三钱，煅）　儿茶（一钱）　蓬砂（一钱）　人中白（一钱）　人中黄（一钱）　冰片（二钱）
共为细末，以甘草汤浸，绢帕拭去腐肉，将旧笔头蘸药搽之。
●治牙疳方
大红枣去核，用人中白末，填满，外用绵缠住，放火内烧焦，每枣一枚，加入麝香二釐，研细末，涂之立愈。
●治走马牙疳方
每见人粪内有人龙，取来放瓦上焙乾，研细末，加青黛、冰片各少许，向患处吹之即愈。
●又治牙疳异功散
白霜梅（二钱）　人中白（五钱，火煅）　枯白矾（二钱）　大梅片（二分）
共为细末，先用韭菜根、松萝茶，水煎浓汁，乘热以鸡翎蘸洗患处，去净腐肉，见鲜血，再敷此药。若烂至咽喉者，以筒吹之。
●又方　治牙疳，坚硬青紫，渐腐穿腮，齿动摇者。以此散擦之。
芦荟（二钱）　黄柏（五钱）　白人言（五分，用红枣五枚去核，每枣纳入人言一分，火烧存性）
共为细末，先用米泔水漱净疳毒，再敷齿患处。
●治骨槽风方汤药
熟地（一两）　鹿角胶（三钱，石碎，隔水顿化，冲服）　好肉桂（一钱）　白芥子（二钱，炒研）　甘草（一钱）　炮姜（五分）　麻黄（五分）
水煎空心服。
●治骨槽风方丸药
好肉桂（一两）　炮姜（五钱）　麻黄（三钱）
共为细末，炼蜜为丸，梧桐子大。每服二三钱。用半夏（三钱）　广陈皮（三钱，去白）　白茯苓（二钱）　甘草（一钱）　白芥子（二钱）　生姜（三片）
水煎汤送下。
●犀黄丸　治一切骨槽风，并患乳岩瘰疬，痰核横痃，肺痈小肠痈流注等症。
犀牛黄（三分）　真麝香（一钱五分）　乳香（一两，灯心同炒，去油）　没药（一两，制同上）
共为细末，取粟米饭一两，捣为丸，如绿豆大。晒极干，忌烘。每服三钱，用热陈酒送下。饮醉盖被取汗，醒后痈消，而痛亦息矣。
●一方　治牙根肿烂，穿唇破颊，并一切口疮极妙。
胡黄连（一钱）　胆矾（二分）　儿茶（二分）
为末擦之。
●治牙根出血方
用草决明一两，煎水噙之。即止。
●治牙关出血如线
用槐花略炒为末，以指头蘸末涂之，以止为度。
●取痛齿法
用白马尾，烧灰存性，研细点上，即落。但不可沾好齿。
●牙根肿痛方
瓦松　白矾
等分。水煎漱之，立效。
●牙根臭烂方
芥菜根烧存性，研末频敷之，即愈。
●牙宣露痛方
丝瓜蔓阴乾，火煅存性，擦之即止。

口部  ***************************
口之于味也，皆统于脾。脾热则口臭，脾燥则口裂，脾冷则口紫，脾败则口黑，脾寒则口青，脾虚则口白，脾衰则口黄，脾热则口冷，脾实则口红。且唇为口之户也，唇病即口病也。
●赴筵散　治赤白口疮。
黄柏　青黛　蜜陀僧
各等分，为末，乾擦之。
●治唇口生疮方
唇口四围生疮，黄脂如蜡，诸医不应。以旋覆花，煅存性，用香油调擦即愈。
●治口舌糜烂方
用大红蔷薇花之叶，（无叶时可用根。）放瓦上微火焙燥，忌大火，炒为末，和冰片少许，擦之即愈。
●治口疳方　兼治喉癣喉痈。
橄榄核（三钱，烧存性）　凤凰退（即小鸡壳，三钱，烧存性）　儿茶（三钱）　冰片（二钱七分，另研）
涂患处，或吹入甚效。
●口舌生疮
茄蒂烧灰敷之。取其甘以缓火之义也。
●满口溃烂
用生姜汁频频漱吐亦可，为末涂之。
●口出臭气
用大茴香煮羹食，或含大茴香，生食之。
●口疮方
凡咽喉口舌生疮，以吴茱萸为末，真米醋调贴两脚心，过一夜即愈。
●红白口疮方
蕊仁（五分，去油）　银珠（五分）　冰片（一分）　熟枣（三枚，去皮核）
共合一处捣烂，摊乌青布上，贴顶心准一昼夜，去之。若干难去，用无根水排药极效。
●唇乾方
生地（三钱）　麦冬（三钱）　山药（三钱）　当归（二钱）　白芍（二钱）　党参（一钱）
水煎，调白蜂蜜少许服。
●唇裂方
煅石膏（三钱）　黄连（六分）　生地（五钱）　石斛（二钱）　甘草（一钱五分）　竹茹（六分）
水煎服。
●唇瞤动不止方　肝风乘脾也。
柴胡（一钱）　防风（一钱五分）　荆芥（一钱五分）　山栀（二钱）　薏苡仁（五钱）　当归（三钱）　生甘草（一钱五分）　真赤小豆（二钱）
水煎服。
●蚕唇方　唇肿白，皮皱裂如蚕茧，或唇下如黑枣。
党参（一钱五分，去芦）　升麻（五分）　丹皮（八分，洗）　山栀（六分，炒）　白芍（一钱）　柴胡（八分）　甘草（一钱）　黄耆（一钱五分，炙）　白术（一钱，土炒）　当归（一钱，洗）　广皮（六分）
引用生姜一片，大枣三枚，水煎服。
●唇疮方　因食少，肠胃空虚，三虫作祟，致令唇疮，声哑咽乾。
真犀角（一钱五分）　黄连（一钱五分）　乌梅（三枚）　木香（五分）　桃仁（五分）　雄黄（五分，水飞，冲服）
水煎服。
亦有因气郁生疮者。用甑上滴下汗，敷之如神。或有白荷花瓣，贴之亦效。若小儿燕口疮，有燕窝土搽之。或用发灰搽之。皆效。


卷之二  ——————————————————————————————————————————————————————————————————————————————————————————

耳部  ***************************
肾气通耳。小肠脉、胆脉、三焦脉，俱入耳中。三经之邪，俱令耳病。胃脉上耳前，胃筋结耳前，胆脉、三焦脉，俱走耳前，三焦筋从耳前，属目。小肠筋、膀胱筋，俱结耳后完骨。胃脉之支、三焦脉、胆脉，俱过耳后。
●耳脓常流方
大人小儿耳内生疮，脓水常流不干，或伤水湿坐底，聤耳成脓，时流臭水者。俱用麦小粉，以醋煎滚，打如浆糊，晚上搽于耳之前后，留出耳上，不搽，以纸一张裂缝，套耳盖之。免污枕被，次早洗去，晚上再搽，三五次即愈。
●耳内虫痛方
如有虫在内奔走，或血水流出，或干疼不可忍，以蛇蜕一条，熯存性，研细末，用鹅毛管吹入，立愈。或滴猫尿，或滴盐卤，俱效。
●诸般耳聋方
用北细辛一钱，研末，将黄蜡化为丸，如鼠粪大，以绵裹塞耳内，两三次即愈。戒恼怒。
●耳后出血方
凡人耳后发际搔痒，小窍出血，用止血药不效者，此名发泉。取多年粪桶箍烧灰，敷之立愈。如指缝出血亦然。或用炒甲片细末，罨之亦止。
●五窍出血方
凡耳口目鼻一齐出血，名曰上虚下竭，死在须臾。不及用药，先将冷水当面噀几口，若妇女，急分开头发，以水噀之。若男子，无发可分，用粗纸数层，冷醋浸透，搭在囟门，其血即止。随服补血汤炙黄耆一两，当归三钱。加沉香、童便服，血自归经。再加调补，照式速救，多有生活。
●耳中出血方
龙骨屑，吹入即止。
●耳中出脓方
发灰，吹入即止。或用陈皮炭（一钱）　轻粉（三分）　麝香（五釐）　研极细末，吹入数次即干。
●耳内湿结块方
生猪脂　地龙粪　釜下墨　共研烂，和葱汁捏如枣核，绵裹纳入耳内，润则换之。耳干痛，亦用此方效。
●透窍丹　治聋。
龙骨　真麝香　冰片　共研极细末，用雄鼠胆汁一枚，合作三丸，用绵裹塞耳内，不可取出，一夜即能通音。
●耳忽大痛方　如虫在内，或流水，或干疼。
田螺（一个）　拨开盖，入麝香（五分），自化成水，滴入即愈。
●又方　治同上。
每日平明，以大指食指，捏住鼻孔，勿令泄气，咬牙弩目，闭口，使气入耳，闷极放手。有间，即此行之，久则自效。
●治耳内流脓肿疼方
番木鳖一个，磨水滴入耳内，即愈。
●治耳内出脓水
海螵蛸（一钱）　枯矾（一钱）　麝香（一分）　干胭脂（五分，烧存性）
共为细末，吹入耳内，即效。
●治小儿耳内出脓水久疼不止方
枯矾（一钱）　煅龙骨（一钱）　黄丹（一钱）　海螵蛸（一钱）　麝香（二釐）　干胭脂（七分，烧存性）
共为细末，先用绵拭乾脓水，再吹此药。
●蚂蚁入耳
用精猪肉一块，炙香，放耳边，引出。或用川山甲，炒研细末，调水灌之。或用韭汁灌之。
●蜈蚣入耳
用鸡肉炒香，放耳边，引出。或以姜汁灌之。
●蜒蚰入耳
用羊乳滴入耳内，即化为水。或烙麻油饼贴耳上，其虫亦出。或用盐擦耳内，即化水。
●飞蛾入耳
用鹅管极气吸之，或击铜器于耳边。
●诸虫入耳
一用香油滴入，一用蓝汁灌入，一用葱汁灌入，一用人乳滴入，其虫皆自出。用细芦管入耳吸之，虫随出，用米醋滴入，虫不出必死。
凡虫毒入腹作胀，饮好酪酒二升，即化水，毒亦消。
●耳内外生疮方
五倍子（炒研），细末，水调涂之。
●治耳闭方
细辛（一分）　石菖蒲（一分）　木通（一分）　麝香（一釐）
共为末，用绵裹塞耳中。
●耳聋开窍奇方
活鲤鱼一尾，不拘大小，劈取脑髓碗盛，饭上蒸出油来，用茶匙挑滴耳内数次，自然窍开。以后服补药收功。
●补药方
故纸（一斤）　黑芝麻（一斤）　火酒（二斤）　童便（一斤）
上四味，同煮乾为度，取出晒极干，再将上二味，共炒香，不用芝麻，只将故纸为末，以老米醋打糊为丸，绿豆大。每服二三钱。用杜仲（二钱，炒去丝），知母（二钱），水煎汤送下，服一半即见效，功不可尽述。

鼻部  ***************************
肺开窍于鼻。两眉头下为山根，山根曰下极，下极应心。足阳脉交山根，山根下为鼻柱。相家曰年寿应肝，年寿左右应胆，鼻柱下为面王，相家曰准头，亦曰明堂，属土应脾。明堂两旁为方上，在迎香上曰鼻隧，相家曰兰台廷尉，应胃。胃脉起鼻两旁，胃筋亦结鼻旁，鼻孔。大肠脉，挟鼻孔。小肠脉抵鼻。膀胱筋结鼻下两旁。
●鼻流清涕方
川椒　诃子肉　肉桂　生姜　乾姜　川芎　细辛　白术
各等分，酒煎服。
●鼻流浊涕方
用烧酒半壶煎极滚，鼻吸热气入脑即愈。
●鼻乾无涕方
苍耳子　桑白皮　元参　菊花　薄荷　川芎　丝瓜根（各等分）
水煎服。
●治鼻渊方　流浊涕经年累月不止，即脑漏也。当分别寒热治之。涕浊味臭者，热也。涕清而腥者，寒也。
属热者治法：
熟地（八钱）　山药（四钱）　山萸（四钱）　丹皮（三钱）　茯苓（三钱）　泽泻（三钱）　菊花（三钱）　薄荷（二钱）　元参（三钱）　苍耳子（五钱）
共为细末，炼蜜合丸，梧桐子大。每服三钱，白开水送下。
属寒者治法：
熟地（八钱）　山药（四钱）　山萸（四钱）　丹皮（三钱）　茯苓（三钱）　川附子（一钱）　肉桂（二钱）　泽泻（三钱）　川芎（三钱）　升麻（三钱）　苍耳子（五钱）
共为细末，炼蜜合九，梧桐子大。每服三钱，白开水送下。
●治鼻流黄臭水方　俗名控脑砂，脑中有虫也。
用丝瓜藤，近根三五寸，烧存性研末，酒调服二钱立愈。外用桃叶晒乾作枕。
●又治鼻渊方
陈香橼　木香　扁柏　砂仁　川芎
各等分，水煎服。
●治脑漏鼻涕臭方
百草霜研细，空心冷水调服一钱，三五服即愈。
●治鼻漏方　鼻孔中长出一块。
辛夷（四两，去毛）　栀子（二两）　枳实（二两）　桔梗（二两）　白芷（二两）
共为细末，每服二钱，萝卜汤送下。
●鼻中肉坠
用藕节有毛处一节，烧存性为末，吹患处。
●鼻内生肉气闭
辛夷　白芷　升麻　藁本　防风　川芎　细辛　木通　甘草（各一钱五分）
共为细末，每服三钱，茶调下。外用白矾烧灰，加硇砂少许，研末吹鼻中。
●鼻中气臭
赤芍（八分）　黄芩（八分）　藁本（八分）　生地（八分）　黄连（八分）　石菖蒲（八分）　远志（八分）　甘草（三分，水浸）
清水煎服。
●瘜肉痔痈　鼻生瘜肉，气息不通，香臭莫辨，痔痈亦然。皆胃家湿热黛蒸所致。宜清气化热，疏邪利窍，内服。
茯苓　桔梗　山栀　黄芩　辛夷　白芷　木通　升麻　柴胡　防风　苍术　薄荷
各等分，每服用七八钱，清水煎服。
●治瘜肉外方
瓜蒂（三钱）　细辛（二钱）　麝香（一分）
为末，每用一捻以绵裹塞鼻内，即化黄水。桃叶嫩心，亦可塞之。
●治痔痈外方
雄黄　白矾　苦丁香
各等分为末，用霜梅肉捣膏作成条，入鼻内化水即愈。
●齆鼻不闻香臭　将铁锁磨石上取末，猪脂调绵裹塞鼻，肉出愈。又方　乾姜为末，蜜调塞鼻亦效。
●因外感鼻塞　兼咳嗽嚏者。
羌活（一钱）　前胡（一钱）　紫苏（一钱）　桔梗（一钱）　旋覆花（一钱）　陈皮（一钱）　枳壳（一钱）　升麻（五分）　葛根（一钱）　甘草（五分）
水煎服。
●无外感鼻塞
辛夷　川芎　木通　细辛　羌活　藁本　升麻　白芷　炙草（各等分）　苍耳（减半）
水煎服。
●鼻内生疮
犀角（五分）　羚角（一钱五分）　天冬（一钱五分）　川贝母（一钱五分）　麦冬（三钱）　知母（二钱）　黄芩（二钱）　胡连（一钱五分）　甘草（一钱）
水煎，调牛黄研末一分服。外治用杏仁，去皮尖，研烂，和乳汁，不时用箸头擦之。或用黄连（一钱），麝香（五釐），为细末擦之。
●鼻血不止
茅花（一钱）　辛夷（五分）　当归（三钱）　生地（三钱）　白芍（二钱）　木通（六分）　芥穗（一钱，酒炒黑，存性）
水煎服，服后即卧立止。外用白芨一两，研细末，用陈醋调涂囟门，下至两眉心。（上宽下窄，如胡萝卜形。）再用山栀仁、白芷等分为末，吹于鼻内，用此三法调治，无不愈者。
●又方
黄芩（二两）　白芨（二两）
为末，水丸服。神效。

颈项部  ***************************
颈前为十二经道路。项乃肾与膀胱所主。
●利气饮　治闪挫或久坐，或失枕以致项痛。
乾姜（一分）　乾葛（五分）　升麻（五分）　苍术（五分）　桔梗（五分）　川军（二分）　枳壳（一分）　芍药（四分）　陈皮（七分）　甘草（七分）　半夏（三分）　白芷（三分）　茯苓（三分）　当归（三分）　生姜（三片）
水煎温服。
●木瓜煎　治项筋急不得转侧。
木瓜（一个，切两半，去瓤）　没药（一两，研）　乳香（一钱二分，半研）
将乳没二味，共纳入木瓜中，再将两半合系扎定，在饭上蒸三四次，研成膏，每服三五茶匙，用地黄四五钱，黄酒煎汤，送下。
●普济消毒饮　治疫邪传染，项面肿，众人一般者。
黄芩（三钱）　黄连（一钱五分）　陈皮（一钱五分）　元参（一钱五分）　甘草（一钱五分）　柴胡（一钱五分）　桔梗（一钱五分）　连翘（五分，净）　蒡子（五分，炒研）　升麻（五分）　殭蚕（五分，炒）　大黄（或一钱，或五分，酒炒）
水煎服。
●防风解毒汤　治颈项结核浮肿，先寒后热，是风寒所搏也。
防风（一钱）　荆芥（一钱）　桔梗（一钱）　蒡子（一钱）　连翘（一钱）　甘草（一钱）　石膏（二钱，煅）　薄荷（一钱）　枳壳（一钱）　川芎（一钱）　苍术（一钱）　知母（一钱）　灯心（三十寸）
水煎服。
●连翘消毒饮　治结核坚肿，色红微热者，是热毒所致也。
连翘　陈皮　桔梗　元参　黄芩　赤芍　当归　栀子　葛根　射干　花粉　红花（各一钱）　甘草（五分）
若大便秘者，加大黄。水煎服。
●加味藿香饮　治颈项肿痛，寒热头眩者，气毒也。
藿香　甘草　桔梗　青皮　柴胡　半夏　紫苏　白术　陈皮　茯苓　白芷　厚朴　川芎　香附　夏枯草（各等分，为粗末）
每服四五钱，水煎服。
●滋荣散坚汤　治结核累累，先小后大，初不疼，是瘰疬也。
川芎　当归　白芍　熟地　陈皮　茯苓　桔梗　白术　香附（各一钱）　甘草　海粉（各五分）　贝母　人参　昆布（各三分）　升麻　红花（各二分）
水煎服。
●又方　治同上。
夏枯草（一斤）　水煎成膏，每服四五钱。用党参　黄耆　白术　当归　枣仁（各一钱五分）　远志　广皮（各一钱）　甘草　木香（各五分）
引加圆肉五枚、淡竹叶五分，灯心三十寸。水煎调服。
●通治瘰疬方　治瘰疬，不分新久，表里虚实，及诸痰结核。
陈皮　白术　柴胡　桔梗　川芎　当归　白芍　连翘　茯苓　香附（醋炒）　夏枯草　黄芩（各一钱）　藿香　半夏　白芷　甘草（各五分）
姜三片水煎，兑黄酒一小杯服。
●芎归养荣汤　治瘰疬流注，及一切不足之症，不作脓，或已溃不敛，或身体发热恶寒，肌肉消瘦，饮食少思，睡卧不宁，盗汗自汗，惊悸恍惚，并皆治之。
人参（一钱）　归身（二钱）　黄耆　白术　川芎　白芍　熟地（各一钱）　五味子　麦冬　远志　甘草　茯苓（各五分）　丹皮　砂仁（各三分）
姜三片，枣二枚，水煎空心服。
●大红膏　治瘰疬痰核，结块，不分新久，但未破者并效。
南星　银朱　血竭　硝石　潮脑　轻粉　乳香　猫头骨（一具，煅）　石灰（一两，用大黄片二钱同炒，俟石灰色红，去大黄）
上共为细末，陈米醋熬稠，调药敷核上，三日一换。看皮嫩微损者，另换紫霞膏贴之。其核自消。
●紫霞膏　治瘰疬初起，未成者，贴之自消。已成未溃者，贴之自溃。已溃核存者，贴之自脱。及治诸色顽疮，湿痰湿气，新久棒疮，疼痛不已，并效。
明净松香（净末，一斤）　铜绿（净末，二两）
用香油四两，铜锅内先熬至滴水不散，方下松香熬化，次下铜绿熬至白烟将尽，其膏已成，候片时倾入罐内。凡用时放汤内顿化，旋摊旋贴。
●治痰核疬[疒/串]单方
羊角（一斤）　铡碎，新瓦炙黄研末，每早酒调服三钱，吃完即愈。
●治已破瘰疬方
用砒，如米粒大，入破口内，以纸封之。神效。
●治颈上瘿瘤方　不痛不痒，俱是痰结。
川黄柏（细末，一两）　海藻（细末，一两）
二味合匀收贮。每用五分，放手心上，以舌舔之。一日三五次，即消。
●痰核　用鲫鱼，同山药捣烂涂之。
●治瘰疬秘方　此方甚奇，世秘不传，既擅神效，何妨共知。但大人瘰疬，方可用此。
自以合媾之精，当即接，涂之神效。溃烂者甚妙，只可行一二次。此方出自《续回生集》。

肩手部  ***************************
肩下曰膊。膊下对腋处曰臑。臑尽处为肘。肘当臂腕，肘以下为臂。臂掌交接处为腕。腕以上大指节后，如肥鱼隆起，统谓之鱼。大指属肺，肺脉自腋入臑，至大指出其端。食指属大肠，大肠筋脉皆起于食指。中指属包络，包络之脉自腋循臑入肘臂，至中指出其端。无名指属三焦，三焦筋脉，俱起无名指外廉。小指内侧属心，外侧属小肠。肩大小肠，三焦筋脉，俱至肩。肺筋结前髃，胆脉至肩上，膀胱筋结肩髃。
●治肩前面痛方　大肠经地位也。风热乘肺，肺气郁，其腑先病，所以肩前疼痛，宜通肺气，散风热。
防风（二钱）　川羌（二钱）　升麻（一钱五分）　柴胡（一钱五分）　桑皮（三钱）　贝母（三钱）　白蔻（一钱，去皮）　陈皮（一钱五分）
水煎服。若面白气短，加参、耆。
●治肩后面痛方　小肠经地位也。因感风热，气不行耳。
防风（二钱）　川羌（二钱）　藁本（一钱五分）　蔓荆子（一钱五分）　木通（一钱五分）
水煎服。若心血虚，加大剂四物汤。
●治肩背连臂痠痛方　甚则两手软痹，由痰饮流入四肢也。
陈皮（二钱）　半夏（二钱）　茯苓（二钱）　南星（一钱五分）　木香（一钱）　姜黄（一钱）　甘草（五分）
生姜三片，水煎服。若因肾水亏，筋骨失养，以致痹，宜服大剂六味地黄汤。
●治臂痛方
赤芍（一钱五分）　当归（三钱）　黄耆（二钱）　川羌（二钱）　防风（二钱）　姜黄（一钱五分）　甘草（一钱）　生姜三片水煎服。
●治臂痛不能举方　或痛无定处，由脾虚邪气相搏耳，脉必沉细。
党参（一钱五分）　炙耆（一钱五分）　白术（一钱）　当归（一钱）　陈皮（八分）　升麻（五分）　柴胡（七分）　桂枝（六分）　姜黄（一钱）　威灵仙（六分）　甘草（五分）
生姜三片，大枣三枚，水煎服。
●又方　治气血凝滞，臂痛不能举者。
姜黄（二钱）　赤芍（一钱五分）　当归（一钱五分）　海桐皮（一钱五分）　白术（一钱五分）　川羌（一钱）　甘草（一钱）　沉香（三四分，研末冲）
水煎服。
●治手肿痛，或指掌连臂膊痛。名曰手气。
当归（一钱五分）　赤芍（一钱五分）　黄耆（一钱五分）　姜黄（一钱五分）　川羌（一钱五分）　甘草（五分）　薄荷（五分）　桂枝（五分）
水煎服。
●手足生紫斑，白点枯厚破裂，名鹅掌风者。神效方。
白矾（三两）　皂矾（三两）　儿茶（五钱）　侧柏叶（八两生用）　苦参（二两）　甘草（一两）
先将患处，用桐油搽抹，再用桐油蘸纸捻点著，以烟焰薰之。片时，然后将前药煎汤，盛入净桶内，将手架上，以布盖之。勿令走气，热时薰，温时洗，洗至汤极冷，为度。忌七日，勿见汤水。
●治手发背方
烂柿饼（一个）　蜈蚣（一条）　雄黄（少许）
共捣烂，涂患处。
●大指蛇头
鸡蛋一个，加入雄黄，套指上，热则另换。
●罗疔　指头上初起水泡，或红瘰大痛。
橄榄核（切两段）
醋磨鸡毛涂，须二十馀日消。
●天蛇毒
用真盐卤熬开，乘热浸一周时，次日即愈。
●又治手指头天蛇疮
生鸭蛋（两个）　蜈蚣（一条）
将蜈蚣焙乾为末，用一半入蛋内，套在指上，候热时再换一个。
●指头肿毒痛甚者
用乌梅肉，合鱼鮓捣烂，封之极妙。
●手足忽如火燃起紫白黄泡　先用针挑破，太乙膏盖之。挑破又生者，内服
防风（二钱五分）　牛蒡子（一钱五分）　山栀（一钱五分）　石膏（二钱，煅）　黄芩（一钱五分）　苍术（一钱五分）　甘草（一钱五分）　木通（一钱五分）
水煎服。
●手足心肿　风也。用花椒盐醋和敷之。
●手热赤痒　两掌皮厚皱裂，皆肝脾血燥也。
薄荷（五分）　柴胡（五分）　当归（三钱）　白芍（三钱）　白术（二钱）　茯苓（二钱）　丹皮（一钱五分）　炒栀（一钱五分）　钩藤（五钱）　大熟地（五钱）
水煎服。
●治因提重物伤痛
潞党　甘草　黄耆　当归　白芍　熟地　陈胶　紫苑（各六分）　姜黄（五分）
黄酒一杯，兑水煎服。

脊背部  ***************************
肾脉主脊，大肠筋挟脊，心脉与脊里相贯，脾筋著脊，肾筋脉贯脊，膀胱筋脉挟脊。脊两旁曰膂，膀胱脉循膂，肾脉循膂。背上两角为肩解，小肠脉出肩解。肩解下成片肉为肩胛，大小肠筋脉俱绕肩胛。
●治背恶寒方
党参（三钱，去芦）　白术（二钱，土炒）　茯苓（三钱）　附子（五分，炮）　白芍（三钱，炒）
水煎服。
●防风通气汤　治受风热，肩背痛，小便数。
柴胡（一钱）　升麻（一钱）　黄耆（一钱）　防风（五分）　羌活（五分）　陈皮（五分）　党参（五分）　甘草（五分）　藁本（三分）　青皮（三分）　黄柏（一分）　白蔻（二分）
水煎服。此方虚人勿服。
●治肩背沉重痛　湿热所致。
川羌　甘草　黄芩　茵陈（各一钱）　党参（四分）　苦参　升麻　葛根　苍术　当归（各四分）　泽泻　猪苓（各六分）　防风（六分）　知母（六分）　白术（三分）
水煎服。
●先脊背痛后及肩　肾气上逆也。
乾姜（一分）　乾葛（一钱）　熟军（一钱）　枳壳（一分）　桔梗（二分）　苍术（二分）　升麻（二分）　白芍（七分）　陈皮（八分）　甘草（八分）　当归（四分）　半夏（四分）　白芷（四分）　小茴香（五分）　川椒（十粒）　茯苓（四分）
水煎服。
●虚弱心膈痛，牵引肋痛，走注及肩。　发汗人患此甚多，乃元气上逆也。
黄耆　人参　白术　茯苓　炙草　当归　川芎　白芍　熟地（各等分）　肉桂（减半）
水煎服。
●背心一点痛
麻黄（一钱）　陈皮（一钱）　乌药（一钱）　殭蚕（三分）　炮姜（三分）　川芎（五分）　枳壳（五分）　桔梗（五分）　白芷（五分）　炙草（五分）　羌活（六分）　茯苓（六分）　半夏（六分）
水煎服。
●跌打肩背痛
桂心（四分）　桃仁（六分）　羌活（二钱）　独活（一钱）　甘草（一钱）　川柏（五分）　麻黄（三分）　地龙（四分）　苏木（六分）　归尾（一钱）
酒水兑煎服。

胸肋部  ***************************
胸上两旁高处曰膺，胃脉到膺，胆筋系膺。结喉下曰缺盆，缺盆下曰胸，在膺之下，胸下曰[骨曷]骬，乃蔽心之骨也。心位在此，肺脉布胸中，肺筋结胸中，心筋结胸中，脾筋脉皆散胸中，肝脉上至胸，胆脉下胸中，肾脉入肺注胸中，胞络脉起胸中，筋散胸中。肩下曰膊，膊下曰臑，臑对腋。肺筋脉入腋，心小肠结腋，胆筋走腋，胞络脉抵腋。腋下为胠，胠下为胁。肝胆脉布胁，胞络筋脉挟胁。胁后为肋。脾筋结肋，肝筋布肋。胁之下为季胁。肺筋抵季胁，胆筋脉乘季胁。季胁之下为䏚。胆筋乘䏚。乳房属胃，乳头属肝。
●旋覆汤　治胸痛，常欲蹈压其胸，当未痛之先，但欲饮热汤水，病名肝著。
旋覆花（一钱）　枇杷叶（一钱）　川芎（一钱）　细辛（一钱）　赤苓（一钱）　前胡（一钱五分）
水煎服。
●胸痛短气　水气也。
苍术（三钱）　茯苓（二钱）　猪苓（二钱）　泽泻（二钱）　肉桂（一钱）
水煎服。
●胸痛痞塞　痰气也。
陈皮（二钱）　半夏（二钱）　茯苓（二钱）　甘草（五分）　食盐（一分）
生姜三钱，水煎服。
●痛不当心，横于胸间者。名为膈痛。
白蔻（五分）　炙草（一钱二分）　木香（七分）　厚朴（三钱）　砂仁（一钱）　丁香（一钱）　青皮（一钱）　陈皮（一钱）　香附（三钱）
加盐一分，姜三片，水煎服。
●又方　治同上。
牛黄（一分五釐）　狗宝（一分五釐）　麝香（一分五釐）　朱砂（五分）　沉香（五分）　赤石脂（一钱）　松香（煮化，入冷水中浸片时，再化再浸，三次为度，一钱）
共为细末，枣肉为丸，重四釐，用冷茶送下。
●肋痛走注有声　痰饮也。
半夏（二钱）　南星（一钱）　枳实（一钱）　赤苓（一钱）　橘红（一钱）　炙草（五分）　白芥子（一钱）
水煎服。
●右肋痛方　痰积气滞也。
姜黄（一钱）　枳壳（二钱炒）　桂心（一钱）　甘草（四分）　陈皮（二钱）　木香（一钱）　青皮（八分）　川甲（四片，炒）
水煎服。
●左肋痛方
枳实（二钱）　枳壳（二钱）　川芎（二钱）　柴胡（一钱五分）　陈皮（一钱五分）　白芍（一钱二分）　香附（一钱二分）　炙草（五分）
水煎服。
●左肋痛不移处　死血也。
桃仁　桂枝　芒硝　炙草（各一钱）　川军（二钱）　鳖甲　青皮　柴胡　川芎　当归（各八分）
水煎服。
●肋痛有块　食积也。
山楂（二两）　半夏　橘红　神麴　麦芽（各一两）　黄连　连翘　莱菔子（各五钱）　茯苓（一两）
共为细末，水打丸服，早晚各三钱，白水下。
●怒气肋痛
香附（五钱）　川芎（二钱）　当归（三钱）　柴胡（一钱）　青皮（一钱）
水煎服。
●跌扑肋痛
柴胡（一钱五分）　花粉（一钱）　当归（一钱）　红花（八分）　甘草（八分）　川甲（八分）　川军（三钱）　桃仁（二十个）
酒水兑煎服。
●胸膈隐隐微痛　是肾不纳气，气虚不生血也。
山萸　当归　五味子　山药　黄耆　川芎　木瓜（各一钱五分）　熟地（五分）　白术（五分）　独活（一钱）　枣仁（一钱）
水煎服。
●肋下一点痛　名千肋痛。是酒色所致也，难治。将前方多服亦可好，然须忌酒远色。
●肋痞塞
沉香（五分）　人参（一钱）　槟榔（五分）　白术　乌药　麦芽　神麴　紫苏　大腹皮　厚朴（各二钱）　诃皮（一钱）　香附（三钱）　姜黄　橘红　甘草（各八分）　三稜（四钱）　益智（四钱）　红花（八钱）　莪术（四钱）
共为细末，每服二三钱，白开水调下。
●乳肿硬先不痛后渐痛方
鹿角尖（煅存性，为末）
热酒调服两三服，即消。
●吹乳杂方
发灰　矾灰　陈香橼（各等分，酒调下）
●又　梳垢灰　发灰　鼠粪灰（各等分酒调下）
●又　雄羊粪，每粒改作三丸，面为衣晒乾，每服四十九丸，煮酒下尽醉，绵被盖睡。
●外治方　萱花根捣烂涂，或蒲公英捣烂涂，俱效。

脐腹部  ***************************
人心下有膈膜，前齐鸠尾，后齐脊骨十一椎周围著脊，所以遮膈浊气，不使上薰心肺，其名曰膈。十二经之脉，惟膀胱不贯膈，余皆能令膈疼。膈下为胃，上口在脐上五寸，上脘穴分，即上焦也。脐上四寸为中脘，即中焦也。肺脉起中焦在此，脐上二寸为下脘，即胃下口属下焦。膈下为胃，上口曰贲门，在脐上五寸。脐上二寸为胃，下口曰幽门，传入小肠。心脾筋结脐，胃之筋挟脐，肝脉抵小腹。
●开郁道气汤　治一切腹痛。
苍术（一钱）　香附（一钱）　川芎（一钱）　白芷（一钱）　茯苓（一钱）　滑石（一钱）　栀子（一钱）　神麴（一钱炒）　陈皮（五分）　炮姜（五分）　甘草（三分）
水煎服。
●神验丹　治胃脘痛。
乳香　没药　木香　朱砂（各等分）
共为细末，每服二钱，姜汤调服。
●铁门闩　治胃气疼如神。
元胡　莪术　良姜　五灵脂　当归
各等分，每服或一钱或二钱，至多以三钱为度，用好陈醋，温热一杯调服。
●游山散　治胃气痛仙方
诗云：草果元胡索，灵脂并没药，酒调服三钱，一似手拈却。
上四味，等分为末，每服三钱，温酒调下，不拘时服。
●治胃疼方
淡豆豉五钱，煎汤半茶锺，服之立愈。
●治胃脘大痛方
大栀子或（七九）个炒焦，用水二锺，煎八分，加生姜汁二三分，服之立愈。
●治胃气冷痛方
白砂糖五钱，生姜一片，熬水热服。
●治冷气抢心，一发即死，及久患心腹痛方
蓬莪术（二两，醋炒）　木香（一两，煨）
共为末，每服五分，醋汤调下，从发时服至好后两三日，一日服三四次。
●大小男女一切心气疼
马兜铃一个，灯心烧存性为末，温酒调服立效。
●胃脘血气疼
红花一大撮，水二锺，煎一锺服。
●心如刀刺，口吐清水有虫。
生艾杵汁一大碗，先半日勿吃晚饭，次日五鼓，先细嚼烧肉于口内，切勿吞下，口中水入肚，虫闻香则头向上矣，良久饮艾汁，立时打下虫出。
●神效散　治心疼作酸，及水停心下，作声如雷，口眼歪斜，不省人事。
胆矾（一分）
为末，温黄酒送下，以吐尽痰为度。
●治虫闹心痛　牙关紧闭，势将欲死。
老葱白五茎，去皮及须，捣取汁，灌入喉中。如牙紧难开，用乌梅泡水，擦之自开。随灌麻油四两，但得下，咽即苏，少顷虫积皆化成黄水而下。
●治中恶心腹痛
宰白毛乌骨鸡，覆心口上即瘥，即死亦以此法治之。要骨俱黑者良，如鬼击，用血涂之。或滴口中俱妙。
●治心疼方
真芝麻油一锺，煎熬极滚，入烧酒一小杯，乘热饮。
●治心疼方　牙关紧闭，欲死，是因虫之所致者。
用老葱白五茎，去皮及须，捣烂取汁，用匙送入咽喉下，随灌真香油四两，但得下咽即苏，少顷虫积皆化黄水而下，极效。
●治腹紧急疼痛，不辨何症。　男妇并治。
用食盐炒热，以布裹熨之。其效如神。
●治卒然肚现青黑色，　不拘大人小儿。此乃血气失养，风寒乘之。所变怪形，真危恶之败症也。急用大青叶烘燥，研细。每服一钱五分，以好酒调下，黑退即愈。此起死回生之方也。
●治绞肠痧方　此症，夏日最多，肚腹急疼，唇指青黑者。是感受痧气。然要看四肢弯弯处有青筋现露，急用针刺出恶血，立刻疼减。或用青铜钱沾凉水、香油各半，将前后心胸腹腰背筋骨缝处，及四肢弯弯处俱细细刮出痧子形来，疼痛即解大半，再用透明白矾研末，每服二钱。用生冷水熟热水各半杯，兑匀调服，即愈。切忌姜汤茶叶大荤小米，及一切热饮热食，与诸生物。总之病愈后，要将肚腹多空几个时辰才好，直待甚觉饿时，方食放冷稀粥，且此症务要辨明，倘是阴症。小腹疼者，万不可用此法治。
●治阴症小腹疼方　预用生黄豆令病人嚼之，不知豆味。且细将本人问明，夜间有无房事，房事后或食生冷，或受外寒否。
枯白矾（枣子大，一块）　带须葱白（切，一寸长，三个）　胡椒（按病人岁数一岁一粒）
用男孩吃之乳，量兑共合一处，捣做成一大丸，放肚脐上，一炷香时，疼痛即止。忌生冷要紧。
●又治阴症神方
白明矾（一分）　胡椒（二分）　芒硝（一分）
共为细末，用盐醋调和，摊男左女右手心，紧合阴处，盖暖出汗即愈。其效如神。
●又治阴症方名回春散
歌曰：一钱白矾八分丹，（即黄丹。）二分胡椒细细研。芒硝一分共四味，陈醋和来手内摊。男左女右合阴处，浑身出汗透衣衫。阴症此方如神效，不遇真人不与传。（病甚重者宜加料治之。）
●又治男妇房事后中寒肚疼方
用生姜、葱白同捣烂，热酒冲服，强睡片时，汗出即愈。如疾甚者，再另用葱白头捣烂炒熟，摊脐上，以艾火灸之，鼻尖出汗即愈。
●纯阳救苦汤　治男妇阴症神效
大黑豆（三合，炒熟）　生姜（大块约重二三两，切片用）
水三碗，煮片时，去姜豆，取汤服，汗出即愈。
●华佗救苦方　治寒中三阴，口噤失音，四肢强直，挛急疼痛，状似中风，及厥逆，唇青囊缩，无脉卒倒，尸厥脱阳等症。急用葱白一握，微捣烂炒热，用布包熨脐下，以三包更替熨之。甚者，再用艾火灸气海、关元二三十壮，脉渐出，肢渐温，乃可生也。
●又治腹疼方　不拘寒热并效。
胡椒（四十粒）　绿豆（四十粒）
同研细碎，用滚酒浸服，疼痛立止。
●又　治小腹疼，诸药不效者。用妇人油发烧灰三钱，酒调服。

腰胯臀股部  ***************************
肝脉入腰，肾脉入腰，膀胱脉抵腰。膀胱脉贯臀，筋结于臀。臀下曰股。股肉属脾，筋属肝，骨属肾。股之内侧曰阴股，脾肝肾，三经筋脉俱循阴股。
●六合散　治腰痛因寒者，百试百验。
羌活　独活　大茴香　小茴香　杜仲　当归（各三钱）　加破故纸二钱亦好。
黄酒一碗，煎露一宿，次早空心温服，立愈。
●又　治腰痛因虚者，三服立愈。
杜仲（五钱）　故纸（四钱）　萆薢（三钱半）　当归（二钱半）　续断（二钱）　牛膝（二钱）　狗脊（二钱）　木瓜（一钱五分）　炙草（五分）
引用胡桃肉一两五钱，一半同煎，一半嚼食，下药。酒煎，加盐一捻服。戒房事。
●又　治腰痛因风者，痛牵两足，左右无常处。
独活（二钱）　桑寄生（二钱）　杜仲（二钱）　牛膝（一钱）　细辛（一钱）　秦艽（一钱）　茯苓（一钱）　防风（一钱）　川芎（一钱）　当归（八分）　白芍（八分）　地黄（八分）　甘草（八分）
水酒兑煎，冲桂心一钱，研细末服。
●治腰痛因气滞者
潞党（一钱五分）　川芎（一钱五分）　桔梗（一钱五分）　白术（一钱五分）　白芷（一钱五分）　陈皮（一钱五分）　枳壳（一钱）　乌药（一钱）　炮姜（一钱）　甘草（一钱）
水煎服。
●治腰痛因闪挫跌伤者
大茴香（一钱）　山甲（一钱）　元胡（一钱）　黑丑（五分）　陈皮（五分）　炙草（五分）　木香（八分）
共为细末，黄酒调服二钱，一日服三次。如不效，是有滞血，服后方。
●治腰痛因跌坠瘀血或大便不通
川军（二钱）　全归（二钱）　牛膝（二钱）　杏仁（二钱）　赤芍（一钱）　红花（一钱）　生地（一钱）　羌活（一钱）　川芎（一钱五分）　桂枝（三分）
水酒兑煎服。
●又治闪挫腰痛方
神麴用拳头大一块，火烧通红，淬黄酒一碗内，少顷去神麴，饮黄酒即愈。
●又六合散　治腰痛因寒因虚，伛偻不能步履。
杜仲　肉苁蓉（制）　巴戟（洗）　小茴香　补骨脂　净青盐（各一钱，共为细末）
用羊腰子二个，以竹刀剖开，散药末在内，仍合住，外用熟面包好，微火煨熟，好酒送下，日食一服。
●治胯疼因湿寒者
苍术（一钱）　白术（一钱）　炙草（一钱）　茯苓（二钱）　炮姜（二钱）　橘红（二分半）　丁香（二分半）　白芍（四分）　青皮（四分）　槟榔（四分）
水煎服。
●治胯痛因湿热者
川柏（一钱，盐炒）　泽泻（七分）　苍术（一钱）　杜仲（七分）　白芍（七分）　牛膝（七分）　威灵仙（七分）　木瓜（七分）　陈皮（七分）　甘草（二分）　水煎，调乳香，没药（各去净油，研细末各二分。）
●补胯丸　治久痛属虚者。
黄耆（五钱）　独活（五钱）　牛膝（五钱）　秦艽（五钱）　桑寄生（五钱）　石斛（五钱）　潞党（一钱五分）　小茴香（一钱五分）　木瓜（一钱五分）　全当归（七钱半）　苍术（七钱半）　杜仲（七钱半）　大熟地（一两）　肉桂（一钱五分）
共为细末，炼蜜合丸，梧桐子大。每服四五钱，用温黄酒送下。
●治臀痈初起，红赤肿痛，重坠大便秘。
川芎　当归　防风　赤芍　苏木　连翘　花粉　皂针　红花　黄芩　枳壳（各三钱）　川军（一钱五分）　乳香（五分，去油）
水煎服。
●臀痈已成托里排脓方
黄耆（二钱）　当归（一钱）　川芎（一钱）　银花（一钱）　皂针（一钱）　川甲（一钱）　甘草节（一钱）
水煎，入黄酒一杯服。
●两胯合缝处结肿，名鱼口便毒方
归尾（三钱）　甘草节（三钱）　川军（三钱）　川山甲（三片）　殭蚕（一钱）　黑丑（一钱）　木鳖子（三个）
水酒兑煎服。俟便利四次后，食凉稀粥以补之。
●又方　治同上。名九龙丹。
儿茶　血竭　乳香（去油）　巴豆（去皮油）　木香（各等分）
共为细末，用蜂蜜合丸，如绿豆大。每服九丸，热黄酒送下。甚者两服必消。
●又屡验奇方　治同上。
金头蜈蚣一条（要全，研细）。同生鸡蛋一个，从一头打开指顶大一孔，将蜈蚣末入内，用银簪搅匀，外用水湿纸厚裹之。向火内烧熟。晚睡时就热黄酒食之。至次日周身欠爽，如重感冒病样，勿恐。过一日即愈，疙瘩已全化矣。
●治股痛因脾湿者
白术（三钱炒）　防己（三钱）　牛膝（三钱，浸）　川附子（一钱，炮）
水煎，冲肉桂（一钱，研末），沉香（五分，研末），炒盐一捻服。
●治股痛，筋拘挛者。是肝肾受寒。
大熟地　山萸　山药　丹皮　泽泻　茯苓块　附子　肉桂　川膝　车前子
水煎。冲沉香（五分，研末），炒盐一捻，服。
●治股里面名阴股痛者
柴胡（一钱五分）　白芍（五钱）　当归（五钱，洗）　白术（三钱，土炒）　茯苓（三钱）　丹皮（一钱，洗）　炒栀（三钱）　青黛（一钱）　薄荷（五分）　龙胆草（五分）
水煎服。


卷之三  ——————————————————————————————————————————————————————————————————————————————————————————

前后二阴  ***************************
脾胃筋聚阴器，肝筋脉结阴器，肾筋结阴器。后阴肛门，是肺与大肠所主之地，肛门后尾骨尖，名尻尾，系胆筋结处。
●治　小便不通，点滴不能出，急闷特甚，心烦意燥，口渴，因心火亢极者。
莲子青心（一钱）　麦冬（一两）　茯苓（五钱）　车前子（三钱，夏布包煎）
水煎服。
●治　小便不通，眼睛突出，面红耳热，口渴烦躁，因膀胱火盛者。
王不留行（五钱）　泽泻（三钱）　白术（三钱）
水煎服。
●治　小便不通，少腹作胀，然不疼痛，上焦亦不烦躁，口亦不渴，舌亦不干，繫命门火衰，膀胱之气不化者。
大熟地（一两）　山萸（五钱，蒸）　山药（五钱）　茯苓（五钱）　丹皮（三钱）　泽泻（三钱）　川附子（一钱，炮）　肉桂（二钱，研细冲服）
水煎服。
●又方　治小便不利，服利水药不效，服此方即效。
升麻（一钱）　柴胡（一钱）　黄芩（一钱五分）　黄连（一钱五分）　黄柏（一钱五分）　山栀（二钱）　青皮（一钱五分）　木通（一钱五分）　通草（五分）
水煎服。
以上四方，皆治小水不通方也。因心火、膀胱火，或命火衰，或三焦与肝火、小肠火盛者。若夫淋沥闭癃之症，宜开郁行气，养血滋阴，则用此　琥珀散　甚效。
川郁金（一钱，捣）　青皮（一钱五分）　木通（一钱五分）　牛膝（三钱）　全归（五钱）　大生地（一两）　黄柏（三钱）
水煎，调琥珀（研末），一钱服。
●又治小便不禁方
山萸肉（五钱）　五味子（三钱）　当归（五钱）　白芍（五钱）　益智仁（三钱）　大熟地（八钱）　炒黄柏（二钱）
水煎服。
●又　治妇人咳嗽，即有溺出者。
潞党（三钱）　麦冬（五钱）　白术（三钱）　当归（三钱）　柴胡（二钱）　黄芩（二钱）　青皮（一钱五分）　五味子（一钱五分）
水煎服。
●又　治小便出血，溺管痛不可忍者。
淡豆豉（五钱）
水煎汤，温服。
●又湿郁白浊方　凡少年思欲不遂，相火郁结，兼受湿热，致有此症。以川军三钱，裹入无馅馒头内蒸熟，晾燥，炒研细末，以生白酒调下即瘥。
●又一方　用六一散，凉开水调服三钱，日服三次亦愈。并治小儿溺尿如米泔者，减半服之，立效如神。（六一散，是六两滑石，一两甘草，同研末。）
●又治白浊方　欲过所致。
益智仁（二钱）　川萆薢（三钱）　石菖蒲（一钱五分）　乌药（一钱五分）　茯苓（三钱）　甘草（一钱五分）
水煎服。
●又治赤浊方　虚热所致。
远志肉（一钱五分）　石菖蒲（一钱五分）　黄芩（一钱）　骨皮（一钱）　茯苓（一钱）　炙草（一钱）　石莲子（一钱）　车前子（一钱）　麦冬（一钱）　党参（一钱）　黄耆（一钱）
水煎服。
●又治小便利如泔汁方　肾虚所致。
桂心（一钱）　白石脂（二钱）　牡蛎（二钱，煅）　菟丝子（二钱）　黄瓜藤根（一钱）
共为细末，每服一钱，日三服，用大麦汤调下。
●又治思虑过度，神不安，遗精白浊方
远志肉（两半）　茯神（一两）　人参（六钱）　酸枣仁（五钱）　牡蛎（五钱）　五倍子（五钱）　枯矾（五钱）　龙骨（五钱，煅）
共为细末，枣肉为丸，梧桐子大。每服三钱，麦冬汤下。
●猪肚丸　治一切遗精。
白术（五两，土炒）　苦参（三两）　牡蛎（四两，煅）
共为细末，用雄猪肚一个，入药末在内，煮烂放石臼中共捣为丸，梧桐子大。每服三钱，日三服，白开水送下。
●又治　虚损遗精，或兼筋骨痠软，或兼盗汗皆效。
山药（二两）　枸杞（二两）　黄耆（二两）　石莲肉（二两）　知母（二两，盐炒）　黄柏（二两，盐炒）　五味子（二两）　菟丝（二两）　茯苓（二两）　人参（两半，去芦）　琐阳（一两，酒洗酥炙）　蛤粉（二两）　沙苑蒺藜（二两）
共为细末，用白术（三两，土炒），山药（三两），水熬取汁成膏，和丸，梧桐子大。每服三钱，用淡盐汤送下。
●治　忽心有所动，寐即遗精。
黄柏（四钱）　砂仁（二钱）　猪苓（五钱）　茯苓（五钱）　黄连（五钱）　白芷（五钱）　益智仁（五钱）　甘草（一钱）
共为细末，用芡实三两，研末打糊为丸，梧桐子大。每服三钱，淡盐汤下。
●治　才睡即泄
龙骨（煅）　韭子（各等分）
共为末，酒调服三钱。
治遗精心神不定，方名　妙香散　。
龙骨（五钱）　益智仁（五钱）　人参（五钱）　茯苓（三钱）　远志（三钱）　茯神（三钱）　朱砂（一钱）　炙草（一钱）
共为末，酒调每服三钱。
●治　有所闻见，不待寐即出。亦用前妙香散方内，再加入
锺乳粉（五钱，炼）　阳起石（五钱，煅红，酒淬，放阴地上）　牡蛎（七钱，煅）　白石脂（五钱，瓦上煅红）
共为细末，用糯米饭糊为丸，桐子大。放土上一日出火毒，每服二钱，用人参汤放凉送下。
●保生丹　治梦遗效方。
枸杞（八钱）　熟地（四钱）　柏子仁（四钱，去油）　莲蕊（四钱，酒煮）　菟丝子（四钱）　芡实（四钱）　龙骨（二钱，煅）
共为细末，用金樱子（去净毛虫刺，用净肉），一两四钱，水煎浓汤，和炼蜜为丸，桐子大。每服三钱，白开水送下。
●治茎肿溺涩作痛方
萹蓄（四钱）　瞿麦（三钱）　滑石（二钱）　甘草（一钱）
灯心一子，水煎服。若便秘加大黄煎服。
●治阳茎挺胀方　甘草梢（二两）　黑豆（半升）
水煎浓汤，空心服。
●治肾漏　长硬不痿，精出捏之。则脆痒如针刺。
补骨脂　韭子（各一两）
研粗末，每服三钱，水煎服，一日服三次。
●治茎红热肿生疮
胆草（一钱）　连翘（一钱）　生地（一钱）　泽泻（一钱）　车前子（五分）　木通（五分）　归尾（五分）　山栀（五分）　川连（五分）　条黄芩（五分）
水煎服。便秘加大黄。
●治肿破溃烂作痛
胡连（一两）　黄连（一两）　芦荟（一两）　芜荑（一两）　青皮（一两）　雷丸（一两）　鹤蝨草（一两）　麝香（一钱）　木香（三钱）
蒸饼为丸，每空心服一二钱，白开水送下。
●治下疳腐烂银粉丹
锡（六钱）　朱砂末（二钱）
同炒至砂枯时，去砂，将锡化开，入水银一两，另用好粉一两，研细，卷在纸条内，点火烧尽，去灰用粉，同前药和匀，再入轻粉一两，共研极细，糁患上止痛，生肌收敛。须先用甘草汤洗净，后上此药。
●治　腐烂疼痛，及新肉已满，不能生皮。
靛花（一钱）　珍珠（二钱，用豆腐内煮）　轻粉（二两）
共为极细末。若下疳初起皮损，搽之即愈。若日久烂者，用甘草水洗净，用猪脊髓调搽。诸疮不生皮，干糁亦好。
●治　妇女阴户肿痛。肝家之湿热所致也。
当归（一钱）　白芍（一钱）　川芎（一钱）　生地（一钱）　山栀（一钱）　黄连（一钱）　连翘（一钱）　胆草（一钱）　柴胡（六分）　泽泻（六分）　木通（六分）　滑石（一钱）　芦荟（五分）　防风（八分）　甘草（三分）
引加淡竹叶一捻，灯心一子，水煎服。
●治　妇女阴中作痒
杏仁（去皮尖）　轻粉　水银（铅制）　雄黄（各一钱）
共为末，每用五分，以枣肉一枚和丸，用绵裹，留绵头在外。先用威灵仙　苦参　蛇床子　归尾　狼毒　鹤蝨草（各三钱）　水熬汤，入猪胆汁二枚，乘热先薰后洗，洗后即将绵裹药丸，安入阴中。每将小便时取出，溺完再安入。一日一换，以愈为度。至重者。亦不过五七丸。然内要每日煎一剂凉血汤服。
●凉血汤　此方汤药，日服一剂，又可以治妇女阴中痛如淋症者。
当归　川芎　白芍　生地　山栀　黄芩　黄连　木通　柴胡（上各一钱半）　茵陈　胆草　知母　麦冬（上各一钱）　甘草（五分）　川军（三钱，便秘者加入，利者去之）
引用淡竹叶三分，灯心一子，水煎服。
●治女人阴吹方　前阴放空如撒屁之声，名为阴吹，胃气下泄也。
猪板油（八两）　乱发（用鸡子大一团，以肥皂水洗净）
放铁勺内，火上熬至发烊，分两次服。此方可兼治男女黄疸。
●治　大便气秘，欲下不下，名阳秘，脉数能食者。
当归（五钱，洗）　麻仁（三钱，研）　枳壳（二钱，炒）　槟榔（三钱）　木香（一钱）　陈皮（二钱）　杏仁（三钱，炒研）　刺蒺藜（五钱）　酸枣仁（五钱，研）
水煎服。
●治　大便粪结，阴液不足，肠燥肛裂，名阴结，脉沉迟，不欲食者。
当归（五钱）　桃仁（二钱）　麻仁（三钱）　琐阳（五钱）　肉苁蓉（五钱）　刺蒺藜（三钱）　酸枣仁（三钱）
水煎，调猪脂（三钱），生蜂蜜（五钱），服。
●又　有风秘症，大便时声如裂帛，壅塞不快者。
即将前治阳秘方内，加防风、紫苏叶（各一钱五分），煎服。
●又　有似秘非秘症。年高人，久病人，多有之。因津亏血短耳。
熟地（八钱）　山萸（四钱）　山药（四钱）　茯苓（三钱）　泽泻（三钱）　丹皮（三钱）　琐阳（五钱）　肉苁蓉（五钱）　人参（一钱五分）　黄耆（一钱五分）
水煎，匀两三次温服，一日服一剂。
●治　大便出溺，小便出粪，名交肠病。
好阿胶（二钱，炒珠）　白术（一钱二分，土炒）　茯苓（一钱二分）　猪苓（一钱二分）　泽泻（一钱二分）　广缩砂（八分）　藿香（一钱六分）　白蔻（四分，去皮）　公丁香（四分）　檀香（四分）　广木香（四分）　炙草（一钱六分）
水煎，调肉桂末一钱二分服。
●治　痔初起肿痛
用皮硝一把，煎浓汤，热薰温洗，再用一烘热旧布鞋底垫坐，再用猪大肠煮烂，蘸蜜空心徐徐食之。如此法连治七日，自愈。
●治　便血及痔疮
乌梅（好醋煮烂，去核，半斤）　百草霜（即锅底烟煤，刮下用，研末，三两）　胡黄连（四两，用猪大肠一节装好，两头以绵缚固，在饭锅内蒸，以肠烂为度，去肠晒乾，研细末用）　以上三味共捣成膏，再作丸桐子大。每日清晨服三钱，白开水送下，一料即愈。
●治　痔疮疼痛
胡黄连研，用鹅胆汁调敷之。
●治　穿肠痔漏。诸痔皆效。
水安息香（要真的）
每日早晚用少许涂之，十数日即愈。
●治　痔漏，兼治牛皮癣。
黄蜂窝（一个，内有蜂子者方有力）　明矾（研细末）
以矾填满蜂窝，用微火煅之，俟窝内矾滚透，窝亦成灰，研细，以香油调搽患处。
●痔漏仙方
圆眼肉（四两）　川黄连（一钱）　犀角尖（二钱）　白矾（二钱）
共捣为丸，如桐子大，朱砂为衣。每空心时即服七八粒，茶水任下。
●治男妇久痔不痊，翻花疼痛难忍方
番木鳖（一个）　冰片（七釐）
用极粗碗底，以热水研汁涂之，即愈。（每月涂一次。）
●又方　用真象牙（研细末）　豆腐皮水泡软，裁成小块，包五包，每包二分，早起空心喝豆腐浆一口，送一包，连服五包，约每日服象牙末一钱，连服十日，能多服更好。
●内痔不出　先用温水洗净肛门，随用吐津调。
生草乌　枯矾（五钱）　刺蝟皮（一钱，烧灰存性）　麝香（五分）　冰片（二分）　食盐（三钱，炒）
研细末，调三钱，填入肛门片时，痔即出，去此药，上后药。
痔出后再用此药
白芨（三钱）　石膏（三钱）　黄连（三钱）　冰片（二分）　麝香（二分）
共研细末，以鸡子清调成膏，围护痔外边，再上后药。
围护妥再用此药涂疮顶上
白矾（二两）　蟾酥（二钱）　轻粉（四钱）　砒霜（一两）　天灵盖（煅红，水淬七次，用四钱）
共为末，入铁窝内盖好，盐泥封固，炭火煅二炷香时，俟冷开出，研末，磁瓶收贮。每日辰午申三个时辰，搽三次，临搽先用温水洗净，将四围涂前药，再用此药搽顶上，连搽七八日，看痔枯黑坚硬裂缝，待其自落，然后用后药。
痔枯黑裂缝时，以此药洗之。
黄连　黄芩　黄柏　栀子　川军　防风　荆芥　槐角　苦参　甘草（各一两）　朴硝（五钱）
分三次，水煎洗。痔真落，再上后药以收功。
痔落孔窍不收，上此生肌。
乳香　没药　海螵　黄丹　赤石脂　龙骨　血竭　熊胆　轻粉　麝香　冰片　珍珠
研极细末，早晚搽二次，盖膏渐敛，兼服补药，半月收功。
外痔亦可照此法，除生草乌、刺蝟皮方不用。以下四方，皆按次第施治皆好。然均宜忌房事百日。
●治脱肛方
先用肥皂水洗，再用五倍子研细末，涂以绢托而上之，连治十次。
●治大便内穀道作痒方
先用雄黄，和艾叶烧烟燻之，日熏一次，连熏三次，再用蜣螂七个，预于五月五日收，临用去足翅，炙焦为末，合新牛粪五钱，肥羊肉一两炒香，共捣如膏，丸如莲子大。炙热以新绵薄裹，纳穀道中半日，少吃饭，即大便虫出，三五次全愈。
●治肛门肿痛方
木鳖肉（五个）
研如泥，安盆内，以沸汤冲洗之。另用少许涂肿处。
●治尻骨处肿痛将欲成疮方
当归（二钱）　白芍（一钱）　川芎（二钱）　生地（二钱）　柴胡（一钱六分）　黄芩（一钱六分）　知母（一钱六分）　川贝（一钱六分）　泽泻（一钱）　地骨皮（一钱）　甘草（一钱）
生姜三片，水煎服。
●治尻骨处已成疮方
潞党（二钱）　黄耆（二钱）　白术（二钱）　陈皮（二钱）　茯苓（二钱）　当归（二钱）　生地（二钱）　丹皮（一钱）　甘草（二钱）　沉香（一钱）
水煎服。
●治尻骨处疮破不收口方
党参（二钱）　黄耆（二钱）　白术（二钱）　茯苓（二钱）　当归（二钱）　生地（二钱）　杜仲（二钱）　山萸（二钱）　丹皮（二钱）　桂心（一钱）　白附子（一钱）　甘草（一钱）
生姜三片，大枣三枚，水煎服。
治穀道前，肾囊后生疮，名悬痈，又名骑马痈。　验方。
金银花（四两）　蒲公英（二两）　天花粉（三钱）　全当归（二两）　生甘草（一两）　好人参（五分）　川大黄（五钱）
水煎服。此方颇效，莫嫌分两大。连服三四剂，即可全愈。

腿膝足脚部  ***************************
肝脾肾三阴，统乎下体。膝属肝脾肾，足肚名腨，属膀胱。外臁属足三阳，内臁属足三阴。足大指外侧属肝，内侧属脾。中指属胃。第四指属胆。小指属肾。足根属膀胱肾。足心属肾。
●三因胜骏丸　治下部一切痛，兼治鹤膝风。
当归（洗）　天麻（煨）　牛膝（浸）　枣仁（炒）　熟地　防风（各二两）　附子片（一两，炮）　木瓜（四两，洗）　全蝎　槟榔　萆薢　肉苁蓉（制）　故纸　巴戟（洗）　苍术（各一两，炒）　川羌　炙草　木香　乳香（去油）　没药（各五钱，去油）　麝香（一钱）
共为细末，蜜丸桐子大。每空心服三钱，盐酒送下。
●雷火针法　治一切腿痛。
乳香　官桂　血竭　丁香　麝香（各六分）　杏仁（一分四釐）　真蕲艾（一两）　木香（六分）　沉香（四钱）　檀香（四钱）
各为粗末，捲纸捻，用香油蘸点著吹灭，照穴道针之。
●治　膝盖处痿软无力，或痛如针刺。
熟地（八钱）　山萸（四钱）　块苓（三钱）　泽泻（三钱）　山药（四钱）　丹皮（三钱）　牛膝（三钱）　车前子（三钱）
水煎服。
●治　下体痿病。手足痿软无力，百节纵缓不收，下身瘦弱不能步趋，及手足战摇不能握物，此血虚内热故也。
潞党（一钱五分）　黄耆（一钱五分）　黄连（一钱五分）　黄柏（一钱五分）　麦冬（一钱五分）　生地（一钱五分）　五味子（七分）　白术（一钱五分）　白茯苓（一钱五分）　陈皮（一钱五分）　当归（一钱五分）　猪苓（一钱五分）　泽泻（一钱五分）　甘草（一钱）　升麻（七分）　柴胡（八分）　神麴（一钱）
水煎服。
●又丸药方　治同上。
苍术（四两，炒）　黄柏（四两）　牛膝（二两，浸）　归尾（二两，洗）　龟板（一两，炙）　虎胫（一两，炙）　防风（一两）
共为细末，面糊丸，桐子大。每服三四钱，姜汤加盐少许下。
●治臁疮久不愈方
用兽医剷下驴蹄片，砂锅炒黑色存性，研末，湿则干上，干则油调上。
●又治臁疮效方
用油纸一张，上洒乳香末二钱五分，双折了阔一寸，仍复竖折三折，以线扎两头，用甘草一两二钱，水三碗，将药纸入内，煮数滚取出，解开，再以轻粉一钱，洒乳香上，贴在壁上阴乾，随患之大小，剪而贴之。三日一换，如贴后无水出，不换自愈。
●治脚气初起身痛便结先服方
当归（一钱）　枳实（一钱）　羌活（一钱）　独活（一钱）　防己（一钱）　酒军（一钱半）
水煎服，大便利，再服后方。
●治脚气后方
党参（四分）　苦参（四分）　升麻（四分）　葛根（四分）　苍术（四分）　炙草（一钱）　酒芩（一钱）　茵陈（一钱）　羌活（一钱）　当归（五分）　知母（五分）　猪苓（五分）　泽泻（五分）　白术（五分）　防风（五分）
水煎服。
●槟苏散　治脚气过热，肿痛冲心，坐卧不得。
槟榔（一钱）　桑白皮（一钱）　赤苓（一钱）　木通（一钱）　杏仁（七分半）　百合（七分半）　苏叶（一钱）　软前胡（七分半）　紫苑（七分半）　甘草（七分半）
痛加木香，肿加大腹皮，发热加大黄、黄芩，生姜三片，水煎服。
●治脚后跟痛方
牛膝（一两）　薏米（两半）　苍术（七钱半）　杜仲（五钱）　黄柏（五钱）　当归（五钱）　石斛（五钱）　川萆薢（五钱）　木瓜（五钱）　秦艽（五钱）　木通（五钱）
共为粗末，分作三四付，水煎空心服。
●治脚心痛方
槟榔（二钱）　陈皮（二钱）　木瓜（二钱）　吴萸（一钱六分）　紫苏（一钱六分）
水煎服。
●治脚底板红肿热疼方　症名脚隐。敷药效方。
大蒜头（量用）　食盐（大约蒜用一两，盐用三钱许）
捣成泥，敷一夜即愈。
●治脚指缝肿烂方
用土墙上白螺蛳壳煅研，如有五钱，加枯矾二钱五分，冰片二分五釐，共研细搽之。
●治　脚痛如火燎，从足跗热至腰胯。
苍术（二两，炒）　黄柏（一两，酒炒）　牛膝（酒浸）　当归（酒洗）　萆薢　防己　龟版（各五钱，酥炙）
共为细末，蜜小丸。每服三钱，白水下。
●治鸡眼疼方
地骨皮　红花
各等分，研极细末，敷患处。
●治妇人两足痛方
当归　熟地　白术　牛膝（各一两五钱）　川芎　苍术（各七钱五分）　白芍　茯苓（各一两）　防风　羌活　独活　南星　天麻　木瓜　防己　虎胫　没药（各五分）　乳香（二钱五分）
共为末，酒糊丸，桐子大。服三钱，白水下。
●治妇女脚丫作痒方
枯矾（五钱）　石膏（三钱，煨）　轻粉（三钱）　黄丹（三钱）
共为细末，温汤洗净，搽之即愈。
●治脚底起泡方
凡行远路，足底起泡疼痛，用水调白面涂之，一夜即平。又法：用萝卜子（炒，研末）　白矾末各等分，铺鞋袜底上，即行远路，永不作痛。
●治　脚趾脱疽。此症发于脚指，渐上至膝，色黑内陷，痛不可忍，逐节脱落，亦有发于手者。
土蜂房（煅，研细末）　好醋调搽，应手而愈，真仙方也。须内服保脱汤，其方
薏米（三两）　茯苓（二两）　白术（一两）　车前子（五钱）　桂心（一钱）
水煎空心服，要连服十剂，永无后患。
●治　脚丫潮烂
凡脚指丫缝，感受湿气，红赤肿痒，搔之疼痛，似如烂腐，步履难行。用乌柏嫩叶，水浸软，抹燥，嵌贴丫内，立时痛止收燥而愈。如女子脚臁上，所受湿气，忽起白泡，痛烂，亦以此贴之，即可止痛。

皮肤部  ***************************
●治麻症效方　非痒非痛，肌肉之内如小虫乱行，按之不止，搔之愈甚，如麻之乱者然。
枳壳（三钱，炒）　半夏（三钱）　防风（三钱）　羌活（二钱）　木通（三钱）　橘红（六分）
引加猪牙皂角（五分），生姜（一两），水煎服。在手臂，加桑枝。在腿足，加牛膝。方内再加殭蚕更妙。病减时，多服补中益气汤。
●治木症效方　不痒不痛，自己肌肉，如他人肌肉，按之不知，搔之不觉，如木之厚者然。
阿胶（三钱，炒）　当归（五钱，洗）　桃仁（一钱五分）　红花（一钱五分）　肉桂（一钱五分）　川附子（七分，炮）　乌药（二钱）　木香（一钱）　木通（三钱）　川山甲（三钱，炙）
引加猪牙皂角五分，黄酒一杯，兑水煎服。病减时，多服八珍汤。
●治浑身麻木方　先服此。
当归　川芎　白芍　茯苓　桔梗（各八分）　苍术　白芷　厚朴　陈皮（各六分）　枳壳（七分）　麻黄　半夏（各四分）　肉桂　乾姜　桂枝　甘草（各三分）
引用葱白一寸，生姜三片，水煎服。
●治浑身麻木方　后服此。
当归　茯苓（各一钱）　川芎　熟地　陈皮　半夏　羌活（各七分）　白芍（八分）　党参　秦艽　牛膝（各六分）　桂枝（三分）　防风（五分）　柴胡（四分）　炙草（四分）　白术（三钱，土炒）
生姜三片，水煎服。
●治　口舌麻木，吐痰涎，或身麻有痰者。
黄连（五分）　半夏（一钱）　蒌仁（一钱）　黄芩（八分）　茯苓（一钱）　桔梗（六分）　枳壳（六分）　陈皮（五分）　天麻（八分）　细辛（五分）　南星（一钱）　甘草（五分）
血虚加当归。气虚加党参。生姜三片，水煎服。
●治痹症方　痹者，闭而不通也。初因元气内虚，外为风寒湿三气所袭，不能随时祛散，久则成痹。风气胜者为行痹，寒气胜者为痛痹，湿气者为著痹，此三痹也。又有五痹，筋屈不伸为筋痹，血凝不流为脉痹，肌多不仁为肉痹，重滞不举为骨痹，遇寒皮急为皮痹。此方统治诸痹，但直按症加减。
羌活　川芎　防风　苍术　秦艽　红花　肉桂　细辛　续断（各等分）
筋痹，加木瓜、柴胡。骨痹，加独活、泽泻。肉痹，加茯苓、陈皮、木香、砂仁。脉痹，加菖蒲、茯神、当归。皮痹，加紫苑、杏仁、麻黄。水煎服。
●治流注症方　或四肢关节处，或胸腹腰臀处，或漫肿或结块，以此方治之。未成即消，已成即溃。
陈皮（一钱）　半夏（一钱）　苏叶（一钱）　茯苓（一钱）　青皮（一钱）　乌药（一钱）　全归（一钱）　黄耆（一钱）　川芎（一钱）　赤芍（一钱）　桔梗（一钱）　枳实（一钱）　防风（一钱）　木香（一钱）　大腹子（一钱）
水煎服。外用生葱捣烂炒热，贴患处，冷则易之。
●治湿痰流注神验方
用姜黄母子（是大姜黄身上小钉子是也。）
为末，用小红枣去核，将末入内填平，再用丝绵扎紧，塞鼻孔内，男左女右，再随量饮醉，盖暖出汗，不拘已溃未溃，皆效。
●治结核症方　不拘周身何处，皮里肉外，如豆如榛，或如贯珠者。皆以此方治之。
薄荷　柴胡　当归　白芍　茯苓　白术　炒栀　丹皮　甘草（各等分）
在上部，加升麻、紫苏。在下部，加牛膝。
水煎，日服一剂，连服二三十剂，更好。
●治皮肤起疙瘩搔痒方　如血风疮症，服之亦效。
黄芩（二钱）　防风（二钱）　荆芥（二钱）　元参（五钱）　沙参（三钱）　连翘（三钱）　紫苏（八分）
水煎服。
●又　治皮肤搔痒非常。
当归（二钱，洗）　白芍（二钱）　生地（三钱）　川芎（一钱五分）　天冬（三钱）　麦冬（五钱，去心）　白蒺藜（三钱，去刺）　殭蚕（二钱，炒）　蝉蜕（二钱，去足）　蒡子（一钱，炒研）　威灵仙（一钱）
引用桑嫩枝二三钱，水煎服。外用苍耳、地肤子、浮萍，水熬汤浴之。
●又治皮肤疼痛方
桑白皮（二钱）　乾葛（一钱）　柴胡（一钱）　枯芩（一钱）　元参（一钱）　地骨皮（一钱五分）　天冬（一钱五分）　麦冬（一钱五分）　木通（四分）　甘草（四分）
引用葱白三寸，生姜三片，水煎服。取微汗。
●治　遍身红紫斑点，色若葡萄。
羚羊角（一钱五分）　防风（一钱五分）　麦冬（一钱五分）　元参（一钱五分）　知母（一钱五分）　黄芩（一钱五分）　甘草（五分）　牛蒡子（一钱五分，炒研）
水煎服。
●治　皮肤枯燥，如鱼鳞状者。
用牛骨髓，真酥油合炼一处，每日空心热酒调二三钱。
●治赤白游风方　皮肤间或赤晕如霞，或白晕如绵，游走不定，有时瘙痒，得风则游行，遇怒亦流动。
大熟地（八钱）　山萸（四钱）　山药（四钱）　丹皮（三钱）　块苓（三钱）　泽泻（三钱）　五味子（一钱五分）　紫背浮萍（四钱）
水煎服。
●治疥如神方
巴豆一两，微炒去壳，合麻油蓖子三两，同捣极烂，用磁罐收贮。遇有患疥者，必须长过一月之后，临睡时用两手中指，各挑药一指头肚互相涂在两手心，内封将两心背擦匀。已不见药形，只有药味耳。然后将周身用此药手细细摸擦之。切忌头脖以上及小便处，与妇女两乳处，不可见此药。男子忌两处，妇女忌三处，千万不可著手。擦完将手用白布包裹严密再睡，次早先用水洗净手，再另用水净面，如此摸擦三晚，将周身俱表出如痱子形即愈矣。
●仙拈散　治男女远年风湿，血风皮蛀，寒湿浸淫，流水发痒，搔之疼痛，两腿肌肤黑肿，似溃未溃，或时热烘麻木等症。
寒水石（三两，另研）　飞滑石（三两，另研）　蛇床子（四两，炒）　鳖甲（五两，炙）　白薇（四两，炒）　地肤子（四两，炒）　白芷（三两，晒）　川大黄（五两，酒炒）　白藓皮（三两，炒）　百部（三两，生蒸，再炒）　樟脑（临用时加入同研）
共为细末，以麻油调搽，一日一换，不可用水淋洗，不可燥抹，直待结靥退后，方可净洗，一月可愈。如黑影未退，须搽百日，才能断根。此方神应，不可泛视。

内科随录  ***************************
●纯阳救苦丹
藿香（一两）　菖蒲（一两）　砂仁（五钱，粒）　苍术（一两）　栀子（八钱，炒）　远志（八钱）　半夏（一两，京）　木香（五钱）　青木香（五钱）　腹皮（一两）　紫苏（五钱）　神麴（五钱）　柴胡（八钱）　白矾（一两）　玉金（五钱）　茯神（二两）　陈皮（一两）　当归（二两，全）　川芎（五钱）　木通（八钱）　木瓜（二两）　厚朴（五钱）　香附（八钱）　黄芩（一两）　麦冬（二两）　羌活（五钱）　独活（五钱）　青黛（五钱）　枳壳（五钱）　杏仁（一两，去皮尖）　川连（五钱）　雄黄（五钱）　生地（二两）　防风（一两）　桔梗（八钱）　苦梗（八钱）　泽泻（八钱）　甘草（五钱）　黄柏（五钱）
以上三十九丸，务拣买道地药材，共研极细末，炼蜜为丸，每重二钱，好朱砂为衣。大人病重者，每服不过四丸，病轻者二丸。小儿十岁以外者一丸，十岁以内者半丸，周岁内外者，用一丸，烧黄土水泡开，灌饮十分之三四。兹将各病症，用引开后。
治妇女胎前，用当归汤下。产后用红花汤下，或桃仁为引亦可。催生佛手三钱汤下。
治妇人临产不下，用酥龟板汤下。便血用阿胶汤下。胎漏用阿胶汤下。
治妇人不能生育，用当首汤下。红白崩症红症，用白狗尾花汤下。白症，用红狗尾花汤下。
治妇女行经腹痛，用艾叶汤下。症瘕，用红花茨菇根汤下。
治妇女乾血劳症，用真红花汤下。血虚，用当归红花汤下。
治幼童幼女，风续天花、痘疹等症，用姜葱汤，加朱砂送下。痘疹不出，用三川柳汤下。
治小儿急慢惊风，食积胃热，脾虚等症，用烧黄土浸水化服。
治疯癫因痰，用蜜陀僧为引。若邪魔，用肥皂子一枚，烧灰同朱砂送下。
治疯疾，加生麝香一二釐送下。瘟疫，用雄黄五分送下。
治寒嗽，用姜汁为引。喘嗽，用杏仁七个去皮尖煎汤下。劳嗽，用老米汤送下。
治久嗽，用杏仁七个，红枣三枚，为引。伤寒，用防风紫苏汤下。内热，用竹茹为引。
治心口闷，用砂仁汤下。头疼，用荷叶汤下。腰疼，用杜仲汤下。腿痛，用木瓜牛膝汤下。
治遗尿，用覆盆子煎汤下。尿粪结尿，用盘龙草，愈旧愈佳，煎汤下。结粪，用麻酱搅水送下。
治膈症，用开元钱醋酥煎汤下。此钱用荸荠切片同嚼下。吐血痢疾，姜葱汤下。
治疮疾瘰疬疥癣，无名肿毒，用菊花连翘汤下。疟疾，姜葱汤下。或贴十一节腰骨上，愈热愈速好。
治劳伤黄病蛊症，用姜葱汤，加地骨皮瞿麦送下。偏正头疼，用药为饼烤热，贴两太阳穴即愈。
治各种胃气疼痛，用豆蔻一枚，杵碎，烧酒浸兑，生姜汁送下。
治小肠疝气攻心疼痛，用川练七个汤下。若气卵用茴香汤下。如暴得，用川连砂仁汤下。
治夏令受暑，山岚瘴气，自汗盗汗，翻胃呕吐，单双乳蛾喉闭，食积，水积，酒积。
治怔忡，中湿，肿胀，腹痛，脱肛，牙疼耳聋，暴发火眼，寸白虫，破伤风。
治溺河轻生，手足冷痛，疯狗咬伤，以上未经注引各症，俱用烧黄土浸水送下。
●神应普济丹
川大黄五两（一酒制，一姜制，一盐浸，一白矾浸，一浸酒，浸透，九蒸九晒）　元参（净三两，盐水浸透）　紫苏（三两，净末）　葛根（三两）　柴胡（三两）　香薷（三两）　连翘（二两五钱）　羌活（二两）　白芷（二两五钱）　防风（二两）　荆芥（二两）　黄芩（二两，生一半，酒炒一半）　藿香（二两）　枳壳（二两）　天花粉（二两）　薄荷（一两五钱）　赤芍（一两五钱）　生草（一两五钱，麸炒）　威灵仙（一两，酒炒）　细辛（六钱）
以上共为细末，用嫩青蒿尖捣汁，和陈仓米糊为丸，重三钱，随症用引，开列于后。
时行瘟疫，斑点紫黑，舌唇紫黑，急用生大黄二三钱，石膏一二钱，煎引。
斑疹名红布者。多肿咽喉，此九死一生之症也。速用牛蒡子三钱，乌梅二钱，青黛三钱，桔梗三钱，甘草一钱，煎汤齐饮，再以此药为引，泡丸服之。
头痛发热无汗，葱姜引。
身热有癍点，而发疹者，升麻引。
时行瘟疫，大头瘟者，牛蒡子、青黛引。
疟疾，常山、草果引。
疟疾，水泻腹痛，木通引。
孕妇身热发狂，麦冬、竹叶引。
凡伤寒发热恶寒者，葱姜引。
●急救时疫良方　专治天行时疫，不及周时之症。
天竹黄（二两）　人中黄（二两）　殭蚕（一两）　全蝎（一两，去钩）　防风（二两）　荆芥（一两）　当门麝香（一钱）
以上各研细末，水发为丸，椒核大。男妇每服二十粒。十岁以外，十二粒。孩子六粒，姜汤送下。孕妇忌服。
凡此症初起，发寒发抖，或嘴唇内有块如疔，或耳根后作痛，或肛痛，或气喘作呕，六脉微细，筋骨疼痛麻木，其象不一。遇此症，急将前药服下，切勿睡倒。速挑手脚，头背胸肋，痧筋之处，如已挑无血，急将老姜、晚蚕沙擦之。再挑放，有血出，便可无害。此症一起即治，方可无事。如迟则难挽回矣。再此药一时不能即办，而此症起发甚速，不能久待，望信善君子，预合施送。
●十香返魂丹
公丁香（二两）　木香（二两）　乳香（二两）　藿香（二两）　苏合香（二两）　降香（二两）　海沉香（二两）　安息香（一两）　麝香（一两）　香附（二两）　诃子肉（二两）　殭蚕（二两）　天麻（二两）　玉金（二两）　蒌仁（二两）　礞石（二两）　甘草（四两）　建莲心（二两）　檀香（二两）　朱砂（二两）　琥珀（二两）　京牛黄（一两）　冰片（五钱）　大赤金（三百张）
共为细末，甘草膏兑白蜜为丸，重一钱，金衣蜡皮封固。
治男妇痰嗽中风，口眼歪斜，牙关紧闭，昏晕死去，或诸风狂乱。
见鬼神自言自语，或哭登高，姜汁送下。
行人夏月中暑，卒晕死者，香茹汤送下。
喜怒哀乐，七情所伤死者，灯心汤化下。
夜梦，怔忡，不寐，神魂游荡，重复又卧，醒后不知人事，灯心汤金子送下。
孕妇怀胎七八九月，忽然死去，此为胎晕，人参朱砂汤送下。
孕妇胎哭有声，胎动，莲子心汤送下。
男妇大小人如醉，赤金姜汤送下。
小儿急慢惊风，天吊仰视，口吐痰沫，手足抽吊，薄荷灯心汤送下。
男妇交合，脱阳脱阴死者，升麻汤送下。
●万应太平丹
南星　木香　细辛　羌活　硼砂（各五钱）　冰片（二钱）　蟾酥（三钱）　沉香　檀香　香橼　白芷（各一两）　佛手（二两）
上药俱为细末，切勿火烤，择天医日，设香案，虔合和匀，以磁瓶收贮，勿令泄气。
此丹专治一切风寒时疫，胸膈不开，胃气疼痛，四时痧胀等症，嗅之立效。兼治小儿急慢惊风，痰迷厥症，用化州橘红汤送下，腹中如响，立刻回生。治赤白痢疾，以玫瑰膏拌之，开水送立止。以上诸症，效验如神，幸勿轻视，虔制奉送，孕妇忌服。
●立止泻痢散
茅山苍术（八两，土炒）　川厚朴（八两，姜汁炒）　砂仁（一两）　陈皮（八两）　炙甘草（三两）　藿香（二两）
以上六味，研极细末。
此药专治染受四时不正之气，腹泻红白痢疾，头痛身热，胸胁胀满，伤食停饮，呕吐恶心，疟疾邪秽，山岚瘴气等症，每服二钱，或三钱，用开水冲半盅温服，其效甚速。
●塘西痧药方
凡痧胀痰厥，猝中寒暑，不省人事，及惊风险症，牙关紧急者，只以四五丸，研末吹入鼻内即苏，再服六七丸即愈。
茅山苍术（三两，色黑而小而朱砂点者为佳，米泔水浸软，切片晒乾，为末）　丁香（六两，不拘公母，为末）　明天麻（三两六钱，切片，焙乾为末）　锦文大黄（六两，切片，晒乾）　麻黄（三两六钱，去节，细锉，晒乾）　蟾酥（九钱，好烧酒化，舌舐即麻者为真）　麝香（三钱，上好者）　甘草（二两四钱，去皮，微研）　雄黄（三两六钱，透明，细研，水飞）　朱砂（三两六钱，细研，水飞，为衣用）
上药十味，各研细末用，五月五日午时，或择天医吉日，于净室中虔制，以蟾酥烧酒化为丸，如药末不能胶黏，酌和以糯米浆丸，如萝卜子大，用朱砂为衣。晒乾磁瓶收贮。朱砂为衣，将两碗对合，用手抛掷，使药丸在内磨荡，自能坚实而光。
中暑头痛眼黑，及绞肠腹痛，一时闭闷不省人事，及斑痧等症，先用二丸，研细吹入鼻内，再将三丸，纳之舌下发麻，阴阳水或凉水送下。
中寒骤然腹痛，阴阳反错，睡卧不宁，转筋吞泻，手足厥冷，且吐泻不出，猝然难安者。治法如前。
山岚瘴气，夏月途行，及空心触秽，口噙三丸，邪气不侵。
感冒风寒，恶心头痛，肚腹饱胀，及风痰等症，治法如前。
痈疽疔毒，及蛇蝎毒虫所伤，捣末，好酒调敷立效。
小儿发痘不出，闭闷而死，及痰涎壅盛等症，用药二丸，研末吹入鼻内即苏。
●急救痧气丸　一名截痧丹。
真茅山苍术（米泔水浸三日，炒，研末）　嵮乾蟾酥　腰面雄黄（另研细）　丁香（另研细）　枯骨广木香（微烘，勿炒，另研细）　飞滑石（另研细）　辰砂（水飞过，另研细，以上各一两二钱）　麝香（三分，要取真原麝黄香佳）
上将诸末和匀，再碾千馀下，以烧酒浸烊，蟾酥捣为丸，如芥菜子大。每服三丸，阴阳水下。痧重者，加二丸。
凡修合完备，于太阳旺时，晒热，盛大碗内，上盖瓦盘，乘热摇颠，丸色光亮，用瓶盛贮，备用，勿令泄气。


卷之四  ——————————————————————————————————————————————————————————————————————————————————————————

内科  ***************************
●观音大士救苦神膏
偏正头风，左患贴左，右患贴右，正患贴印堂，兼卷条塞鼻孔中，服甘草水。
眼科七十二症肿痛，将耳上角针刺出血，贴上。星翳膜倒睫，迎风流泪，将膏药卷条，左患塞左鼻，右患塞右鼻中，常服甘草水。
喉咙三十六症，单蛾双蛾，喉半喉风，贴喉上，口含甘草水，要速效将膏含化吞下，不服甘草水。如喉肿闭急，将银针刺破肿处，吐出黑血，再吞膏药。
牙疼贴上即止，不服甘草水。
诸般疼痛，均贴患处，服甘草水。
中风瘫痪，左患贴左，右患贴右，服甘草水。不省人事，痰声如锯，作丸开水送下，其痰立下。如牙关紧闭，用乌梅擦牙即开，作条塞鼻中，真有起死回生之功。
痨瘵贴夹脊穴、尾间穴、肚脐，服甘草水七日，劳虫尽死。咳嗽吐痰，贴前后心，仍服清痰降火补药。此膏能攻病，不能补虚，不可吞服。
臌胀，水臌，气臌，血臌，俱贴肚脐丹田，勿服甘草水。
噎膈，气膈，食膈，俱贴胃口，肚脐，常服甘草水。如要速效，作丸服之，不服甘草水。
哮喘咳嗽，贴前后心，丹田，饮甘草水。如痰甚气塞不通，作条塞鼻中，或作丸吞服，不服甘草水。
大便闭，小便闭，俱贴肚脐，服甘草水自通。如数日不通。危在旦夕，作丸送下，少腹用葱捣敷，立下，不服甘草水。
伤寒时疫，贴肚脐、前后心，饮甘草水，一俟汗出而愈。五六日不大便者，作丸吞下，便解而愈。
疟疾一日二日三日俱贴肚脐，服甘草水。如发过四五次者，作丸早晨服下，饮热酒数杯，即日便止，不可服甘草水。如背发热发寒，贴前后心。
妇人赤白带下，贴脐下丹田，服甘草水。
各种痢疾，贴胃口、肚脐。四五日不愈，红用龙眼壳核七个打碎煎汤，将膏药作丸送下，白用荔枝壳核七个打碎煎汤，将膏药作丸送下。红白兼者，龙眼荔枝壳核同用。
妇人难产逆生，胞衣不下，作丸热酒送下，立刻便生。产门小腹，煎甘草汤，频洗，不可服。
小儿惊风翻目，上气痰喘，气塞不通，作条塞鼻，贴一膏于脐上，服甘草水。如急极作丸服之，不服甘草水。
小儿诸疳贴肚脐上，口疳贴牙床，不服甘草水。
妇人经闭不通，贴丹田、脐下，如病久作丸服之。小腹上用甘草末调葱汁敷之，不服甘草水。
血块痞积，贴脐处，并贴痞上，饮甘草水。人健壮者，作丸日服，便泄下矣。疔疮内服外贴，饮甘草水。发背各痈疽毒，不必剪头，贴患处，服甘草银花水，未成者消，已成者溃，溃者拔脓生肌。神效。
臁疮脚气，摊上反贴，上盖以纸，用带缚定，一日洗换，十日愈矣。
大肠风下血，梦遗白浊，俱贴脐下，服甘草水。
小肠疝气，有一股掣引小腹上痛者，贴痛处，再用葫芦巴、大小茴末，冲酒服。
痔漏内则卷条插入，外则贴之。再用象牙末调鸡蛋清，开水冲服，日三钱，半月全愈。
跌打损伤，贴患上，服甘草水。如重者。用透骨草，捣甜酒糟，内服外敷。
丸子痒如已溃烂，贴之拔脓生肌。倘未破者，不可贴，恐出头也。
孕妇勿贴。
●膏药方
大黄（一两）　香附（七钱）　三稜（一两）　羌活（八钱）　厚朴（七钱）　芫花（七钱）　蜈蚣（十条，酥）　桃仁（七钱，研）　生地（一两）　白芷（八钱）　槟榔（七钱）　黄柏（八钱）　大戟（八钱）　蛇蜕（五钱）　巴豆（八钱，研）　牙皂（八钱）　杏仁（七钱，研）　细辛（七钱）　麻黄（八钱）　黄连（五钱）　甘遂（二两）　川乌（一两）　莪术（一两）　枳实（八钱）　独活（七钱）　防风（七钱）　全蝎（七钱，去钩）　草乌（七钱）　元参（七钱）　甲珠（七钱）　萆麻子（二两，研）　花粉（七钱）　五倍子（七钱）　当归（一两五钱）　木鳖子（二两）
道地药材，照方称配，用真香油六斤，浸磁盆内五日，炭火微熬，候药色枯黑，滤滓，加入净黄丹三十六两，陀僧末四两，搅匀不住手，至滴水成珠，即停火微温，加入好肉桂末八钱，即成膏矣。
●宣化丸　即景岳百顺丸也。
治一切阳邪积滞，凡气积血积，虫积食积，伤寒实热，闭结，并痢疾腹胀，初起疼痛，里急后重，饮食不下等症。
锦纹大黄（切片，以好酒伴匀安饭锅上蒸过，再晒，照式以九次为度）　牙皂（炒微黄，凡用大黄一斤，皂一两六钱）
上依法制共磨为末，以蒸饼打糊为丸，或开水捣丸，或炼蜜为丸，俱可。每服或用三分，或五分，或一钱，或二三钱。量人虚实，随宜斟酌加减。或投煎剂同煎，或用滚汤吞送，或随症用引经汤送。
●解毒六郁丸　凡妇人有儿食乳吹气，其奶胀硬作痛，或发寒热，速以真广皮一两，煎汤调服一丸，顷刻消散。
治气郁，血郁，痰郁，火郁，食郁，湿郁。六者之中，以气为主，气行则郁散矣。兼治男妇触受时行湿热之气，壅于四肢脉络，发为痈肿，焮热疼痛溃腐，及臁疮赤痛等症。
香附（醋炒）　苍术（米泔水浸炒）　抚芎　神麴　栀子（炒黑）　陈广皮　花粉　黄芩
上各等分，磨末，炼蜜为丸，每丸重三钱。如遇各证，每日早晚，用白滚汤各调送一丸。忌食猪肝发物。
●白薇煎
治箭风痛，俗名鬼箭打。或头项、肩背、手足、腰䏚、筋骨疼痛，遍身不遂等。尝见乡人用针挑起疙瘩，或微出血，其痛暂缓，过日复发，愈挑而痛发愈勤。此方一服即愈，永不再发。
东白薇（二钱）　泽兰叶（三钱）　穿山甲片（一钱，炒黄，研）
上以好酒煎服。尝揣此症，不过辛苦劳力之人，气血不足，适受外感风邪，壅郁脉络不通，自易作痛，即使挑出微血，略通一处，所谓通则不痛也。余处未通，随后复发。余制此方，端行血络，通瘀透邪，奏效快捷。凡遇此症，毋忽视焉。
●子龙丸　一名妙应丸。即陈无择《三因方》中之控涎丹也。
治人忽患胸背手足腰项牵引疼痛，走易不定，或手足冷痹，气脉不通，此乃痰涎在胸膈上下，误认瘫痪，非也。并治喉中结气，状似梅核，倏有倏无，冲咽闷绝，乃遍身或起筋块，如榴如慄，皮色不变，不疼不痛，但觉痠麻，或自溃串烂，流水如涎，经年不愈，有若漏疮。此乃痰结经络所致，常服此丸，自能全愈。
甘遂（浸去绿水，一日一换，七日为度，晒乾，去心，研细，听用）　大戟（去皮，晒磨，忌用火炒）　白芥子（炒）
上药各等分为末，以神麴糊丸，梧桐子大，或蜜丸亦可。临卧时以淡姜汤送下五七丸，至十丸。痰过者，加数丸。脚气，加槟榔、木瓜、松枝、卷柏。惊痰，加朱砂、全蝎。惊气成块，加甲片、鳖甲、延胡、蓬术。热痰，加芒硝。寒痰，加胡椒，丁香，乾姜，肉桂。
李时珍曰：痰涎为物，随升随降，无处不到。入心则迷成癫痫。入肺则塞窍为喘咳，背冷。入肝则膈痛乾呕，寒热往来。入经络则麻痹疼痛。入筋骨则牵掣钓痛。入皮肉则瘰疬痈肿。陈无择《三因方》，并以控涎丹主之，殊有奇功。此乃治痰之本，痰之本，水也。湿也。得气与火则结为痰。大戟能泄脏腑水湿，甘遂能行经隧水湿，直达水气所结之处，以攻决为用，白芥子能散皮里膜外痰气。惟善用者，能收奇也。
●五香丸　专能消食消水，消积消痰，消痞消滞，消肿消疼，消血消痢，消虫消隔，消胀消闷。一切有馀之症，服此即可消化。并治痰迷心窍。每付七八分，或一钱，姜汤送下，临睡一付，次早一服。药料寻常，功效甚大。奉劝乐善之人，修合施送，所费无多，其福德则甚大也。
五灵脂（一斤）　香附米（一斤）　黑丑（三两）　白丑（二两）
共为细末，一半微火炒熟，一半生用，再和匀，好醋为丸，如萝卜子大。
●醒迷至宝丹　治痰迷心窍，痴呆颠狂，不论新久甚效。
胆南星　生枣仁　远志肉　茯神　柴胡（各三钱）　川贝母　半夏曲（各二钱）　广陈皮　缩砂　甘草　广木香（各一钱）
共为细末，蜜丸梧桐子，朱砂三钱共为衣，每清晨开水送下三四十丸甚效。
●又方　治猪羊癫疯，时常跌倒，不省人事，竟成废人。连服数付，即可除根。
皂矾（一两，煅红）　鱼胶（一两，切断，面炒）　铅粉（一两，炒黄）　朱砂（三钱）
共研极细末，每早空心，用陈酒调服三钱。
●又抱胆丸　治诸般疯狂癫痫，痰迷心窍等症神效。
川郁金（一两）　天竺黄（一两）　雄黄（五钱）　白矾（三钱）
上为细末，用不落水猪心血捣匀为丸，如桂圆肉大。每日以石菖蒲五分，煎汤调送一丸，药用朱砂为衣。
●遇仙丹（即走方，鼎窜之一。）
治邪热上攻，痰涎壅盛，反胃吐食，十隔五噎，齁喘酒积，虫蛊积，血积气块，诸般痞疾，疼垫痛肿，或大小便不利，或妇人女子面色萎黄，儿胎症瘕，食吞铜铁银物之类，悉皆治之。五更时用冷茶送下三钱，天明看所下之物，此药有病去病，有虫去虫，不伤元气，不损脏腑，功效不能尽述。小儿减半，孕妇忌服。
白丑（炒，令半生，取头末，四两）　白槟榔（一两，炒）　铃儿茵陈（五钱，炒）　牙皂角（五钱，去皮核，炙用）　蓬莪术（五钱，醋炙）　京三稜（五钱，醋炙）
上依法制末和匀，以醋和糊丸，如绿豆大。依前法服之，大便行过之后，随以温粥啖之。忌食他物。
●礞石滚痰丸　治实热老痰，怪症百病。汪訒庵曰：风木太过，剋制脾土，气不运化，积滞生痰，壅塞上中二焦，回薄肠胃曲折之处，谓之老痰。变生百病，不可测识。非寻常药饵所能疗也，此丸主之。
青礞石（一两）　沉香（五钱，研末）　川军（八两，酒蒸一次，研末）　黄芩（八两，炒，研末）
上将青礞石打碎，用焰硝一两，同入瓦罐盐泥封固，晒乾，火煅两日，石色如金为度，研细和诸药末，水捣为丸，如绿豆大。每服三分，姜汤送下。量人虚实，加减分数。服后仰卧，令药在胸膈之间，除逐上焦痰滞，不宜饮水行动。但礞石煅过无金星者，不堪用。且须预先煅好，愈陈愈佳，新煅恐硝毒未净。
●止嗽散　治诸般咳嗽，即伤风不醒，脉非细数，未成弱症，悉皆治之。
桔梗（炒）　荆芥（炒）　紫苑（饭上蒸一次，再炒）　百部（饭上蒸一次，再炒）　白前（饭上蒸一次，再炒，以上各用八两）　甘草（三两，炒）　陈皮（四两，水洗去白，炒）
上共为细末，每服三钱，临睡时开水调下。初感风寒，生姜汤调下。
●青矾散　治湿热黄疸，目睛指甲遍体尽成黄色，身体懒倦，胸腹饱闷，食下即胀等症。服此一料，即能退黄，肚飢思食。至重者，服两料除根。
真青黛（筛去石灰，用一分）　洁白明矾（五分六釐）
共研极细，分作七付，每早空心用鸡蛋一个，去黄沥青，调服一付，药完病愈。
●又治黄病神方
皂矾（八两）　面（一斤）
上二味，合作饼，入火煨焦，为度。
苍术（六两，米泔浸）　厚朴（六两，去皮，姜汁炒）　陈皮（六两）　甘草（六两）　川椒（十两，去闭口者及目）
共为末，用枣肉三斤，核桃肉三斤，同捣成膏，和丸桐子大，每服三钱。初服觉香，至愈时，则闻药臭矣。
●追风散　治大人小儿，或纵食瓜果生冷之物，以致胃寒生虫，肚痛面黄肌瘦，唇生白点可验。发作时叫号疼楚，食下即吐，或呕涎沫，甚则晕厥。凡食甜物，其病立发。
黑丑（取头末一两五钱）　白丑（取头末，一两）　槟榔（一两五钱）　鹤蝨（一两）　雷丸（一两）　史君子（去皮，切片，三十个）
共为细末，筛细重罗，每服五钱，五更以沙糖和水调服，至日中时，其虫必从大便而出。隔五日再照法服一次，其根永断。凡服此药，要在上半个月虫头向上方效。
●黄金丹　治霍乱吐泻，或绞肠疼痛，一切暑痧症候。
黄连（二两四钱）　酒芩（二两一钱）　泽泻（三钱）　香附（三钱）　广皮（三钱）　乾姜（二两一钱）　公丁香（二钱）　川贝（六钱）　砂仁（三钱）　槟榔（六钱）　木香（六钱）　芥穗（三钱）　前胡（六钱）　麦芽（三钱）　荜茇（三钱）　车前子（六钱）
为末，醋合丸，一钱重，每一丸，或两丸，至重者三丸，用新汲凉水调下。
●治疟疾初起两三次方
广皮（一钱）　半夏（一钱，姜汁煮）　茯苓（一钱）　威灵仙（一钱）　厚朴（八分，乳拌炒）　苍术（八分，米泔浸炒）　柴胡（八分）　黄芩（八分）　广青皮（六分）　槟榔（六分）　炙草（三分）　如兼头痛加白芷（一钱）
姜三片，井水河水兑煎，飢时服。
若三四次后，犹未愈者，服第二方。
何首乌（二钱，生用）　广皮（八分）　茯苓（八分）　白术（一钱，土炒）　当归（一钱）　威灵仙（一钱）　知母（二钱）　柴胡（八分）　黄芩（八分）　炙草（三分）　鳖甲（二钱，醋炙脆，研粉）
姜三片，井水河水兑煎，将好时加入黄酒一杯，再煎一滚，空心服。此方妙在补泻互用，虚实得宜。不用人参、黄耆，屏去常山、草果，平平无奇，却有神效。即极弱之人，极重之病，十剂之后，立有起色，但不可加减一二。
●久疟全消方
威灵仙（一两）　蓬莪术（一两，醋炒）　炒麦芽（一两）　生首乌（一两，晒燥）　金毛脊（八钱）　青蒿子（五钱）　飞黄丹（五钱）　川甲片（五钱，水煮透炒）　炙鳖甲（五钱）　如小儿服加鸡肫皮（五钱，炙）
共为细末，用山药粉一两，饴糖一两，兑滚水一小碗，捣匀丸，如绿豆大。每服三钱，小儿二钱，或一钱。俟半飢时用姜汤送下，半料即全愈矣。
●治痢疾神效方
黄连（一斤）　生槐米（二斤）　枳壳（斤半，炒）　黄芩（二斤）　白芍（三斤）　槟榔（一斤）　广木香（一斤）　甘草（一斤）　川柏（二斤，酒炒）　厚朴（一斤，去粗皮）　桃仁（斤半，去皮尖）　归尾（半斤，酒炒）　川军（一斤，酒炒）　神麴（一斤，炒）
共为末，陈米糊为丸，桐子大。每服三钱或四五钱，早晚服两次，白开水送下。若欲服汤剂，即将斤改为钱。
●又治红白痢疾效方
杜仲（炒）　槟榔　厚朴　红曲
上药四味，如用各一钱，红枣即用一两，如各二钱，红枣即二两，共用水煎服。
●龙虎丸　此方未曾试过，传方人说其效非常。治一切吐血症，可保全愈。
龙骨（煅）　虎骨（煅）　川芎　当归（洗）　桂圆肉（煮烂，捣膏）　熟地（煮烂，捣膏）　砂仁　木香　山楂　破故纸（盐炒）　防风　广皮　酸枣仁（炒）　杜仲（炒炭）　菟丝子　黄芩　贯众（炒炭）　白蒺藜（各四两，炒）　川膝（浸）　煅石膏　神麴（炒）　川贝（去心）　木通　甘草（各二钱）
上为细末，用方内桂圆膏熟地膏合炼蜜为丸，三钱重。每日早晚各服一丸，用藕汤送下。
●秘制兔血丸　治吐血，及男妇一切咳血，弩血，便血，溺血，崩漏带下，产后恶露不行，或行血不止，或老妇倒开花症，并皆治之。连服三付即愈。但此药不可见日月灯火三光，及妇人手。病好后忌房欲，腥辣、生冷百日。
藿香（二两）　乳香（两半）　沉香（两半）　木香（一两）　母丁香（四两）　麝香（四钱）
共为细末，必于腊八日用活兔血，以手就荞麦面，再沾老酒为丸重五分，用无灰老酒送下，或一丸或二三丸，斟酌用之。
●治吐血成斗，命在须臾回生方
贯众（为末，五钱）　黑头发（五钱，瓦上煅，研末用）　侧柏叶（要用多多，以凉水浸透，捣烂，取汁一碗）
入末于汁内，隔汤煮一炷香时取出，加童便一茶锺，黄酒一小钟，徐徐饮之神效。
●又方　治同前
干藕节　炒黑蒲黄　黑头发（瓦上煅，各三钱）
共为极细末，用白开水调服立止。
●治咳嗽吐血方
木耳（炒黑）　槐米（炒黑）　荆芥（炒黑）　炒黑蒲黄（各一两）
共为末，每早用米汤调服三钱甚效。
●黄疸吐血　病后身面俱黄，吐血盛盆，诸药不效者，服此方。
用田螺十个。
水漂去泥，捣烂露一夜，五更取清汁服二三次，即血止黄退而愈。
●治便血奇方
黑荆芥（一钱五分）　苦参（一钱五分）　归身（二钱）　黄连（一钱）　莲蓬壳（一个）
水煎服，四五付即愈。
●妊娠吐血
马屁勃五分，研末，浓米汤调服即止。
●治气臌气胀方
以萝卜子二两研末，再以生萝卜捣烂，和子共绞取汁，将广缩砂二两，浸于汁内一宿，捞起晒乾，再浸再晒，七次为度，研为极细末，每服一钱，米饮调下立效。
●又方　治同前。
以姜汁炒远志肉（五钱）
水煎服，下气通即愈。
●治噎隔方
糖坊内榨过头造之糟一斤，加生姜四两，共捣烂做作薄饼，晒乾磨末，磁罐盛贮。每早以开水调服二钱，其味最美，兼可泡汤，供客代茶。
●又治隔气方
朱砂　牛黄　木香　蜣螂　川贝　沉香　元明粉　青黛（各二分）
共研匀，每服三分，以万年青根汁，三白酒各半杯，服一次开关，三次全愈。
●治噎隔神效方
猪肺管（四两）　旧罗底（罗面用日久者，一个）　鲜藕（四两，无鲜时干藕节，亦可用）
以上三味，用砂锅烧灰研细，用姜汁白霜糖各一两。初服吐者，再三服之神效。服后忌各色豆十馀日。
●许学士痛风方　治历节诸风走痛立效。
川乌（拣大者，去皮，用两个，烘燥，研末）　黑豆（二十一粒，炒）　全蝎（二十一枚，水洗）　地龙（五钱，焙乾，去泥）　麝香（二分五釐）
共为细末，粉糊九，绿豆大，每服十丸，温酒送下。
筋骨疼痛，似或绊紧　神效方
紫背浮萍　菖蒲根（三钱）　当归（二钱）
黄酒煎服，出汗即愈。
●神效九分散　治跌打损伤，无论青肿，错折破烂皆效。
马前子（四两，去毛皮）　麻黄（四两，去节）　乳香（四两，去油）　没药（四两，去油）
上四味各研细，再合研极细，收磁瓶内，勿令泄气。遇有受伤人，即与准九分服下，以无灰老酒调。（药力甚大，服者万不可过九分。）外伤处破者干上。若未破止见青肿，用烧酒调涂。服药后如觉胸中发闹，周身发麻，此是药力行动，勿恐。若受伤甚重，服后不见动静，过一个半时辰，再用无酒灰调服九分。再服后仍无动静，再过个半时辰，再服九分，如此敷服，无论何样重伤，皆能起死回生。真破伤第一方也。孕妇忌服。
●玉真散　治破伤风，咬牙缩舌，腰背反张，势在垂危，起死回生方。
天南星（姜汁炒）　防风　白芷　殭蚕（炒断丝）
各等分，研极细末，每服三钱，童便和好酒调下。凡跌打损伤，内有瘀血者亦效。
●又方　治同前。
天南星（姜汁炒）　防风　天麻　羌活　白芷（以上各一两）　白附子（十二两）
共为细末，收磁瓶内，勿令泄气。专治刀斧跌打等伤，将药用凉开水调匀，敷在患处即愈。受伤过重者，先用药敷好，再用无灰老酒，或白开水冲服三钱即愈，亦能除风。
●又方　治同前。此三方真仙方也。
荆芥（五钱）　黄蜡（五钱）　鱼鳔（五钱，炒黄）　艾叶（三钱）
共入磁瓶内，泡黄酒一碗，封固口，隔水煮一炷香时取出，乘热服下，盖暖汗出即愈。百日内不可食鸡肉、鸡子。如抽风至奄奄一息进，将口挑开，用此药细细灌下，亦可救活。受伤人伤处浮肿，及口眼歪邪者，惟此方可救。
●展子明传接骨方
旱公牛角（一个，在炭火上炙乾一层，刮一层）　榆树皮白里（不拘多少，晒乾）　杨树叶（不拘多少）　黄米面（不拘多少，莜面亦可）　花椒（七粒）
共为细末，以数年陈醋，熬成稀糊，青布摊贴，外再用薄木片缠住，时刻闻骨内响声不绝，俟声定即接好矣。如牛马跌伤，及树木被风刮折，亦能接上。
●治　跌仆筋挛，三四年不愈者，立效如神。
杨梅树皮，晒燥研末，以滴花烧酒隔炖熟，调涂患处，以绢扎好，每日一换，不过三五次即愈。

妇科随录  ***************************
●三合保胎丸此方是保孕安胎之圣药也。名三合进。是古之内补丸，杜仲丸，白术散，三方合集成一方也。
大怀生地（十二两，用砂仁三两，老姜三两，同地黄入砂锅内，先用清水煮两昼夜，俟地黄将烂，再入黄酒煮至极烂时，去砂仁、姜不用，将地黄捣成膏）　大当归（八两，去头尾，取身，切片，酒洗，晒乾）　思仙术（十二两，以细净黄砂土拌，炒）　实条黄芩（枯飘者不用，拣妥，六两，酒拌炒三次）　棉杜仲（十二两，切片，盐水拌炒断丝用）　川续断（十二两，切片，酒炒）
上将后五味，炒乾为细末，以前地黄膏和匀再捣，少加炼蜜为丸，梧桐子大。每早用淡盐汤吞三钱，临睡用老酒送三钱。每日如此，不可间断。服过七个月，方保无虞，此方甚效，不可加减。如不能饮酒，都用盐汤送下亦可。
●泰山磐石散　保孕安胎与前方同，但偏于阴虚者宜服前方。若兼阳虚者，服此方为当。
人参（一钱，如无以党参三钱代之）　黄耆（一钱，蜜炙）　川断（一钱）　黄芩（一钱）　川芎（五分）　白芍（八分，酒炒）　熟地（八分）　白术（二钱，土炒）　甘草（五分，蜜炙）　广砂仁（五分，研）　糯米（二钱）
以上用泉水煎服，但觉有孕，隔三五日常服一付，过四周月方保无虞。其药渣可倾河池令鱼食米更好。以上二方，真能补天地化工之妙，但养法亦必须讲究。何也？妇人怀孕在百天之内，胎如花果初发之萌芽，娇嫩至极，况孕妇血室乍孕，亦犹新房初住客旅，尚未安置妥当，际此若不能静戒，或努力，或暴怒，或恣用酒醋辛热等物。尤其切要者，明知已有胎孕，在四个月娇嫩至极之时，犹行房事，致令胎元根蒂损伤，焉得不半产堕落耶。若如此而归咎于方药之不灵，则此二方不任咎也。
异人传授催生易产仙方
判曰：每观收生婆遇有难产，以手摩探割取，多伤产母，深为恤悯，故受此方。凡遇横生倒产，甚至七八日小儿不下，并胎衣不出，子死腹中，不拘时候，连服二付，活胎顺生，死胎即下。万不可听收生婆动手妄为，致成胎害非轻。或于产前一二日，空心服一付，临产必皆顺利。此方历验，催生如有神助。
又曰：不拘月分，凡胎动不安，腰痠腹痛，一付即安，再付全愈。凡怀胎至七个月，预服一付。八个月服两付。九个月服三付。十个月服三付。临产一付。不论体之强弱，年之老少，断无难产之患也。
当归（一钱五分，酒洗）　川芎（一钱五分）　厚朴（七分，姜汁炒）　菟丝子（一钱五分，酒洗）　枳壳（六分，麸炒）　黄耆（八分）　蕲艾（七分，炒黑）　荆芥穗（八分）　羌活（五分）　白芍（一钱，酒炒）　甘草（五分）　川贝（一钱，去心，研末，冲服）
每味分两要准，依法炮制，不可加减。生姜三片，水三锺，煎剩八分，满一锺服。
●开骨散　专治难产，阴气虚弱，交骨不开，真至小儿露顶时，甚至七八日不能生，服此一付，约人行五七里即生。如胎已死，加肉桂五分即下，屡试屡效。
当归（一两）　川芎（七钱）　龟版（手大一块，醋炙，打碎）　本妇头发（三钱，洗净，瓦上焙焦存性）
水二碗，煎一碗，温服神效。
●治难产奇方
凡横逆难产，危在顷刻，符药皆不灵者，急于本妇小指尖上灸三壮，用艾叶撮如麦粒大，点著灸之，即顺产矣。指尖即至阴穴，盖足指也。
●胎衣不下方
无名异（三钱，即漆匠熬油之药也）　以鸭蛋白调匀，陈米醋一茶锺，煎滚冲服。胞衣缩如秤锤大即产下矣。如不下，不必惊惶，再一付，即万无一失。
●又方　用黑豆三合，洗净炒香熟，入醋一大碗，煎五六滚，去豆取汁，分二次服，即下。
●又方　将产妇头发塞口中，打一恶心即下。
●治盘肠生肠不收方
枳壳三钱水煎服。
●又方　治同上
皂角末吹鼻中，打喷嚏即收。
●又方　治同上
醋半锺，冷水七分，调匀，喷产妇面，三喷三收。
产后十八般杂症，及产后风破伤风。
石膏（半斤，为末）　白面（六两）　木香（一钱五分）
共合一处，温水为丸，如大杏大，用风炉一个，桑木炭火，将丸放在火上烧透，以炉火尽为度，取丸为末。若有黑心，再烧之。不可用黑心的。每服二钱五分，黄酒浸服。见汗，忌生冷三两天。治好多人，无不神效。
●又治产后中风方
用黑豆一茶锺，炒至烟起，再入连根葱头五个，同炒，随入好酒一盅，水盅半，煎至一盅服，出汗即愈。屡验方也。
治产后危急，血晕恶露攻心，将死方
延胡索　血竭　真没药（去油）　归身（各等分）
醋水各半，煎服即愈。
●治产血晕方
韭菜不拘多少，切入瓶中，沃以热醋，令瓶嘴对鼻中即醒。如无韭菜时，用荆芥穗三钱，炒黑研末，童便送下。
●治产后小便不止方
厚肉桂（一两）　丁香（三钱）
为末，酒调作饼，放脐上即止。
治产妇大便不通，及老人虚人，诸虚人风秘不通，难行导药者，服此最妙，最稳，效若影响。
苏子　胡麻子（各半合）
研极细末，用水再研，取汁一碗，煮粥食徐徐服下，结粪渐得通利。极验。
●涌泉散　治产母乳汁不通。
王不留行　天花粉　甘草（各三钱）　当归（二钱，洗）　穿山甲（一钱五分，炙黄）
共为细末，每服三钱，猪蹄汤或热黄酒送下。
●通脉散　治乳少或无乳。
生黄耆（一两）　当归（五钱）　白芷（五钱）
七孔猪蹄一对，煮汤吹去浮油，煎药一大碗服之。覆面睡，即有乳。或未效，再一付，即效矣。若是新产无乳者，不用猪蹄汤，只用酒水兑煎服，体壮者加好红花三分。
●无乳
用牛鼻子作羹食之，即有乳且多。
●乳吹乳滞方
蒲公英（一两）
入无灰酒一斤，煎熟服，神效。
●结乳敷药方　一妇患此症，诸药不效，肿痛异常，以此方治之立效。
用鲜山药，不拘多少，捣烂敷之。
●吹乳仙方
葱一大把，捣成饼，一指厚，摊乳上，用灰火一罐，覆葱，须臾汗出，肿痛立消。
●结乳方
蚯蚓粪，以陈醋调涂患处，即愈。
●治妇女时行下[疒/番]症效方
秦艽（二钱半）　银花（一钱半）　蝉蜕（一钱）　归尾（一钱五分）　次生（一钱五分）　连翘（二钱半）　知母（一钱半）　川柏（一钱）　柴胡（一钱五分）　木通（一钱五分）　甘草（一钱）　苍术（一钱五分）
水煎服。头煎二煎渣药，加雄黄（一钱）　川椒（一钱）　用水熬汤洗之。
仙传化[疒/番]锭
枯矾（三钱）　川连（五分）　雄黄（一钱）　川柏（一钱）　山栀（一钱）　蛇床子（三钱）　川乌（五分）　草乌（五分）
为末，炼蜜合作八丸，每日早服半丸，坐半丸服。用桔梗（三钱），薄荷（三钱），煎汤送下。
●又洗药方
雄黄（一钱）　硫黄（三钱）　芥穗（三钱）　明矾（三钱）　蛇床子（三钱）　白芷（三钱）
将前方用完，每日清早，煎汤洗患处。以上二方，要忌食倭瓜，及房事百日。
●种玉酒　治妇女经水不调，气血乖和，不能受孕，或生过一胎之后，停隔多年，服此药酒百日，即能怀妊。如气血不足，经滞痰凝者，服至半年，自能见效。
全当归（五两，切片）　远志肉（五两，用甘草汤洗一次）
上二味，用稀夏布袋盛之，以甜三白酒十斤，安药浸之盖好。浸过七日后，晚上温服，随量饮之，慎勿间断。服完照方再制，再月经来时，乾净之后，每日用青壳鸭蛋一个，以针刺孔七个，用蕲艾五分，水一碗，将锅安于艾水碗内，饭锅上蒸熟食之。每月多则吃五六个，少则二三个亦可。
●广育方　专治妇人经水不调，赤白带下，久不孕育。　归身（四两，酒洗）　白芍（两半，酒炒）　川芎（两半，炒）　真阿胶（二两，蒲黄炒珠）　续断（二两，盐水炒）　杜仲（二两，盐水炒）　丹参（二两，炒）　大地黄（四两，酒煮乾）　黄耆（两半）　广皮（五钱）　元胡索（两半，炒）　香附（四两，醋米泔童便各制一两）
共为细末，炼蜜为丸，如梧桐子大。每早服三钱，开水送下。行经时加二钱，每早服五钱。如经水不甚调者，平素服此丸，至行经日，即将此方改为汤剂服，将药下之两改用钱，钱改用分，每日一剂。经过仍服此丸。如经水前期来色紫者，加条黄芩八分，姜二斤，水煎服。如过期色淡，进加肉桂五分，炮姜五分，炒蕲艾五分，姜三片，水煎服。如经未至，腹痛者，另用丹参数两，晒乾研末，自腹痛日，每早用黄酒温调末二钱，服至经过日，仍服此丸药。

幼科选方  ***************************
●太极丸　凡疫疠流行之时，小儿作热，即是染疫。乍有眼目上窜，角弓反张，手足搐掣，不可误认惊风，但用此丸，治之自愈。
天竺黄（五钱）　胆南星（五钱）　酒川军（二钱）　直殭蚕（三钱）　梅花片（二分）　真麝香（二分）
共为细末，端午日午时修合，炼蜜为丸，如芡实大，朱砂为衣。凡遇疫疾，用姜汤化服一丸神效。
●消风丸　能疏通腠理，清解表邪，发散皮毛，流通经络。凡治小儿诸班痫症，先将此丸，日服一丸，连服七日。
南薄荷　羌活　独活　防风　天麻　芥穗　川芎　细辛（以上各一钱）　胆星（三钱）
为末，蜜丸重一钱。每日服一丸，用薄荷汤化服。
●定痫丸　治小儿痫症，服前方不愈者，以此健脾补中方，久久服之。自然痰亦不生，而痫亦不作矣。
人参（一两，切片，焙乾）　漂白术（两半，切片，土炒）　白云苓（一两，切片，姜汁蒸晒）　真广皮（一两，酒炒）　石菖蒲（五钱，用九节者，切片）　白当归（一两，酒洗，晒切片）　青化桂（五钱，去皮，浔桂不用）　杭白芍（一两，酒炒）　漂苍术（一两，用黑芝麻拌炒）　南木香（五钱，忌火）　真龙齿（一两，火煅醋淬，研末，水飞过，晒乾，取五钱）　赤金箔（三十张）　半夏（一两，法制）　镜面砂（三钱，研末，水飞，晒乾，研细）
上药，各依分两炮制，合一处焙乾研细，炼蜜为丸，龙眼核大，以朱砂为衣，外贴金箔，晒乾磁瓶收贮。每日早午晚各服一丸，姜汤化服。
●金粟丹　专能疏风化痰，清火降逆，并治咳嗽上气，喘急不定，嗽声不转，眼翻手搐。凡诸家截风定搐之方，皆不及此方之圣药。
真九转胆星（二两）　明天麻（二两，姜汁拌炒）　节白附（一两，土炒）　净全蝎（拣去尾足，以滚汤泡净，去泥盐，晒乾，一两，炒）　明乳香（去油净，二两）　代赭石（火煅红，以好醋淬之，煅七次淬七次，水飞，一两）　赤金箔（五十张）　真麝香（二分）　梅花片（三分）
共为细末，炼蜜为丸，皂角子大，金箔为衣。每用一丸，姜汤化服。此方比抱龙金液、保命至宝、定命等方，功倍十倍。惟虚寒之痰，无根之气，凡绝脱症候，不可再用此药也。
●沆瀣丹　沆瀣，音亢械。北斗星夜半时，所降之甘露名也。
专治小儿一切胎毒，胎热，胎黄，面赤目闭，鹅口口疮，重舌木舌，喉闭乳蛾，浑身壮热，小便黄赤，大便闭结，麻疹斑瘰，游风癣疥，流丹瘾疹，疾食风热，痄腮面肿，十种火丹，诸般风搐神效。
杭川芎（九钱，酒洗）　锦庄黄（九钱，酒蒸）　实黄芩（九钱，酒炒）　黑牵牛（炒研，取头末，六钱）　厚黄柏（九钱，酒炒）　薄荷叶（四钱五分）　粉滑石（水飞，六钱）　尖槟榔（七钱五分，童便洗）　陈枳壳（四钱五分，麸炒）　净连翘（去净心隔，六钱）　京赤芍（六钱，炒）
上各味，依方炮制，共焙燥研极细末，炼蜜为丸，如芡实大。月内之儿，每服一粒，稍大者两粒，俱用茶汤化服。乳母切忌油腻。但觉微有泄泻，则药力行，病即减矣。如不泄再服之。重病每日三服，以愈为度。此药实不峻厉，不峻厉不要疑畏。惟胎寒胎怯，面青白者忌服。
●三仙丹　专治小儿纵口饮啖，食物过多，以致有形之物，填塞肠胃之间，不能转运传送，脾气抑郁，所以发热不退，眼闭难开，人事昏沉，四肢摊软，俨然虚症之象，古人谓大实有羸状，即此症也。昧者以为虚证，而峻补之。或疑为惊风，而镇坠之。遂百无一活矣。速以此丸同沆瀣丹同服，待其下后，人事即清矣。又如痢疾症，误用涩药，闭其湿热，比食物有之滞塞，殆有甚焉，宜速下之。不下即死，急服此丹。
五灵脂（二两）　南木香（五钱）　巴豆仁（四十粒）
上将上两味研细末，以巴豆剥去壳，取净肉四十粒，再去其肉上嫩皮，用包水湿，入熳火极熟取起。另以绵纸包之，缓缓捶去其油，纸湿则另换，以成白粉为度，谓之巴霜。与前两味和匀，醋打面糊为丸，如绿豆大，以朱砂为衣，晒乾收贮。每服五丸或七丸，量儿大小加减，合沆瀣丹二三丸，同研烂，茶清送下。待其下后，其病立愈。此起死回生之药，勿以常方视之。
●理中丸　专治小儿真是脾虚，中寒面青，腹痛寒呕寒泻，四肢厥冷，一切虚寒者。要看其头额冷，手足冷，口中气冷，面色暗淡，大便泻者，乃系此丸所治之症。
官拣参（二钱，去芦）　漂白术（二钱，土炒）　乾姜炭（一钱五分）　炙甘草（一钱）
共为细末，炼蜜为丸。五分重，每服或一丸或二三丸，用大红枣（去核蒂），水煎汤，放凉调服。
●泻清丸　凡幼科方中，一切截风定搐之方，每用金石脑麝，无益有损。惟此方清心平肝，疏风凉血。凡小儿作热不退，将成风搐，或已成风搐，但服此丸，其应如响，真是幼科截风定搐之第一良方也。
川羌活（一两）　正川芎（一两）　黑栀仁（一两）　龙胆草（一两）　全当归（一两）　北防风（一两）　锦庄黄（五钱）
上药合一处，以火烘燥，研细末，炼蜜为丸，青黛为衣，如大豆大。每一二丸，茶清化下。
●消癖丸　治癖在胁下，面黄肌瘦，午后发烧似疟者。此攻补兼施之药也，见功虽缓，然久服癖自愈。
官拣参（切片，焙乾）　漂白术（土炒）　正广皮（酒炒）　白云苓（乳蒸）　杭青皮（醋炒）　川厚朴（姜制）　小枳实（麸炒）　法半夏（焙）　广砂仁（酒炒）　六神麴（炒）　麦芽（炒，上十一味各二钱）　京三稜（一钱，煨）　蓬莪术（一钱，煨）　南木香（二钱）　青化桂（一钱）　炮黑姜（一钱）　正雅连（二钱，姜汁炒）　九肋鳖甲（三钱，炙）
共为细末，米粉糊丸，小绿豆大。每服一二钱，米饮送下，以癖消药止。
●化癖丸　治癖积心腹，内结如拳，及脐腹痛不可忍者。
锦庄黄（一两，酒蒸）　炮黑姜（五钱）　熟附子（三钱）　九肋鳖甲（八钱）
用好醋，将鳖甲煮一炷香时取起，再用酥炙黄色，同上三味共为细末，以过三年老陈醋一升，熬至半升，合丸如绿豆大。每服十丸或十五丸，空心米汤下，取下积如鱼脑败血，烂肉青泥即愈，以后须用补脾药调理。
●又治小儿积症方　小儿秉赋本弱，又兼乳食不足，或断乳太早，不能不兼用饭面等物哺养。惟小儿肠胃薄微，有时不能运化，随成五积六聚，始而面黄肌瘦，精神日少，继则项细发稀，腹生痞块，再久则生虫上攻唇齿，遂成牙疳不治之症，服此神效。
海螵蛸（五两）　米朱砂（一两）　史君子肉（三两）
共为细末（要极细，如飞尘方好。）每服一钱，用羊肝一块，煮极熟，分小块沾服。忌用铁器。
●治疳积生虫神效方
雷丸（一钱）　槟榔（一钱）　黑丑（五分头末）　五穀虫（一钱，瓦上焙）　史君子肉（五个，切片焙）
共为细末，每服三分，以鸡蛋一枚，打破空头，纳药于内，外用湿纸封固，饭锅上蒸熟，令儿食之，药完病愈。
●百选肥儿丸　治小儿脾胃虚弱，饮食不消，肌肤瘦削，多服真能令儿肥胖，与别方肥儿丸不同也。
广缩砂（六钱，酒炒）　漂白术（一两，土炒）　山楂肉（四钱，炒）　杭白芍（四钱，酒炒）　建莲子（二两四钱，去心皮炒）　广陈皮（四钱，酒炒）　法半夏（四钱，炒）　真雅连（二钱，姜制）　苡仁米（六钱，炒）　官拣参（一钱，焙切片）　六神麴（六钱，炒）　炙草（二钱）　白云苓（一两，乳汁蒸晒）
共为细末，炼蜜为丸，弹子大，每早晚各服一丸，米饮送下。

外科随录  ***************************
●治无名肿毒神效方　若初起时，连服一二剂即愈。
珠白芨（五钱）　泽兰叶（五钱）　黄明胶（五钱，另用酒化冲服更好，同煎亦可）
水煎，点烧酒少许服，临睡前服，服后接饮陈酒，能饮至酩酊更好。盖被出汗为度。人身以脐为中，如患在脐以上及头面者，加白芷（三钱）。脐以下者，加牛膝（三钱）。毒盛者，加川军（三钱）。红肿盛，加紫花地丁（三钱），蒲公英（三钱）。不红而肿，加川芎（二钱），桃仁（三钱）。元气虚者，加生黄耆（三钱），血虚，加当归（五钱）。有湿，加炒焦川柏（二钱），苍术（三钱）。小便不利，加滑石（五钱）。大便不利，加川军（三钱）。有外感，加苏叶（三钱），桔梗、防风（各二钱），川羌（三钱）。
●青龙丸　治一切疔疮肿毒，并跌仆闪肭，伤筋挛痛，贴骨痈疽，兼治男妇颈项瘰疬，及乳串结核，痰气滞凝，硬块成毒，小儿痘发痈等症，真仙方也。
马前子（一名番木鳖，以米泔浸三日三夜，刮去皮毛，切片，晾燥，香油炒透，四两）　川甲片（炒黄色，用一两二钱）　白殭蚕（炒断丝，用一两二钱）
共为细末，以黄米饭捣匀为丸，梧桐子大。每服五分，量人虚实酌减。临睡时按部位用引药煎汤送下。盖暖睡，勿冒风，如冒风，觉周身麻木抽掣，甚则发抖，不必惊慌，过片刻即安。毒初起者，一二服即消散。已成脓者，服此自能出毒，不必咬头开刀，诚外科家第一妙方也。
各经引药，用水煎汤送。头面，川羌川芎各五分。肩背。角刺五分。两臂，桂枝五分。胸腹，枳壳五分。两肋，柴胡五分。腰间，杜仲五分。两足膝，（牛膝、木瓜）各五分。咽头，桔梗、甘草各五分。若系人年老气血弱，及妇人新产半月以内者，止服四分。小儿周岁以内者服九粒，以外者十一粒，三岁者服十五粒，可岁长气壮，渐加两三粒。如不能吞送，以开水或甜酒调化服。又治男妇瘰疬痰毒，用夏枯草煎汤服，黄酒亦可。
●治对口仙方　此疮名为夭疽，十有九死，可不慎乎。
鲫鱼一尾，去鳞肠捣烂，入头垢五六钱再捣匀，加蜂蜜三四两搅匀，从外图入里面，留一孔出毒气，二次全消，即时止痛。如已成形，有头将要出脓，或他医已治不效而出脓者，内服三香定痛饮，则能起死回生矣。
●三香定痛饮　原方无分两，临用延医酌定。
木香　紫苏　桔梗　厚朴　乌药　川芎　当归　芍药　人参　黄耆　防风　白芷　甘草　官桂　没药　乳香
引用生姜三片，红枣二枚，水煎食后服。
治对口发背，及一切痈疽溃烂，有回生功效。
官粉（一两）　轻粉　银珠　雄黄　乳香（去油）　没药（各二分五釐，去油）
共研极细末，听用。先将好茶叶煎浓汤洗患处，后用豶猪腰子切开，糁药五分于腰子上，盖患处，待药如蒸，良久取去，一日一次，拔毒减痛，溃出脓秽，不可用手挤，轻者二次愈，重者七八次愈。
●吕祖治发背灵宝膏
桐卢一人，因母患发背，百治不痊，得此方愈。
大枯蒌五枚，取子，去壳　乳香五块，如大枣大者
二味共研细末，以白蜜一斤，同熬成膏，每服三钱，温黄酒化服。
●治发背如神真秘方
狗牙（要大者，炒黑）
研末听用，先将生葱熬汤洗疮，再将前末用好醋调敷患处，即愈。
●梅花五气丹　治脑疽发背，诸般疔肿，初起寒热交作，筋骨疼痛，有似伤风，恶心呕吐，但未成脓者，并宜服之。
梅花片（五分）　轻粉（六分）　辰砂（六分）　当门子麝（五分）　乳香（一钱）　没药（一钱）　瓜儿竭（一钱）　明雄黄（一钱）　真酥散（预于端午前寻之，至午日取酥二钱，用头男乳调膏。）
上药各研极细，对准分数，于端午日辰时，制妥，候至午时，将上药九味，和入蟾酥膏内，向日丸之，如茄内子大，一时内晒乾，用川椒二十七粒，灯心二十七段，同药收于罐内，养之。以蜡封口，不泄药气为妙。凡遇恶疮大毒，开器取出一枚，先用美馔食饱，次用无根水漱净口内，再含水一口，少顷待温，用葱白五寸，同水嚼烂嚥下，随将药饼安放舌下，睡于暖处，以被覆盖，药化苦水，徐徐咽之。疮势大者，二三饼亦可。药尽其汗即到如淋，诸病若失。如冬月寒天难汗，噙后将葱白汤催之亦妙。凡治无有不效。如暗疔症，人所不知觉，及知觉而失治者，毒气入里，人便昏沉，一中便倒，不能依法服药，急用连须葱白七个，煎老酒一杯，研药五饼灌下，药气到心，其功如汤泼雪，患者即苏，真外科第一方也。
●蟾酥丸　治疔疮发背，脑疽乳痈，附骨臀腿等疽，一切恶症歹疮，不痛或麻木，或呕吐。病重者，必多昏愦。此药服之，不起发即起发，不疼痛即疼痛，疼痛甚者即止，昏愦者即苏，呕吐者即解，未成者即消，已成者即溃，真有回生之功，乃恶症中至宝丹也。
蟾酥（二钱，酒化）　轻粉（五分）　枯矾（一钱）　寒水石（一钱，煅）　铜绿（一钱）　乳香（一钱）　没药（一钱）　胆矾（一钱）　麝香（一钱）　雄黄（二钱）　蜗牛（二十一个）　朱砂（三钱）
上各为末，称准，于端午日午时，在净室中，先将蜗牛研烂，再同蟾酥和研稠黏，方入各药，共捣极匀，丸如绿豆大。每服三丸，用葱白五寸，令患者自嚼烂，吐于男左女右手心，包药在内，用无灰酒一茶锺送下，盖被暖卧一时许出汗即效。重者再进一服。修合时忌妇人鸡犬等见。
●立马回疔丹　治疔疮初起，用针刺，后又或误灸失治，以致疮毒走散不住，乃疔走黄险恶症也。急用此锭插之。
蟾酥（酒化）　硇砂　轻粉　白丁香（各一钱）　蜈蚣（一条，炙）　雄黄　朱砂（各二钱）　乳香（六分）　麝香（七釐）　金顶砒（五分）
共为细末，糊成麦子大，要细要尖。凡看疔疮针破，用此一粒，插入孔内，膏盖之。次后追出脓血，疔根为效。
治一切痈疽大毒，发背对口，腰疽臂痈，腐肉黑暗死肌，坚硬臭秽难闻，用此掺之，膏盖过夜，即周回裂缝，与好肉分界，脓流肌活，瘪（音瞥。肉色枯也。）色转红，疼痛稍缓，其腐肉自脱，不用刀钳剪割，秽气亦无，神效无比。此名　金素丹　，又名黄灵丹也。
生白矾（六钱）　枯白矾（三钱）　腰面雄黄（一钱）
共研极细，筛过再碾千馀下，其色愈美，装磁瓶内。临用取出，勿使染尘。
凡去腐肉，尽可用之。若新长肉上，掺之，要痛片刻。一见脓水湿气，即不痛矣。如良腐间混，须先将后金花散，掺好肉面上腐处，再掺此丹，自不痛也。此丹用粉糊打条子亦可，去轻浅不弯之管屡试屡效。凡生盘根牙痈，毒势串沿，满口腐烂，其牙床骨竟有通身一扇脱落者。须用桑皮纸或棉条，掺此药在上，卷作捻式，塞于牙根边，久塞可保不脱。如遇饮食，可去药条，日换数次，亦无妨碍。
●金花散　专治男妇新久烂腿，连年不愈，臭腐不堪，并治脚发臁疮等症，及一切痈疖毒。用之亦能去腐生肌，长肉收功。外科书中，亦称此药为珍珠散。
煨石膏（一斤，研极细）　飞净东丹（一两）
上二味和匀，再筛再碾。如治烂腿臁疮，用真香油调擦，上盖油纸，一日一换，不可用茶水净洗。如有脓水流开，只可抹好肉上，疮口莫见湿气。如妇女月信时疮愈复发，再搽即愈。
●珍珠散　一名奇效八宝丹
治疮毒脓腐已尽，用此掺上，即能生肌长肉，平口收功，神效无比。
珠母（拾取露天大蚌壳左顾者半片，括背后黑衣，安火上煅，研细末用）　芦甘石（三两，以黄连二钱煎汁，煅淬数次，研极细）　血竭（三钱）　粉口儿茶（一两）　煨石膏（三两）　赤石脂（三两，煅）　陈年丝吐渣（一两，煅存性）　梅花冰片（临用时，凡药五钱，兑入冰片一分）
上共研匀极细，碾如香灰式，磁瓶盛贮听用。此药比珍珠西黄八宝丹，功效倍之。幸勿轻忽。
●治冷疔方　一名兔齿，一名足跟痛。其患即脚后跟下，无头无脑，不红不肿，唯夜间内挑痛难忍，数月破头即不治矣。
山甲（五分，炒）　皂刺（五分）　归尾（二钱）　甘草（一钱）　银花（三钱）　赤芍（一钱）　乳香（一钱，去油）　没药（一钱，去油）　花粉（一钱五分）　防风（一钱）　川贝（一钱去心）　白芷（一钱）　陈皮（一钱五分）　羌活（一钱）　川膝（一钱）　木瓜（一钱）　苍术（三钱）
黄酒兑水煎服，连服十剂。
●复生汤　治疔毒内攻，面肿欲死者。
蒡子　牡蛎　皂刺　银花　栀子　花粉　木通　骨皮　乳香　没药　殭蚕　川军（各等分）
便秘，加朴硝一钱，用磨刀锈浆水一锺，黄酒一锺煎服。大便行一二次即苏，出汗生，无汗危。
●解毒清火汤　治疔疮误灸，逼毒内攻，烦躁谵语者。此方与复生汤同功，可选用之。
元参　桔梗　知母　石膏　升麻　栀子　麦冬　木通　大青叶　人中黄（各一钱）
便秘加川军，芒硝。闷乱加烧人粪。加淡竹叶（五分），灯心（三十寸），水煎服。
治肿毒初起时，疼痛不可忍方
红花（五钱）　川甲（五钱，炒）　归尾（三钱）　黄酒煎去净渣，调阿魏（五分，研细末）　麝香（五釐，研细末）　服。
●又方　治同前。
用鸡子一个，开一小孔，纳入整斑蟊一个，以湿纸厚裹，烧熟连斑蟊食之即愈。见一人腿肿疼痛，服之即愈。然必于初起三日内服始妥。
●接骨秘方　亦名七釐散，能活血化瘀，止痛安神，真能续筋接骨，的系良方也。
乳香（二钱，去油）　没药（二钱，去油）　血竭（三钱）　猴姜（三钱，去毛）　硼砂（二钱）　熟军（二钱）　自然铜（二钱，醋煅）　当归（三钱，酒洗）　土鳖虫（五钱，制）　半两钱（如不能得，以开元钱代之，醋煅数次，用二钱）
共为极细末，每服七釐至多，万不可过三分，用黄酒送下。
制土鳖虫法：用瓦两块，先仰放一块，上面铺新鲜柏叶一指厚，将土鳖虫肚向下放匀在柏叶上，然后以彼瓦合定，将瓦两头及两旁缝处，用土泥封固，安置火炉上，俟柏叶尽焦，土鳖虫尽出汗为度。
煅自然铜，要火煅醋淬七次。
煅半两钱，须十馀次，因其铜性甚坚，不多经淬煅，则不能研末也。
