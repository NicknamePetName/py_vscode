
序  ***************************
人禀阴阳之气以生，本有安而无危，而往往不能不藉夫药者，盖既为阴阳，即不能无纯杂邪正，有纯杂邪正，即不能无病。既有病矣，于是必藉药品之阴阳以调剂之，而后安者常安，危者不危，则药之功于天下岂浅鲜哉！顾药不能自为功也，必赖乎方，方亦不能自为功也，必出于医。有良医然后有良方，斯有良药而转危为安不难矣。然此特富家巨族通都大邑则可耳。若穷乡僻壤当此仓皇无聊之际，医药艰难，其不至束手待毙也几希。余深悯焉！适阅程子事亲者不可不知医之训，乃留心医学，又尝仿陆宣公钞集方书之意，欲以济人，而恐其非实经验，则犹不免误人。壬戌，避地蜀中，时疫气流行，因与彼都诸国手上下议论，益得古人立方妙义，每试辄效，洵活人之奇功也。不惮缮写之劳，积久成帙，科分内外，并附痘疹，汇成四卷付之梓，人庶几得此书者，对症检方，简易省便，即于斯人共登仁寿之域，而阴阳邪杂之气或不为害，岂非余之厚幸哉！世之深于医者，或且谓余之多事所不辞也。
时同治二年岁次癸亥秋抄，泾阳菊吾主人姚俊集于锦城桂湖池之会心轩。


卷一  ——————————————————————————————————————————————————————————————————————————————————————————

保养  ***************************
疾者，截也。气伤人有所越截也。又六疾。《左传》晋侯求医于秦。秦使医和视之。和曰：是谓近女室，曰：女不可近乎。对曰：天生六气，淫生六疾。六疾：阴、阳、风、雨、晦、明。过则为灾。阴淫寒疾，阳淫热疾，风淫手疾，雨淫腹疾，晦淫惑疾，明淫心疾。今君不节，能无及此乎。
黄帝问岐伯曰：余闻上古之人，春秋皆度百岁，而动作不衰。今人年甫半百，而动作就衰者，时势异耶，抑人自失之耶。岐伯对曰：上古之人，知道者，法于阴阳，和于术数，饮食有节，起居有常。不妄作劳，故能形与神俱而终天年，度百岁乃去。今时之人不然，以酒为浆，以妄为常。醉以入房，欲竭其精，以耗散其真。不知持满，不时御神，务快其心，逆于生乐，起居无节，故半百而衰也。观此则寿命修短全系精气神之盈亏，精血一败，神气无所倚附，欲长寿而享诸福难矣。其害以淫欲为最，少壮宜节，年老宜绝，男女皆同。盖男二八精通，八八精绝。女二七天癸至，七七天癸止。交合施泄，不可太早。男三八，女三七为佳。古人少年迟婚，中年后早绝欲多得上寿。今人早婚纵欲，水枯火亢，精神垂尽，仙丹莫疗，悔之晚矣。达者当知精髓有限，生之甚难，耗之甚易。如油满灯明，油尽灯灭。若纵欲散精，假力药饵，弃真取伪，弃内取外，不亦愚乎！请以贪俭二字醒之，贪不久之名利，而不贪长久之福寿。俭易得之财物，而不俭难得之精神，颠倒极矣。其次嗔怒忧愁，皆能伤气血，烁元和致不测之疾。噫！人诚能制情忽性，以惜福养寿，虽高车驷马之乐，不与《易》《诗》所谓自作元命，将时时享不药之喜焉。即偶尔违和，而精神原自坚固，可一剂立疗矣。
养生之道，养心为主。故心不病则神不病，神不病则人不病。孟子云：养心莫善于寡欲至言哉。
养生之法，须要摆脱一切，凡荣枯得失，犹如镜花水月，事过即忘，心中不可有一毫沾滞，每日胸中一团太和元气，病从何生？
养心又在凝神，神凝则气聚，气聚则形全。若日逐劳攘忧烦，神不守舍则日见衰老。
饮食系养生之物，亦系伤生之物。少食则养生，太过则伤生。至于酒之一物，更须节饮。烂肠腐胃，暗伤元气。凡好酒之人，年未五旬便百病来侵，每多不寿。
宠辱不惊，肝本自宁。动静以敬，心火自定。饮食有节，脾土不泄。调息寡言，肺金自全。恬然无欲，肾水自足。毋以妄想戕真心，毋以客气伤元气。
滋味煎其脏腑，醴醪煮其肠胃。馨香腐其骨髓，喜怒悖其正气。思虑消其精神，哀乐殃其平粹。夫以蕞尔之躯，攻之者非一涂。以易竭之身，而内外受敌，身非木石，何能久乎！伊川云：吾以妄生狥欲为耻，可味哉！伐天和以成就世事，辟如割肉餚菹，刺血染裳，而究竟成就，亦归虚幻，徒自伐其天和而已。语有云：宁可疏慵乖议，莫将性命当人情。
书曰：恣意竭精，不知爱惜，虚损生矣。譬枯朽之木，遇风则折。将溃之岸，值水先颓。苟能爱惜自得长寿也。人生以心为根，以肾为蒂，天地相去八万四千里，人之心肾八寸四分，此肾是内肾，脐下一寸三分是也。中有一脉，以通元息之浮沉，总百脉。一呼则百脉皆开，一吸则百脉皆阖。天地化工流行，亦不出呼吸二字。人之呼吸常在于脐内正中处，则血气自固，元气自壮，七情不炽，百病不治自消矣。
康节先生诗：閒居慎勿说无妨，才说无妨便有妨。争先径路机关恶，退后语言滋味长。爽口物多须作疾，快心事过必为殃。与其病后能求药，不若病前能自防。惜气存精更养神，少思寡欲勿劳心。食惟半饱无兼味，酒止三分莫过频。每把戏言多取笑，常含乐意莫生嗔。炎凉变诈都休问，任我逍遥过百春。
病有四百四种，惟以宿食为根本。又云：百病从口而入，诚以饮食固养生之资，而亦伤身之物也。脾胃乃后天之本，脾胃得其养，气血日生，则诸病不起。即有病亦轻而易疗。如脾胃伤损，则气血受伤，诸病丛生。凡风寒暑湿，一有所感，便成大病。但脾胃喜清虚恬淡，不食冷物，不食难化之物。俾其内无积滞，真气常舒，方得其养。若任意恣食甘脆肥浓，烧煿煎炒之物，或食生冷难化之物，日积月久，脾胃受伤，后天之根本一损，则在外之诸症蜂起，损之轻而浅者，犹可治疗。若损之重而深者，虽有卢扁，未如之何？故人之养生，当以节简饮食，调理脾胃为第一义。
妇人以血为主，常有血虚发热之病，俗医不知，每见妇人发热口渴，便用发散之药，一剂不效，不知另作斟酌，仍连用发散之药，以致阴愈涸，渐成经闭之症。及见经闭，又用通经峻利之药，元气愈伤，往往致死者不少。
古人以小儿为哑科，最难医治。不知小儿只有内伤、外感、惊风、痘疹数症，并无奇异别病。但小儿气血未充，易虚易实。一切诸病由于过饱者多，由于过飢者少；由于过暖者多，由于过寒者少；一见身热痰喘咳嗽，当用疏解之药，而不可过于发散。若真知有内伤乳食之症，当用消导之药，而不可过于峻利。一面治病，一面照管，其元气不可伤损。俟病势一退，便宜补助真气，不可仍用发散消导之药。若一味发散消导，而不补助其元气，则数日热退，数日又热，变成慢惊者不少矣。

补益  ***************************
人之虚症，有气虚血虚之分，不可一例而论，当补阳而滋阴，必有伤脾之患，当滋阴而补阳，必有枯燥之虞。然阳虚者，百中一二，阴虚者，十中八九。人自中年以后，宜常服六味汤加牛膝、杜仲，以滋阴养血。若有劳倦气虚内伤之病，更宜服补中益气汤加麦冬、白芍以补元气。
八圣丹　种子兼治百病。
沙蒺藜（八两）　川续断（酒洗，四两）　覆盆子（酒洗，四两）　枸杞（四两）　山萸（酒洗，二两）　菟丝子（酒煮，二两）　芡实（四两）　莲鬚（四两）
共为末，酒糊为丸，桐子大，每服三钱。
乌须种子丸　此药专治男子精虚无子，肾水不足，鬚发渐白。
黑豆（五仓升，砂锅内黄酒煮熟，晒乾）　故纸（一斤，盐水炒）　枸杞（一斤，酒洗）　菟丝（酒煮吐丝，一斤）　川椒（八两，去闭口并椒目，先扫净土一块，炭火烧红水泼湿，将川椒放在地上，用布衬之，以磁盆盖之，一宿取出）　一方：加鱼鳔一斤，蛤粉炒成珠极焦。
共为末，酒糊为丸，桐子大，每服三钱。
少阳丹　此药平和，最有补益。
枸杞子（一斤）　苍术（一斤，米泔水泡，去皮，土炒）　桑椹子（二十斤，滤汁）　蜜（一斤）
上为细末，调匀，用磁盆盛之，稍受日月之气，候乾为末，蜜丸桐子大，初服三十丸，加至五十丸。
女贞丹
女贞子不拘多少，粗布袋，挫去皮，晒乾为度。候有旱莲草出时，多取数石，洗净捣汁拌匀。初伏时晒乾二三次，照此法制之，为末，又用旱莲草汁为丸，桐子大。每服一百丸，膂力倍增，鬚发转白为黑，强阴不走。
鱼鳔丸　此药专治肾水不足，阴虚血虚之症。
鱼鳔（一斤，麦麸炒焦，磨去粗末，再炒焦）　沙蒺藜（四两）　当归（四两，酒洗）　肉苁蓉（四两，去鳞甲，酒洗）　莲鬚（四两）　菟丝子（酒煮，四两）
蜜丸桐子大，宜冷和药，不可太热，恐沾硬难丸，每服二三钱。
黑豆丸　此药专能益精补肾，强筋健步种子。（功效非常）
菟丝子（酒煮）　沙蒺藜（青盐水炒）　甘枸杞（酒浸）　故纸（胡桃肉同炒）　牛膝（酒浸）　杜仲（去粗皮，盐水炒）　归身（酒洗）以上各一斤　青盐（洗去泥）　川椒（去目并去闭目者，炒去汁）以上各八两　人参（量加）鱼鳔（切成块，炒成珠）　黑豆（一斗）　肥而圆者，同黄酒十斤煮熟晒乾
共为细末，白蜜十二斤，炼熟为丸，如桐子大，每服二三钱。
棉花子丸　乌须暖肾种子汤，虚人宜此药。
棉花子十数斤，用滚水泡过，盛入蒲包，闷一炷香，取出晒裂，去壳取仁，并去外皮，用净仁三斤，压去油净，用火酒三斤泡一夜取起，蒸三炷香，晒乾。
故纸（一斤，盐水泡一夜，炒乾）　川杜仲（一斤，去外粗皮，黄酒泡一夜，晒乾，姜汁炒去丝）　枸杞子（一斤，黄酒浸蒸，晒乾）　菟丝子（一斤，酒煮，吐丝为度）
共为细末，蜜丸如桐子大。每服二三钱。
固精种子羊肾丸
甘枸杞（人乳浸一宿，晒乾，二两）　白莲芷（二两）　芡实肉（蒸熟，四两）　大地黄（酒浸透，捣如泥，四两）　何首乌（黑豆汁浸，蒸九次，晒乾，四两）　羊肾（十对，淡盐醃一宿）
将前药共为细末，将羊肾用酒三四碗，煮烂为度，捣如泥，并地黄泥和前药末，捣匀为丸，黄豆大。若难丸，少加炼蜜。每日淡盐汤送下三钱。
坎离丸　乌须黑发，壮健筋骨，大有补益。
黑豆不拘多少，用桑椹汁，浸透蒸熟，再浸，共五遍，磨末，红枣蒸熟，去皮核，捣如泥，和黑豆末为丸，或印成饼子，随便当果食，大有利益。
乌麻丸
用黑芝麻一斗洗净，水淘去沫，拌酒，九蒸九晒，以汤脱去皮，炒香，捣为末，炼白蜜和大枣煮熟，去皮核，存肉，捣膏为丸弹子大。
每服一丸，服至百日，能除一切疯气；服至三年，白发还黑，行及奔马。
治形体黑瘦枯藁
用甜杏仁五升，去皮尖双仁者，捣烂，水绞汁，研细再绞。滤过，用慢火于砂锅内熬熟，和炼过羊脂成膏。
每日早晨，温酒调服一匙。
治虚弱枯瘦，食而不化
白术（酒泡，九蒸九晒，一斤）　菟丝子（酒煮吐丝，晒乾，一斤）
共为末，蜜丸桐子大，每服二三钱。
补益汤　凡遇劳倦之后，服此一剂，不生内伤之症，药平易而功效大。
黄耆（蜜炒，二钱）　人参（一钱）　当归身（一钱）　白术（土炒，一钱）　陈皮（一钱）　炙甘草（四分）　姜（一片）　枣（二枚）
水煎服。
补精膏　壮元阳，益真气，助胃润肺。
牛脊骨髓（二斤）　核桃肉（四两）　山药（姜汁拌蒸，四两）　杏仁（四两，泡去皮尖苦味）　当归（二两）　人参（三两）　红枣肉（去皮核，四两）
上将核桃肉、山药、杏仁、枣肉四味捣为膏，用蜜一斤，炼去白沫，与牛膝和匀，入磁罐内，隔汤煮一日，空心以一匙，用酒调下。
养老膏　此膏老人服之，润燥清火，滋阴健脾，大有补益。
建莲（去心研末）　芡实（去壳研末）　薏米（蒸熟研末）　以上三味各等分　北山楂　梨　藕减（一半）　大山楂　甜梨　甜藕　以上三样各等分
各熬膏，先将梨、藕、山楂蒸熟，麻布滤去渣，用膏调莲肉三味，细末，调为膏，酌量加白沙糖，拌匀晒乾，收贮食之。（人子须知）
养老药方
人参（一钱）　白术（一钱）　白芍（炒，一钱）　牛膝（一钱）　陈皮（一钱）　白茯苓（一钱）
春加川芎，夏加五味、麦冬、黄芩，冬加归身，焙生姜。（上下三方人子留心）
养老丸　药味和平，甚有补益。
熟地（八两）　巴戟（四两）　山萸（四两）　北五味（一两）　薏仁（三两，炒）　芡实（四两）　车前子（一两，酒炒）　山药（四两，炒）　牛膝（三两，酒炒）　蜜丸桐子大。
滋阴补精种玉方　此药固精，补肾种子。
韭子（六两，炒）　川续断（六两）　菟丝子（酒煮，八两）　盆子（八两）　枸杞子（酒蒸，八两）　芡实（去壳，八两）　莲肉（去心，八两）　山药（炒，八两）　白茯苓（八两）　莲花芷（四两）　沙苑蒺藜（八两）
共为细末，加金樱子一斤（去核煎膏），丸如桐子大，每服三钱。
九转丹　调和五脏六腑，消除百病。
熟地（酒浸一宿，瓦上焙为末，五钱一分）　生地（乳浸一宿，晒乾为末，五钱三分）　天冬（酒浸半日，晒乾为末，四钱二分）　当归（酒浸一宿，晒乾为末，六钱一分）　枸杞（洗净为末，四钱二分）　牛膝（酒浸，晒乾为末，六钱一分）　肉苁蓉（酒浸，麸炒为末，二钱四分）　杜仲（麸炒去丝，童便浸为末，四钱三分）　破故纸（酒浸，瓦上焙为末，四钱）　锁阳（火酒浸七次为末，二钱三分）　青盐（油炒乾为末，四钱二分）　甘草（童便浸一宿，晒乾为末，六钱六分）
共和一处，水滴为丸。每服三钱。
滋阴百补丸　治一切诸虚，肾水不足之症。
熟地（九蒸九晒）　菟丝子（酒蒸透，晒乾）　沙蒺藜（炒）　枸杞子（酒浸）　肉苁蓉（酒洗，去鳞甲）　女贞子（酒浸）　覆盆子（酒浸去蒂，焙）　锁阳（酒浸）　知母（酒炒）　麦冬（去心）　远志肉（甘草水泡去骨）　当归身（酒洗）　牛膝（酒浸）　柏子仁（去油）　枣仁（去壳，炒黑）　巴戟（酒浸去骨，焙）　莲鬚　芡实（去壳）　丹皮（酒浸，炒）　山萸肉（酒浸，蒸去核）　白茯神　以上各四两
共为细末，酒糊为丸桐子大。每日空心白汤服三钱。
长春丹　治肾虚精冷之症。
鱼鳔（一斤，蛤粉炒成珠，极焦）　棉花子（取净仁一斤，去油净，酒蒸）　白莲鬚（八两）　金樱子（去子毛净一斤）　金钗石斛（八两）　沙蒺藜（四两）　枸杞子（六两）　菟丝子（四两）　五味子（四两，炒）　鹿角（五两，锯薄片，河水煮三昼夜，去角，取汁熬膏）
和药末为丸桐子大，每服三钱。
治痨瘵
用桑叶捣汁，和童便熬煎，露至五更时，服之，衣被盖暖，一睡而起，频服取效。此神方也。
延年却病方
真菟丝子洗净，用好酒入砂锅内，愈煮愈佳，吐丝为度。放竹器内晒乾，磨粉再炒，米粉拌和，加白砂糖调和，滚汤服。大有补益。或用真怀山药，打糊为丸桐子大亦可。
六味丸　益老扶弱，助脾活血，进饮食，是和平之剂。
熟地（十两）　故纸（盐炒，十两）　菟丝子（酒煮，十两）　白茯苓（十两）　山药（炒，十两）　核桃肉（五十个）
用酒煮蒸饼为丸，桐子大，每空心服四五十丸。
桑椹丸　乌须明目
干桑椹（一斤，九蒸九晒）　何首乌（一斤，去皮生用）　沙蒺藜（八两）　当归（六两，酒浸）　牛膝（六两）　白果（二十四枚）　黑豆汁（四两，拌入药内）　鱼鳔（八两，蛤粉炒成珠）
以上为细末，炼蜜丸桐子大，每服三钱，空心盐汤下。
固本种子丸　久服种子，功效甚好。
大地黄（八两，酒煮成膏）　故纸（八两，青盐二两化，酒炒，去衣）　鱼胶（八两，牡蛎粉炒成珠）　山萸（四两）　白茯苓（三两，人乳拌晒）　枸杞子（四两）　山药（四两，炒）　北五味（三两）　牛膝（三两）　杜仲（三两，刮去皮，盐水炒）　泽泻（三两）　菟丝子（二两，酒煮）　丹皮（三两，酒拌）　厚肉桂（一两）　如阳痿，加制附子一两
炼蜜为丸桐子大，每日空心服三钱。
悦泽面容
冬瓜仁七升，以绢袋盛之，投沸汤中，须臾取起，爆干，如此三度。又以清酒浸二宿，晒乾为末，日服二三钱，令人肥泽如玉，延年不老。
菊英丸　此药延年益寿，明目轻身，返老还童，其功不可尽述。
种菊花一团，以多为佳，以肥泽为美。
春採苗，夏採叶，秋採花，冬採根。四时採足，晒乾，捣为末，如菊花难捣，以米面水浆过，晒乾再碾。炼蜜丸绿豆大，每服三钱，空心白汤下。
延龄固本丹　治五痨七伤，诸虚百损，颜色衰朽，形体羸瘦。中年阳事不兴，精神短少。鬚发渐白，及左瘫右痪，步履艰难。小肠疝气，妇人久无子息。
覆盆子（酒浸）　车前子　当归　地骨皮（俱用醋炒，各二两）　麦冬（酒煮）　熟地（酒煮）　山药　牛膝　杜仲　白茯苓　巴戟　山萸　枸杞子　北五味　人参（俱用盐水炒）　柏子仁（去油）　木香（焙，各二两）　川椒（去目）　石菖蒲　肉苁蓉　枣仁　远志（俱拌炒，各一两五钱）　菟丝子　赤石脂（煅，各三两）
先将麦冬、熟地捣膏，和入柏子仁内，余药俱依方制炒。共为末，炼蜜丸桐子大，每服三钱，酒下。
治五痨七伤，咳嗽吐血等症
白蒺藜（二斤，炒过，春去刺，为细末）　甘枸杞（一斤，慢火炒，不可焦）　南黑芝麻（二斤，炒极熟，研成芝麻盐样）　牛骨髓（二斤，化开去渣）　生白蜜（二斤，化开去渣）
上将三味药末，拌入髓蜜内和匀，盛磁盆内，放在水锅中，锅上盖蒸笼，下用微火蒸熟为度，丸如弹子大，随意食之，白滚水送下。
五子益肾养心丸　大补元气，培填虚损之要药也。
六味地黄丸一料，加甘枸杞子（四两）　覆盆子（去蒂，二两）　沙苑蒺藜子（微炒，二两）　新柏子仁（去油，二两）　楮实子（炒，二两）
炼蜜入鹿角胶四两化匀，加芡实粉四两，同和为丸桐子大。每服百丸，淡盐汤送下。
治心虚有热，用天王补心丹。治肺虚有热，用四君子汤。治脾虚有热，用归脾汤。治肝虚有热，用鳖甲丸。治肾虚有热，用六味地黄丸。
以上五方，俱倍用合欢花树皮，酒洗，炒，加入最好。
治脾肾两虚，精髓不固
菟丝子（酒煮，四两）　北五味　沙蒺藜　覆盆子　莲鬚　山萸肉　巴戟　甘枸杞（各二两）
共为末，蜜丸，每服三钱。
治阳痿方
猪子肠新瓦上焙乾为末，每服一钱，酒一钟调服，一次能管一月。
养元汤　壮阳固精，益肾补虚，经夜不泄，种子神效。
当归（一钱）　川芎（一钱）　白芍（炒，一钱）　炙甘草（一钱）　熟地（一钱）　杜仲（炒去丝，一钱）　枸杞（一钱八分）　杏仁（一钱五分，炒）　白茯苓（一钱五分）　金樱子（一钱五分，去毛）　淫羊藿（酥炙去边，一钱）　石斛（一钱四分）　牛膝（一钱八分）
水三锺，煎一锺，空心服。渣晚服，连服十剂方好，壮阳固精之药也。
若阳痿加山萸一钱，肉苁蓉一钱。
治心虚惊悸羸瘦者
荆沥二升，水煎至一升六合，分作四服，日三次，夜一次。
丁公仙枕方
丁公（讳）其泰，康熙时人，曾任山西总兵，年已七十馀无嗣，遇异人授此方。不二年，精力强壮，御妾十馀人。至八十一岁，已生二十一子矣。其方用薄槐木板，做枕一个，上钻孔一百二十个如梧桐子大。底做抽屉更好，各药研末，以绢袋盛之，装入枕中，百日后即可见效。身体轻健，气力倍生，壮阳多子，发白转黑。如夫妇皆以此作枕，更见奇效。药久味泄，三月一换。
川椒　桔梗　荆实子　柏子仁　全当归　川乌　姜黄　吴茱萸　白术　藜芦　防风　辛夷　白芷　黑附子　白芍　藁本　苁蓉　细辛　牙皂　芜荑　甘草　荆芥　菊花　杜仲　乌药　半夏
共二十六味，每味一两三钱，务要顶好鲜明，咀片，研为细末，绢袋盛之，入枕内，遵法用之，无不神效。半年后，立知其妙。
桃灰方　开胃健脾，乌须黑发。
每日以核桃四个，分为二起。每起二个连壳烧灰，作为一包，共为二包，于早午二饭后，以灰入粥汤调匀服之。
润燥方　治久病血枯。
白蜜、奶酥油各一斤，溶化一处。每日不拘时，服数次。
神仙酒方　久久服之，添筋力，大有补益。
肥生地黄（一两）　牛膝（五钱）　菊花（一两）　当归（一两）　用乾烧酒（十斤）　甜酒（五斤）　红沙糖（二十两）
以水醋将红沙糖调匀，去渣，入酒内，方以绢袋盛药。浸酒内五日后，随量饮之，大有补益。
毓麟酒方　此药专能固精种子，温补肾经之药也。
桑椹（一斤）　枸杞子　山萸肉　牛膝　菟丝子　楮实子　韭子　巴戟（各三两）　故纸（四两，炒）　蛇床子（一两）　肉苁蓉（四两）　覆盆子（四两）　莲鬚（二两）　山药（一两，炒）　木香（一两）
共为粗末，麻布袋盛之，用火酒四十斤，煮三炷香，去火气，随量服，不可醉。
菊花酒　明目补髓，壮筋骨，延年耐老。
家菊花　生地黄　地骨皮（去上，洗净）各五斤捣碎
用水一石，煮汁五斗，煮糯米五斗成饭，加细面曲末拌匀，入瓮内密封三七日，如做酒法。看天气冷热，候熟，榷出清酒，另用小瓶盛之。随量饮，不可醉。
补心酒方　治怔忡，心神不宁。
麦冬（去心，二两）　柏子仁（去油，一两）　白茯神（一两）　归身（一两）　龙眼肉（二两）　生地黄（一两五钱）
盛绢袋中，入无灰酒十斤，坛内浸七日用，连坛煮亦可。
核桃药酒方　治下痿，肾家亏损，腰疼脚痛，并能壮下部，久服多子。
破故纸（一两）　杜仲（一两）　沙苑蒺藜（一两）　菟丝子（一两）　巴戟天（一两）
以上五味，入布袋内，将口扎紧，再用核桃一百个，略略掠破，用乾烧酒二十斤，将药袋并核桃入酒瓶内封固，泡十四日，每清晨吃核桃一个，酒一怀，临睡时单吃酒一杯。
治夜不得睡
用灯草煎汤代茶饮，即得睡。每日向晚以后，不可饮茶。
又方：治夜不得睡。
炒枣仁（三钱）　当归（一钱）　白茯神（一钱五分）　人参（一钱）　远志肉（一钱）　鳖甲（炙，二钱）　煎服。
奇想补心丸
柏子仁（二斤，去油为末，酒浸为膏）　红枣肉（三斤，白蜜炒）　生地（焙）　白术（炒，各一斤）
捣匀，丸弹子大，一日三服。百日百病消除。
宜男酒　养精壮神，调经种子，男妇服之，一生无病。
全当归（二两）　茯神（二两）　枸杞（二两）　牛膝（二两）　杜仲（醋炒断丝，二两）　圆眼肉（二两，去皮核）　核桃（去皮，二两）　葡萄子（去梗核，二两）　用米烧酒十斤　浸七日服
养神酒　生津健脾，安神定魄，平人可常服。
当归身（二两）　大熟地（三两）　枸杞（二两）　茯苓（二两）　山药（二两）　米仁（一两）　木香（五钱）　枣仁（一两）　续断肉（一两）　麦冬（一两）　丁香（二两）　建莲（去心，二两）　大茴（五钱）　桂圆肉（半斤）
上将茯苓、山药、米仁、建莲为细末，余药切为饮片，同装入细绢袋内，入好酒二十斤，隔汤蒸透，停数日饮。
青娥丸　常服，壮筋活血，乌须美颜。（并治虚寒喘嗽，腰脚疼痛。忌羊血、油菜）。
破故纸（十两，洗净，酒炒为末）　杜仲（五两，姜汤浸一宿，炒去丝为末）　胡桃（五十个，捣如泥）
共炼蜜为丸，如桐子大。每服七八十丸，空心温酒，或淡盐汤下。
一方：杜仲、故纸各一斤，胡桃二十个，用蒜捣膏一两和丸，梧桐子大。空心酒下二十丸，妇人淡盐汤下。
药酒秘方
生羊肾（一具）　沙苑蒺藜（四两，隔纸微炒）　桂圆肉（四两）　淫羊藿（四两，用铜刀去边毛，羊油拌炒）　仙茅（四两，要真者，用糯米汁，泡去赤汁）　薏苡仁（四两）
用滴花烧酒二十斤，浸三七日，随量时时饮之，种子延龄兼乌鬚发，其效甚速。（董思白传）
人生功名嗣续，迟速有无，俱有一定之数。无者，不可强而有；迟者，不可强而速也。今见无子者，不能修德励行，以挽回天意，往往以药石助之，于是庸医聚诸热毒之品，毫无补救，反致伤生。子于士大夫中，目击数人，酿为痈疽，莫不溃肠穴助，惨不忍言，而世犹不知悟，死者相继，亦足悲矣。先文敏公曾获异方，不特奇验，且药皆有益无损。今并其与友人书，附记于此。曰：海上瞿翁有药酒秘方，瞿为海澄令，曾拔敝同年温用庭于童子科，温视鹾浙直念未有以报知已，数敦促之，入会城时有歙商，犯重辟，託瞿居间，瞿足痹，不能行，商以药酒饮之，四日辄不假筇竹，步履如旧，神其方，愿捐千金之酬获之，大有验。翁今九十二，神气勃勃，视听饮吃如壮夫。有陈太仆者，以二百金为寿，请其方，瞿勿许，语陈云：若得此方，便不死矣。盖陈曾与瞿有睚眦故也。人皆传以为笑谈，先文敏遍求长生，视视之术至老不倦，乃其言如此，予四十无子，觅此方数年，始得之，连举数子，以此方赠人无不效者，特录于左，以公诸天下，慎毋信庸医之说，徒自戕其生也。
种子兜肚方
男妇俱可用，能种子调经，治赤白带，腰痠疼，子宫寒冷，男子遗精白浊，偏坠疝气，一切下部虚冷，用此暖精受胎。
附子（一个重二两，切片，烧酒煮过，晒乾听用）　大茴（炒）　小茴（炒）　川莲子（炒）　丁香　五味子以上（各一两）　升麻　木香　甘草　甘遂（各四钱）　麝香　沉香（各一钱）
共为末，用新蕲艾四两，搓茸晒乾，将前药放在艾中间，用线密缝兜肚，置丹田上，外用手帕包固，昼夜缚定，一月不可换动，一月后则去之。
种子蛋酒方
当归　红花　蕲艾（各二钱）　囫囵鸡子（三个带壳）
用针每个锥七孔，陈酒二碗，煎一碗。月经方净时，蛋酒并服之神效。服此而不失佳期无不受胎，屡试屡验。

急治  ***************************
凡治汤泡火烧，切不可轻用冷水浇洗。如一时药不便，先饮童便一碗，或生萝卜汁一碗，再将大黄细末，或香油，或生桐油调敷。如烂至肌肉者，用山野人家百草霜三钱，轻粉一钱五分，研末，调香油敷之。
又方：用大麦入净砂锅内，炒至漆黑为度取出，纸垫土上，出火气，研细末。烂者乾掺，未破者以香油，或桐油调揸即愈。
又方：用煮熟鸡蛋黄，炒出油一锺，调大黄末二两，揸之。
又方：用牛膝二两，麻油四两，熬熟去渣，下黄蜡二两，乳香末一两，成膏收贮。遇人患者，以此膏涂之甚妙。
又方：用老松树厚皮，炭火上新瓦焙燥，研末渗患处，立愈。
又方：用莺粟花十五朵，无花以壳代之，香油四两，将莺粟炸枯滤净，入白蜡三钱溶化，尽倾入碗内，待将凝之时，下轻粉一钱搅匀，炖水中令冷取出，临用抿脚挑膏于手心中捺化，搽于伤处。绵纸盖之，日换二次，其痛自止。次日用软帛挹净腐皮，再搽之良。（出《御纂金鉴·汤火伤》）
又方：即用生桐油半杯，银朱二钱，调敷。止疼不烂。
凡汤火伤，饮冷水必死，切忌。浸冷水中必烂至骨，急捣萝卜汁或童便服，外用槐花（炒）研末，麻油调放，立时止痛，或烂嚼茶叶敷。烂见骨者，百草霜二钱，轻粉一钱五分，为末，麻油调搽效。
火丹：芝麻（炒）研油敷，大人小儿俱神效。
治阴症欲死立效方
明矾（一钱五分）　火硝（一钱）　胡椒（一钱）　黄丹（八分）
共为细末，用酽醋和成团子，握在手心。男左女右，以帛扎紧，出汗而愈。再用理中汤收功。
又方：用老葱一握，如茶锺大，用快刀切一指厚，贴在脐上，用热熨斗熨之。
救自刎断唤方
自刎者，乃迅速之症，救在早，迟则额冷气绝，必难救矣。初刎时，气未绝，身未冷，急用热鸡皮贴患处。安稳枕卧，或用丝线缝合刀口，掺上桃花散，多揸为要，急以绵纸四五层盖刀口上，以女人旧布裹脚，周围缠绕五六转扎之，颈项郁而不直，刀口不开，三日后急手解去前药，再用桃花散掺刀口，仍急缠扎过数日，再用红玉膏敷患处，外用生肌长肉大膏药贴之，外用绢帛围裹，针线缝颈，候其肉长收功。
桃花散：石灰半升，同大黄一两五钱，切片，炒石灰变红色为度，去大黄，筛极细末，治一切金疮出血并效。
治中暑昏眩烦闷欲死方
挖地深三尺，取新汲水倾入坑内，搅浊饮数瓯，即愈。
治中暑仆地方
大蒜一大把，道上热黄土搀和研烂，以新汲水和之，去渣，挖开齿灌之。
治乾霍乱　腹痛出汗，吐泻不出，危在顷刻。
食盐（一两）　生姜（五钱切片，同炒色变）
以水一碗煎服，不宜热服。好后不可吃饮食。
又方：炒红盐（一两）　猪牙皂荚（一钱）
煎水服，吐出即效。
治自缢死方
轻轻解下，不可割断绳索，不可放倒，安放平坦，仰面朝天，头要扶正，将手足慢慢屈弯，将粪门用力顶住，不令泄气。一人用手揪著头发，将头扯直，再二人将苇筒入耳内，不住口吹气，不住手按摩胸前，虽气绝时久，多吹多摩，亦可救活。
又方：用老鹅一只，将香油抹鹅嘴上，插入粪门内，一二时自活。若过一二时辰，则不救矣。
治冻死及落水冻死者　但胸前有微热即可救活。急须脱去湿衣，换好入贴身热衣包之，不可令其近火，须用布袋盛炒热炉灰，放在心口，如冷即换热者，待开眼以温酒姜汤灌之，如不醒以艾灸牙门缝，声喊即活。若不先温其心口，急用火烘，必死无救。
治人卒然仆地不语　及一切痰涎壅塞，手足搐扯，不省人事等症。
用皂荚末少许，吹入鼻内即醒，再以药治之。
治暴死方
烧炭一炉，以陈醋泼之，令病人鼻中闻之即活．或韭汁灌鼻亦可。
治五绝死方
用生半夏末少许，吹入鼻中，再用生半夏末少许吹入耳内，心头温者，一日犹可活。
治惊吓死
以醇酒灌之。
治中诸鬼祟，人被鬼附，昏迷笑哭
急将两手大指缚作一排，用艾团在中间，爪指尽头连肉处，灸七壮或十四壮鬼即去。若鬼去而人尚昏沉者，用麻黄三两（去节），杏仁七十粒（去皮），炙甘草一两。
水二碗煎至一碗灌之，愈后仍宜服参耆补正之药。
治鬼魇鬼打之症　初到客舍，及无人冷房，睡中觉鬼物魇打，其人呃呃作声，呼之不醒，不救则死。
用牛黄、雄黄各一钱，朱砂三分，研末和匀，挑一钱床下烧之，一钱温酒灌之。
治魇死并中恶　切忌火照，但痛咬其脚跟则应声，不同卧者，于自己床内，大呼其姓名亦醒，如再不醒，以皂荚末，吹入鼻中，打嚏则醒矣。
治惯多魔梦
以通明大朱砂，缝囊盛置顶上，即无梦矣。兼服天王补心丹。
治卧忽不醒　亦忌火照，但痛咬脚大拇指甲际而唾其面则醒。如仍不醒，以韭菜汁灌入鼻中即醒。
治中诸毒　一觉腹中不快，即以生腐浆，或生黄豆试之。入口不闻腥气，此中毒也。急以升麻煎浓速饮。以手抠吐即愈。
解煤炭毒　一时晕倒，不救杀人，急以新汲清水灌之。
解马犬河豚诸鱼蟹毒　一觉心下坚硬，或腹胀口渴，忽发热多语，芦根煮汁服。
治蛊毒
先取炙甘草一寸，嚼之咽汁。若中毒随即吐出，仍以炙甘草三两，生姜四两，水六升煮二升，日三服。若含甘草而不吐者，非毒也。
昔李熹为雷州推官，得治蛊方。毒在上，用升麻吐之；毒在腹，用郁金下之。或合二味服之。不吐则泻，活人甚多。
解相反药毒　蚕退纸（即出过蚕之纸）烧灰，细研一钱，冷水调下，频服效。
解百药毒　服药过多，生出毒病，头肿如斗，唇裂流血，或心口饱闷，或脐腹撮痛者。
黑小豆（即马料豆）绿豆各半升
煮汁服，并食豆完愈。
解闭口花椒毒　吐白沫，身冷欲绝者，急以地浆水饮之，即解。
解烧酒毒（火烧闷绝或受烟煤毒）
用白萝卜汁或热尿灌俱效。
解蟹毒
薤汁、蒜汁、冬瓜汁、黑豆汁及紫苏汁俱可解。
解食毒鳖
饮蓝汁数碗，或靛青水亦可。
解自死六畜毒
黄柏捣末，水调一钱，或壁上黄土一钱，水调服。或饮人乳一碗，俱可解。
解黄鳝鱼毒
食此犯荆芥能害人，服地浆水解之。
解白果毒
麝香一分，煎汤服。
解豆腐毒
萝卜汤饮之即解。
治蜈蚣咬急救方
蜈蚣咬人无药医即取田中一点泥，在阴黑处泥地上，不可令四眼见，自在地上写一田字，随口唸上十四字，手取田字中心泥一点，贴患处即愈。
盛夏时有大热症　头大如斗，身热如火者。
用黄芩一两，煎汁一茶锺，微温，一气吃下立愈。
又方：热死不可用冷水浇，及饮冷水。用草绳盘在脐上，以路上热黄土填放在内，令众人以小便浇之，用热汤亦可。
治中煤毒　昏晕、恶心、跌倒，急移在风凉处，用醃菜水灌之即愈。清水亦可。
治破伤风及疯狗咬方
用防风独茎者（一两）　天南星（泡七次，晒乾，一两）
共为末，每服二钱，白滚汤下。半日再进一服，出汗即愈。
又方：用斑蝥七个，去头足，同糯米炒黄色，去米不用，只用斑蝥研末，加黄丹一钱，黄酒送下。毒从小便中出，百日内忌闻锣鼓声。
治破伤风方
用粪堆内蛴螬虫（俗又名老木虫）一二个，草房上多有之，将虫脊背捉住，捏之，口吐黄水，抹于疮上，觉麻，身上汗出即愈。如病势危急，滴黄水于热酒内饮之，取汗而愈。
解百毒方
用甘草、绿豆，水煎服即解。
治箭镞伤方
用陈腊肉去皮，取红活美好，连肥细切，将象牙末及人指甲为末，共研极细，拌腊肉内再为匀剁合一处，厚敷四旁，一饭顷，其镞自出。
又方：用艾绵摊成饼子，将火硝细末铺上，再用大蜣螂捣成末，铺火硝上，包在伤处，一日一夜即出。
解食银幼毒方
用黄泥水，服二茶锺即愈。
又方：每日用饴糖四两，捻成小丸，不时以真芝麻油吞下。
解断肠草毒方
用生鸡子吞二三枚，或用韭菜汁灌之亦愈。
解砒霜毒方
急刺活羊血饮之。如仓卒无羊，捣乌柏树根、叶汁服之，或甘草汤、绿豆汤，夏枯草汁，或鸡子五六枚打碎，和匀灌下。总以吐尽毒为度。醒后仍颠者，以绿豆汤饮之，毒尽自愈。
又方：用白矾三钱，新汲水化下，吐出即愈。或以白蜡三钱研末，调鸡子清三枚，入口即愈。
又方：用黎芦根、青黛、皂荚、胆矾、苦瓜蒂、滑石、生甘草、生绿豆各等分，捣末，凉水调灌即愈。
解巴豆毒方
凡中此毒，口渴面赤，五心烦热，泄痢不止。黄连煎汤服。
解蒙汗毒方
饮冷水即安。
解烧酒毒方
用锅盖上汽流水半盏，灌下即醒。
解盐卤毒方
豆腐浆灌下，抹桌布洗水，或肥皂水皆能令吐，切不可用热水。
又方：先用活羊血灌下，再用肥皂荚煎汤灌下，吐出即愈。
治金蚕蛊方
用石榴根皮，煎汤饮。
治毒蛇咬方
细辛　白芷（各五钱）　雄黄（五分）　麝（少许）
为末，每服二钱，好酒调服。
又方：用五灵脂　雄黄（各等分）　黄酒调二钱服。
治蜈蚣咬方
盐水洗伤处，痛止。用刘寄奴擦之，或吴茱萸捣烂敷之，或井底泥贴之，或雄鸡粪擂水涂之，或用蜘蛛一枚，近咬处吮尽其毒，即蜘蛛随下痛即止。取蜘蛛投水中，少顷亦活。
蝎蜇毒方
用井底泥敷痛处，干则再换，如无泥，取新汲水以青布随痛处搭之，温则再易。
又方：用胆矾细末，揸患处。
解饮馔毒
凡中饮撰毒，不知何物，即煎甘草荠苨汤饮之。
解菌毒
急掘地，以冷水搅之，令浊少顷取饮，皆得全活。此即地浆水，饮三四碗，能解百毒，真神方也。
治溺死
急用牛一头，以腹横牛背上，牵牛徐行，吐出腹中之水，以老姜擦牙即活。口禁不开者，撬开横一箸于牙间，水即得出。如仓卒无牛，以锅覆地，将溺人脐对锅脐俯卧，以手托其头，水出即活。或俯卧凳上，凳后脚稍高两块砖许，蘸盐擦脐中，待其水自流出。或用皂角末，绵裹纳下部，水出即活。切忌火烘，逼寒气入内，则不救。
治跌扑死
将本人扶持如僧打坐，一人将其头发扯放低，用半夏末吹入鼻内，醒后将生姜汁和香油打匀灌之，以解半夏毒。
三物备急丸　可治一切卒死等症。
巴霜（一两）　生大黄（三两）　乾姜（二两）
共研末，米糊为丸，如胡椒大。每用三丸、五丸、七丸不等，须量病以酌多寡，白汤下。此方效验甚多，治风、寒、暑、疫、久疟、毒痢、痰厥、心迷一切卒死，及五积痞块。若治积块，须同补剂相间兼治渴症。
其一是阳暑兼燥，多见于跋涉道途之人。若以凉水灌之，即毙，惟取路傍热土围其脐，令人溺其中即苏。用此丸全愈。
其一是阴暑兼寒，或风，多见于富厚安享之人，曲巷当风，瓜果井水，使人拂扇，更有盛暑入房，出就阴寒，最为难治。得此丸泻之，亦可泻其凝滞，然解后须善调理。
中蚯蚓毒　形如大麻风鬚眉皆落。
用石灰泡热水候凉，洗患处。浸之良久愈。蜘蛛及百虫咬，俱以靛青叶捣汁敷之，靛青花亦妙。苎麻汁涂之消。
百虫入耳　不可惊动，如在左耳，以手紧闭右耳，及两鼻孔，努气至左耳，虫自出。右耳亦然。
解中药箭毒方
用雄黄末敷之，沸汁出愈。
解蕈毒蘑菰诸草药及闭口椒毒
用金银花吃之即愈。
又方：掘黄土地深三尺，注水搅浑，饮之即安。
治血厥　无疾忽死，目闭口噤，眩晕移时方醒。亦名郁冒。出汗过多，女人尤多此症。
用白薇　当归（各一两）　人参（五钱）　甘草（一钱五分）
每服五钱，水三盏，煎一盏温服。
治汤泡火烧　火药冲伤，神效灵药。
用磁瓶贮真麻油，不拘多少，年年用箸採秋葵花片，勿犯手，浸入油内，越久越妙，愈多愈好。若油少花多，加添麻油。遇患者用花带油搽敷，立时清凉如水，即刻止痛，泡即平塌，红肿即现白色，三日乾透结痂，真神方也。此花系单瓣葵花，叶如鸡爬，花只五瓣，中有长心，作紫色，叶可挤水搽头，非向日葵也。时多误用，故详言之。只用花瓣花心，去蒂或以葵叶为末敷之，亦佳。
误服砒毒
小蓟根捣汁灌之，或用金汁灌之，或用明矾、大黄为末，新汲水调灌之。得吐、得泻利为效。野菊毒亦用金汁解之，紫金丹亦佳。金汁即大粪清水也。
治蛇蜈蜘蛛伤
桑白皮汁涂之效，桑叶揉烂涂之亦佳。
又方：蜈蚣咬伤，莫妙于雄鸡涎敷之，雄鸡倒挂，涎自出。
汤泡火烧　不宜见冷水。
宜用白芝麻壳烧灰存性，研细末敷之。若患乾燥，则用麻油调搽，或用柏子树皮为末，麻油调敷亦可。
救自刎法　凡自刎喉管未断者，不可见水。
急用麻线缝之，外以血竭细末掩之，随用天下第一金疮药涂之。（方见跌打损伤门）绵纸盖定，然后用长裹脚布缠之，绵扎之，间日加敷药，头不可动摇，十日愈。
魇梦不醒
吹以通天散，更用葱白、生姜煎酒灌之。
治毒蛇望板归螫伤　满身红肿发泡。
用荆嫩头捣汁涂泡，渣敷咬处即消。
治诸蛇
以黄荆叶捣烂，袋盛铺于肿上。
治虫毒
牡丹皮服一钱，七日三次服之。
治解一切毒
石菖蒲、白矾等分为末，新汲水下。
治汤火伤
经霜桑叶烧存性，为末，麻油和敷，日三愈。
治中鸠毒气欲绝者
葛粉三合，水三盏调服。口禁者灌之。

伤寒感冒  ***************************
世间真伤寒病少，而感冒病多；感冒病少，而时疫病多。不可一见头疼身热便呼为伤寒。如果真患伤寒之病，方以正伤寒药治之。若系感冒之病，不与伤寒之法同治。如系瘟疫之病，又当以瘟疫之法治之。方不误戕人命。
凡伤寒必头疼，其疼也不间昼夜。探其舌本，必从咽喉内干出于外，多兼烦躁，不烦躁者，即轻证也。不头疼而发热，不发热而头疼，头虽疼而有时暂止。口虽干而舌本不燥，骨虽疼而头不疼，口虽渴而不欲引饮，至夜或偶得寐，遇食不好亦不恶。居处虽若尫怯，而神气安静。诸若此者，皆非真伤寒也。冬时严寒，万物闭藏，偶触冒之，而即病者，为伤寒。不即病者，寒毒藏于肌肤中，至春变为瘟病，至夏变为热病。治若混同，未免误杀。又春夏秋间有非时小寒，人暴感之，名曰感冒其症。鼻塞清涕，咳嚏头痛，身微发热，微恶寒，所病亦轻，治之亦异。杂症类伤寒误投汤药，概用汗下，未有不因之而毙者，不可不慎也。内伤与外伤之分，生死反掌，尤当明辨。
食积类伤寒，头疼，发热，恶寒，气口脉紧盛，但身不痛，与伤寒不同耳。
脚气类伤寒，头疼，身热，恶寒，肢节痛，便闭，呕逆，脚屈软，不能转动，但起于脚膝耳。
伤寒病症难辨且难治，倘地方无名医可请，慎勿恁庸医，及妄听人乱用方药。反致坏事。须是谨避风寒，忌食米粒，戒房事劳碌，静自宁待。七日后，其病传遍经络，虽不服药亦自愈。只是耐烦待之而已，却无害也。古语云：伤寒不服药为中医，正谓此耳。
世人外感病少，而内伤病多。如内伤一，而外感九，病止一分；内伤二，而外感八，病上二分；内伤九，而外感一，病至九分；若内伤十分，而外感全无，则病难救矣。此时医家误认内伤为外感者甚多，往往误人性命。故凡治感冒之病，先要辨明内伤、外感，用药治之，方免轻病变重之患。
凡患伤风恶风，伤寒恶寒，伤热恶热，伤食恶食，不可拘定日数，先当散其外邪，再按症祛其内病，自无不愈。若内邪未除，遽用补剂以固其邪，或用凉剂以遏于内，必致变轻为重，延缠日久，补泻难施矣。
凡寒症前三日在阳分，当从汗解。四日以后，病入阴分，当从泄解。病在里，不可遽用发汗药，恐其表虚也。病在表，不可遽用里药，恐引邪入内也。
东垣曰：人迎脉大于气口为外伤，气口脉大于人迎为内伤。外伤则寒热齐作而无间，内伤则寒热间作而不齐。外伤恶寒虽近烈火不除，内伤恶寒得就温暖则解。外伤恶风乃不禁一切风，内伤恶风惟恶乎些小贼风。外伤证显在鼻，故鼻气不利而壅盛有力。内伤证显在口，故口不知味而腹中不和。外伤则邪气有馀，故发言壮厉，且先轻而后重，内伤则元气不足，出言懒怯，且先重而后轻。外伤手背热，手心不热，内伤手心热，手背不热。内伤头痛时作时止，外伤头痛常常有之，直须传里方罢。内伤则怠惰嗜卧，四肢不收。外伤则得病之日即著床枕非扶不起，筋挛骨痛。外伤不能食，然口则知味，而不恶食。内伤则恶食，而口不知味。外伤三日以后，谷消水去，邪气传里必渴，内伤则邪气在血中有馀，故不渴。
东垣论饮食劳倦为内伤不足之证。治用补中益气汤。又论不足之中，又当分别饮食伤为有馀，劳倦伤为不足。若伤饮食而留积不化，以致宿食郁蒸，热发于外，此为有馀之证，法当消导。若因伤飢失饱，致损脾胃，非有积滞者也。只宜用补中益气汤。盖脾胃全赖饮食之养，今因飢饱不时，失其所养，则脾胃虚矣。又脾主四肢，若劳力过度，或饮食不调之后，加之劳力或劳力过度之后，继以饮食不调，故皆谓内伤元气不足之证，而宜用补药也。但须于此四者之间，审察明白，略用加减，则无不救矣。
近日医家，遇富贵人并年老人，不问病之虚实，一例从补，每致大误。此与当用不用者，等于亡羊。伤寒屡行发散，而汗不能透，阴气不能达也。　人知汗属于阳，升阳可以解表，不知汗生于阴，养阴可以发汗也。内热不解，屡清火而热不退，人知寒凉可以去热，不知壮水可以去火也。正虚邪旺，久而不痊，但与补正，其邪自除。
治四时感冒
陈皮（五钱）　苏叶（一钱）　生姜（三片）
煎汤服一二帖，或汗或不汗，自愈。
治春分后至立冬前受寒气
紫苏（二钱）　香附（炒，二钱）　陈皮（一钱）　炙甘草（五分）　生姜（三片）　连头葱须（三茎）
水煎服。
治春月以后　感冒时疫，身热头疼。
用茶叶一撮，艾叶一撮，核桃肉三个，绿豆一合，连须葱五个，水酒各一锺，煎一锺，热服，出汗即愈。
调荣养胃汤
治身热恶寒，微渴，浸冷冷，汗出身痛，脚腿痠疼，无力沉倦，脉空浮而无力。庸医不知，因见头痛、恶寒、发热，便呼为正伤寒，而大发其汗。所以变轻为重，而害人者多矣。殊不知劳力，内伤气血，外感寒邪，宜用甘温之剂，名曰劳力伤寒。今世人患此症者甚多，故特将治法表出，以备参考。
黄耆（蜜水炒，一钱五分）　人参（一钱）　白术　陈皮（各一钱）　当归（一钱）　柴胡（一钱）　炙甘草（四分）　姜（三片）
水煎服。
加味调中饮
治食积类伤寒，头疼，发热，恶寒，气口脉紧盛，但身不疼为异耳。饮食自倍，脾胃乃伤。世人患此病者甚多，而医家误用药发汗，每致变轻为重，故特将治法表出，以备参考。
苍术（炒，一钱）　厚朴（姜汁炒，一钱）　陈皮（一钱）　白术（土炒，一钱）　山楂肉（一钱五分）　神麴（炒，一钱）　枳实（炒，一钱）　草果（六分）　黄连（姜汁炒，六分）　炙甘草（三分）　乾姜（炮，三分）
生姜煎服。腹中痛加桃仁，大便实热加熟大黄，去草果、乾姜。
伤寒头痛发热（神仙粥最妙）
连须葱白（半斤）　老姜（二两）
水煎温服。
神仙粥方
专治感冒风寒暑湿，头疼骨痛，并四时疫气等症，初得病两三日，服此即解。
用糯米半合，生姜五大片，河水二碗于沙锅内煮一二滚，次入带须大葱白五六个，煮至米熟，再加米醋小半盏入内和匀，乘热吃粥，或只吃粥汤，即于无风处睡，以出汗为度。此以糯米补养为君，姜葱发散为臣，一补一散，而又以酸醋敛之，甚有妙理，屡用屡验。非寻常发表之剂可比也。
午时茶
五月五日午时虔合，专治感冒，积食，寒热，泄泻，呕吐，腹痛，头晕等证，清滚汤冲服，渣再服。
苏叶　薄荷　乌药　厚朴　槟榔　石菖蒲　枳壳　枳实　青皮　陈皮　山楂　麦芽　青蒿　神麴　或加白芷、前胡亦可，各八两，加茶叶三斤同炒
贮瓶听用，或共为细末，封贮，用时以淡姜汤调服二三钱。
发散伤寒　不问阴阳二症，仓卒无药。
用生姜一两，葱白十茎，好酒二大碗，煎热服。盖被，周身汗透即解。勿令汗太过，忌大荤五七日。春依此方，夏月葱姜减半，冬月加黑豆二合，炒焦服尤效。如旅次煎药不便，生姜五片，葱白四茎，紫苏叶二钱，如无此以细茶代之，泡汤热服。
四时感冒风寒
初起用葱白连须五根生捣，冲热酒服。
治大热黄疸　伤寒头痛，风热痁疟。
茵陈细切，煮羹食，生食亦宣。
治偶感风寒
芝麻炒焦，乘热擂酒饮。暖卧，取微汗，良。
治伤风伤寒咳嗽
荆芥（一钱）　薄荷（一钱）　紫苏（一钱）　葱（三根，连须捣）　橘饼（二个，切片）　生姜（三片）
五味煎透，冲葱服。避风出汗愈。
治冒暑头昏　发热感冒并肚疼霍乱。
用青蒿煎汤饮即愈。
又方：白糖少许，绿豆粉，调水饮之立愈。

瘟疫瘴气  ***************************
瘴音帐，中山川厉气成疾也。陆游避暑漫抄岭南或见异物从空坠，始如弹丸，渐如车轮，遂四散，人中之即病，谓之瘴母。宋待制李焘云：岭南瘴气，寒热所感，邪气在营卫皮肉间，欲去瘴气根本，非常山不可。但常山服之必吐，以七宝散冷饮之，不吐且验也。又缅人尝畜淫妇诱人，犯之必死。谓之人瘴。纯常云：吾在闽，历官三任，随行者，未尝一人病瘴，惟不多食彼地时果海物耳。此亦御瘴法也。
瘴气系山岚蒸毒之气，其状血乘上焦，病欲来时令人迷困，甚则发燥狂妄，亦有哑不能言者，皆由败血瘀心，毒涎聚于脾经所致。
瘟疫者，其病与时气寒热等症相类，乃天气不正之气，感而受之。状若伤寒，递相传染，若体气壮盛，感之浅者，轻而易疗，若元气虚弱，感之深者，重而难愈。其病自外而入，当从仲景伤寒法，变通治之，但不可大汗大下，宜从中治。如小柴胡汤、升麻葛根汤、人参败毒散去人参之类，大要不可克伐元气为主，若天行时毒疫疠，初觉憎寒体重，次传头面肿痛，或咽喉不利，舌乾口燥，最宜用普济消毒饮，仍当固胃气。
辟邪丸　治一切瘟疫盛行，服此药不传染。
雄黄　丹参　羽箭　赤小豆（各二两）
共研末，炼蜜为丸，如梧桐子大，空心五丸，每日饮赤小豆、绿豆汤亦良。
避瘟丹　此药烧之，能令瘟疫不染，空房内烧之，可避秽恶。
乳香　南苍术　北细辛　生甘草　川芎　降真香（各一两）　一方加白檀香（一两）
共为末，枣肉为丸，如芡实大。
治大头瘟项肿虾蟆瘟病
殭蚕（一两）　姜黄（二钱五分）　蝉退（六钱五分）　大黄（四两）
共为细末，姜汁打糊为丸桐子大，每服一钱，蜜水调下。
菩提丸　治时行瘟疫诸病，不服水土，山岚瘴气等症，极为灵验。
陈皮　制半夏（姜汁炒）　南苍术（炒）　厚朴（姜汁炒）　砂仁（炒）　枳壳（炒）　香附（酒炒）　白茯苓　白扁豆（炒）　黄芩（酒炒）　藿香　南薄荷　紫苏叶　南山楂　神麴　生甘草（各十两）
上为末，用荷叶煎汤为丸，如弹子大，重三钱，淡姜汤下，或开水送亦可。
金不换正气散　治四时感冒，瘟疫时气，及山岚瘴气，寒热往来，霍乱吐泻，下痢赤白，或出远方，不服水土等症。
白术（炒，一钱）　陈皮（一钱）　厚朴（姜炒，一钱）
生姜煎服。如有别症，随病加药二三钱。
救瘟丹验方
冰片（六分）　牛黄（一钱五分）　粉甘草（二钱五分）　琥珀（一钱零五釐）　麻黄（二钱零四釐）
共为极细末，清水调匀，用骨簪点男左女右眼角，半时即出汗而愈。病重者，两眼角俱点，以汗出为度，应验如神，收贮磁罐内，勿令泄气。
又方：冰片（一钱三分）　麝香（一钱三分）　朱砂（一两五钱）　明雄黄（一两五钱）　火硝（二钱）
共为细末，诸病皆治。用如前法。
治牲口，抹两大眼角内，骑里许，通身出汗即愈。
治疫气结方
按：《本草》千里急，一名千里及。藤生道旁篱落间，叶细而厚，味苦平，小有毒。治疫气结黄疟虫毒。煮汁服，取吐下。亦敷蛇犬咬，不入众药，此草可染肤黑，如凤仙花可染指红也。
治虾蟆瘟
以金线田鸡捣汁，水调，空腹炖饮极效。
辟疫方
用雄黄末，菜油调，涂鼻中，空心再服雄黄酒一杯，永不染。
青黛汤　治发颐。
青黛（五分）　生甘草（二钱）　金银花（五钱）　瓜蒌（半个）　酒一锺。
水煎服。
预防瘟疫方
用大贯众一枚，浸在水缸内加白矾少许，逐日饮之，不染瘟疫。
治大头瘟项肿虾蟆瘟病
殭蚕（一两）　姜黄（二钱五分）　蝉退（六钱五分）　大黄（四两）
共研细末，姜汁打糊为丸桐子大，每服一钱，蜜水调下。
治大头瘟颈脸皆肿者
用福建靛花三钱，烧酒一锺，鸡蛋清一个，搅匀吃下，神方也。
治瘟疫
用虎耳草擂酒服。
治辟禳瘟疫
麻子仁、赤小豆各二七枚，除夜著井中饮水良。
治辟瘴
生葛捣汁一盏服。
透顶清瘟散
专治瘟疫，四时不正，感冒风寒头疼发热，鼻塞气壅，山岚瘴气，胸腹不快，中风寒暑暍，鬼魅一切暴死等疾，吹搐鼻窍，取喷嚏即愈。探望病家，出户搐鼻，能辟瘟疫传染，牲畜受症，吹鼻亦效。此方刻贵州雷□□，传为雷神方。
牙皂（五钱，去弦核，烘乾）　细辛（五钱）　藜芦（五钱）　白芷（五钱）　防风（五钱）　川芎（五钱）　当归（五钱）　朱砂（三钱，研细，水飞）
上共为末，再入乳钵内，研极细，磁瓶收贮，常随身自用极效。

中风  ***************************
冰天屑（救民方）　治中风牙关紧闭者。
五日午时，以冰片、天南星合研细屑，遇病以指蘸擦大牙，左右二三十擦，口自能开。
治中风口噤
用荆芥穗为末，酒服一钱，立愈。（贾仙道曰：此方前后用之甚效）
治口眼喎斜
用鳝鱼一条，装入竹管内，尾上用针深刺出血，即将血摊绢帛上，乘热贴之，如歪向左贴右边，歪向右贴左边，立时即正，正即洗去。
治风软脚
用丹参浸酒饮之，最良。
仙传黑虎丹　此药专治男妇气血衰败，筋骨寒冷，外感风湿传于经络，手足麻木，筋骨疼痛，久则成左瘫右痪，口眼歪斜，中风不能步履。
苍术（切片）　草乌　生姜（洗，各四两）　生葱（连须研，二两）
上四味和一处拌匀，醃之。春五，夏三，秋七，冬十日，每日拌一次，候数足晒乾，入后药：五灵脂　乳香（去油）　没药　穿山甲（炮，五钱）　自然铜（火煅醋淬七次，二钱五分）
上同前药为末，好醋糊为丸桐子大。每服三十丸，空心热酒送下。妇人血海虚冷，肚肠疼痛，临卧醋汤下。只服二三十丸，不可多服。服后不可饮冷水，孕妇不宜服。
治妇人鸡爪风　十指搐搦，服黑虎丹立愈。方见前。
又方：左右膝骨两旁，各有一小窝，共四穴灸三壮即愈。
猪牙皂荚（四条，去黑皮，炙黄）　白矾（一两）
共为细末，温酒调三钱，徐徐灌之。
治大风恶疾　双目昏暗，鼻梁倒塌，肌肉溃烂。
用皂荚刺三斤，炭火蒸透，晒乾为末，浓煎生大黄汤、下二钱。
治中风不省人事　得病之日，便进此药，免成废人。
用柏叶一握，葱白一握连根，细研如泥，无灰酒一大钟，煎一二十沸，去渣，温服。如不饮酒，分作四五次服。
治卒中风效方
用白杨树上穗，乾者三钱，黄酒煎服即愈。（白杨即大叶白杨树也）
治中风中痰中气乾霍乱
生姜自然汁一锺，童便一锺，和匀灌下。
治风痛止疼方
飞罗麦（一两）　姜葱汁（各五钱）　牛皮胶（三钱）
共熔和成膏，贴患处，止痛。
治筋骨疼痛　如夹板状，不可忍者。
骡子修下蹄爪甲，烧灰存性，研末，或黄酒，或汤调服立愈。
开关散　此药治中风厥倒，牙关紧闭，不省人事，先用此药开关。
猪牙皂荚（去皮弦，二两，用白矾一两，入水中煮化，取出晒乾为末）　北细辛（五钱，去叶，土炒）
二味共为细末，用少许吹鼻中即醒。又用针刺十个指甲，离指甲一韭叶许，出血为度。
治中风口禁
荆沥每服一升。
治中风挛缩
夜合、柏、槐、桑、石榴枝各五两，并生锉，水五斗，煎取一半，浸糯米、黑豆各五升，蒸熟，入羌活末二两，防风末五钱，细麦七斤半，如常酿酒法。封三七日压汁，每饮五合，勿过醉致吐，常令有酒气为佳。

中寒  ***************************
治中寒卒倒　昏迷不醒，先用热酒、姜汁各半盏灌下，后用理中汤。
人参　白术（土炒）　乾姜（炒）　炙甘草（各二钱，水煎服）
又治五脏中寒，口噤，四肢强直，兼胃管停痰，冷气刺疼。
又治下寒，泄痢腹胀，大便清滑，大吐大泻之后，元气不接，人事昏迷筹症，寒冷之极者，加大附子二钱，麦包煨去皮脐，名附子理中汤。
治中寒　脉虚而微细，虽燥热烦渴，用理中汤浸冷服之，若用寒凉药必死。
治阴症肚疼欲死之症　立刻见效，亦治阴症伤寒。
枯矾（一钱）　火硝（一钱）　胡椒（一钱）　黄丹（一钱）　丁香（一钱）
共为细末，用老醋调成团子，握在手心，男左女右，以帛绢扎之，出汗而愈。
治阴症手足紫黑方
黑料三合炒熟，好酒烹，滚热服。加葱须同烹更妙。

跌打损伤  ***************************
治跌打损伤（名曰）接骨丹
用陈瓦一片，煅红淬陈醋内，如此七次，为细末，每服七釐，黄酒送下良。
治跌打损伤皮肉破者（少陵方）
黄柏（一钱）　黄连（三分）　龙骨（六分）　血竭（一钱）　儿茶（二分）　冰片（五釐）　赤石脂（一钱）
共为细末，敷患处，立效。
治刀剁手指方
真降香（六分）　荔枝核（烧灰存性，四分）
拌匀，将剁下指头用口含之，以唾津润之，将药敷上。用笔管或竹筒两半个合捆直，外用布缚之，勿摇动，七日可以全愈。如剁下三四日者，照此治之亦妙。
跌打刀伤　止血止痛立验方。
真龙骨（五钱，醋煅）　真血竭（五钱）　上冰片（一钱）
共为末，磁罐收贮，勿令泄气，用时掺患处，血痛立止。
补损接骨仙丹（治跌打扑坠，骨碎，筋断，肉破，疼痛不息）
当归（酒洗）　川芎　白芍（炒）　熟地（生者为宜）　补骨脂　五灵脂　广木香　地骨皮　防风（各五钱）　乳香（去油净）　没药（去油净）　瓜儿血竭（各一钱）
上锉一处，用夜合花树根皮（即合欢皮）五钱，同入大酒壶内，加烧酒同煮一炷香，取出温服。（出□御纂，此方于乾隆庚戌七月，使女立验神效）
止血定痛生肌散　（治伤损等证，失血过多，或因克伐致血气耗损，恶寒发热烦躁）
乳香（去油净）　没药（去油净）　龙骨（各二钱）　血竭（一钱）　黄丹（五钱，飞过）　香白芷（一钱五分）　软石膏（一两，煅去火毒）　樟脑（少许）
共为细末，磁器盛之，每以掺患处，止痛生肌。
太乙膏（治伤口不收，贴之生肌长肉）
香麻油　当归　生地　生甘草
三味入油内炸枯，去渣，再以丝绵滤净，再入净锅，熬至滴水不散，入炒飞黄丹八分，又用慢火熬至滴水成珠。取起少顷，入白蜡、黄蜡各一两，微火再熬，取起少定，入去油净乳香、没药各五钱搅匀，收磁器内，过三宿，可贴。
七釐散　专治跌打损伤，不论金刃伤，至骨断筋折，血流不止者，先以药七釐冲烧酒服之。量伤之大小，复用烧酒调敷。如伤过重，血流不止，即用此药乾掺，定痛止血，又名七釐散。伤重者，内服二三钱，外用此药乾掺患处，如人行七里工夫便效，并治无名肿毒，调敷亦如前法。
朱砂（一钱一分）　麝香（一分二釐）　冰片（一分二釐）　红花（一钱五分）　儿茶（二钱四分）　乳香（一钱五分）　没药（一钱五分）　血竭（一两）
上八味研极细末，入磁瓶内收贮，用黄蜡封口，五月五日午时制贮，年陈更好。一方加归尾一两，朱砂一钱二分，雄黄四钱更妙。
青蒿丸（《集验方》）　治金疮立效。
午日收青蒿捣，和石灰，午时丸，收贮。
治刀伤一切血出不止　用此止血止痛（《经验》）。
制半夏（研末）　松香（用两块手板夹去油，研末，和半夏收贮听用）
治跌打损伤疮毒　一切溃烂不收口者，以之掺患处立效。
以陈年粪池内砖一块，红炭中煅过为末，筛净，收贮听用。以上好真麻油调敷患处，不必留头，数次神效。再者，鲫鱼膏，专能拔毒长肉，经验。
治跌打损伤
生活蟹洗净，捣烂，冲滚热陈酒服，以渣涂患处，甚验。
治一切跌打金刃重伤　简便神效奇方。
白炭　红糖
凡遇跌打重伤，急用坚实木条炭二三寸，烧至红透入臼中，加红糖二三两同捣如酱。敷于伤处，外用绸布包裹，七日即愈。如金刃透膜，及断指折足，流血不止，先敷此药，外用葫芦内白衣一层贴上，其血即止。惟忌生冷，不忌发物。经验多人。
治跌打损伤方
生地（一钱）　甘草（一钱）　猴姜（二钱）　归身（一钱）　丹参（一钱）　广木香（八分）　红花（八分）　羌活（一钱）　桃仁（十粒）　刘寄奴（二钱）
用老陈酒煎服。
治坠车落马骨节疼痛不止
用元胡索末，酒服一钱，日进二次即愈。
治诸伤刀割　斧砍，夹剪，枪箭一切损伤。
生半夏研细末，带血敷上，立能止痛，且易收口生肌。
治杖伤久烂　中有四五分深潭，不能收口，用此方掺之，数日愈。（公门秘方）
血竭（一钱）　朱丹　轻粉（各一钱）　白占（一钱）
共为细末，掺上一日夜，其肉四围生起，两日即平。
治刀伤血流不止
用真绛香末，敷之止。愈。
铁扇散（宜三月十八日虔制，治金疮）
象皮（一两）　龙骨（一两）　寸柏香（二两，即松香中之黑色者）　松香（二两，与寸柏香一同溶化，搅匀，倾入冷水取出用）　飞矾（二两，将白矾入锅熬透便是）　老材香（二两）
山陕等省无漆，民间棺殓，俱用松香、黄蜡涂于棺内，数十年后，有迁葬者，棺朽另易新棺，其朽棺内之香蜡，即谓之老材香。东南省分无此物，即以数百年陈石灰代之，效验与老材香同，照单加倍虔制。
治跌打红肿不愈方
用绛香末冲老酒涂上即消。
治金刃伤血流不止
千年石灰，或生半夏研末，敷上即止痛，且易收口。
治跌打损伤方
韭菜汁和童便饮，散其瘀血，骨折者，蜜和葱白捣匀厚敷外，酒调服白芨末二钱。
治一切破伤方
荆芥（五钱）　黄蜡（五钱）　鱼鳔（五钱，炒黄色）　艾叶（三片）
入无灰老酒一碗，重汤煮一炷香，热饮之，汗出立愈。百日内不得食鸡肉。
治刀斧破伤方
用戴过旧毡帽烧灰，研末，敷上立时止血不痛，易收口，神效。
治刀伤药方
端午日，用石灰一斤，大黄一两，炒至桃花色为度，磁瓶贮，用止血极妙，名桃花散。
又方：韭菜同石灰如陈年石灰更好，捣成饼贴墙上，乾透，研极细末，血流不止，掺上立愈，宜预备施送。
治打伤方
白蜡（一两）　螣黄（三钱）　入麻油溶化
涂伤处立愈，此方止痛止血，及汤火伤皆妙。
四神丹
熟地　元参　当归　羌活（各等分）
上捣为末，蜜和丸梧子大，空心酒服。丸数随宜。昔有人折足，仙人教服此四物而愈。久服遂度世，此药补虚益血，治风气，愈百病。
天下第一金疮药
凡刀斧损伤，跌扑打碎，敷上即时止痛止血，更不作脓，胜于他药多矣。其伤处不可见水，各乡有力之家，宜修合以济急。
雄猪油（一斤四两）　松香（六两）　面粉（四两，炒，筛）　麝香（六分）　黄蜡（六两）　樟脑（三两，研细）　冰片（六分）　血竭（一两）　儿茶（一两）　乳香（一两，箬皮上烘去油）　没药（一两，箬皮上烘去油）
以上各药，研极细，先将猪油、黄蜡、松香三味熬化，滤去渣，待将冷，再入药末搅匀，磁器收贮，不可泄气。
治打伤
黄葵子（二钱）　酒研服，诸恶疮脓水久不瘥，黄葵花作末，敷之即愈。
治金疮
五月五日取苎麻合石灰捣作团，为末，敷之，即时血止，且易结痂。
治扑损折骨
夜合皮去粗皮，炒黑色四两，芥菜子炒一两，为末，每服二钱，温酒卧时服。以渣敷之，接骨甚妙。
治金疮内漏
牡丹皮为末，水服三指撮，立尿出血。
治金疮出血闷绝
蒲黄半两，熟酒灌。
治金疮出血
车前叶敷之。
治破伤出血
灯草嚼烂敷之立止。衄血不止，灯心一两为末，丹砂一钱，米饮，每服二钱。
治坠马拗损
桑白皮五斤为末，水一升，煮膏，敷之即止，后无宿血，亦不发。
治金疮作痛
断桑白皮煮汁服，再入烧灰，和干马粪涂上，仍以皮裹之，新桑叶汁亦可。
治金疮断筋
枫香敷之。
治跌打损伤
人中白用男女尿桶者，炼通红，好醋投七次，研末，已死者，切莫移动，将药末二钱，好酒送下。如口闭者，撬开灌之，吐出恶血即可救矣。但移动者不治。
治损伤
用黑砂糖熬膏涂之，用布包裹，一夜见效。
治跌打青肿
生栀子末，白面同捣，涂之，拔出青毒即消。
治刀口伤
用红枣去核捣如泥，敷之最效。
神效打板膏　治死血郁结，呃逆不食，并夹棍伤内烂，真起死回生之药。
乳香（去油）　没药（去油，各一钱五分）　轻粉　血竭　冰片（三分）　麝香（一分）　樟脑（二钱）　黄蜡（一两二钱）　猪板油（熬去渣，净油，三两）　一方用儿茶二钱
共研极细末，再将油蜡同化成膏，贴患处，昼夜流水即时甦醒。
接骨神方
用多年酒缸下土鳖，不拘几个，焙乾，研末，五铢钱，火煅，醋碎七次，为末，各等分，和匀，每服一分，好酒送下，取汗神效。
治棒疮神膏
用猪板油一斤，熬去渣，再入黄蜡三两同熬，滴水软硬得中，再下乳香、没药去油，儿茶各一钱二分，冰片一钱。
共为细末，即倾入磁器内，候温，再加轻粉末三钱，布上摊贴，三日满肉，五日平复。
治损伤
用真绿豆粉于新铁杓内，炒紫色，以清水调成膏，厚敷损处，贴以白纸，将损处用杉木缚定，其效如神。
治损伤血流
整株葱煨熟，贴患处即止。
又方：用旱三七嚼烂敷之，无疤。
八釐散　治跌打损伤，瘀血攻心，将死之症，灌药即醒。
土鳖（去足，生半夏二个，同焙乾一钱）　乳香（去油，一钱）　没药（去油，一钱）　自然铜（煅，一钱）　骨碎补（焙去毛，一钱）　血竭（一钱）　归尾（一钱）　硼砂（一钱）
共研细末，磁罐收贮，每用八釐，好酒送下。
治挝打血瘀　心腹满，气短，及胫折骨痛不可忍。
麻根及叶捣汁服效。无则麻煮代之。
治跌打损伤
用满天星口嚼，敷患处即愈如神。并治犬咬伤亦效。（《林氏验方》）
三黄宝蜡丸原方
三黄宝蜡丸：藤黄（四两，散入豆腐内，用绵纸包裹蒸一日夜取出，以不黏为度）　明雄黄（二两）　天竺黄（三两）　当归尾（一两三钱）　乳香（三钱）　水粉（三钱）　儿茶（二两）　红芽大戟（三两）　水银（三钱，制）　琥珀（三钱）　血竭（三钱）　朴硝（一两）　刘寄奴（三两）　麝香（三钱）
上药各为细末，分两要足。如无真天竺黄即以九转胆星三两，并醋炙瓦楞子一两代之。用提净黄蜡二十四两炼熔，离火，入滚水内坐定，将各药末掺入不住手搅匀，取起为丸。每丸一钱，磁瓶盛贮此丸。专治跌打损伤，刀枪箭伤，打破伤风，牙关紧闭，抽掣搐搦及疯狗毒虫蛇咬，堕马疼痛难忍，或被枪炮打伤，铅子入内不得出者，服之即出。此药破顽痰保元气，解诸毒，活经络，接筋骨，消瘀血。大有奇效。以上诸症，每服一丸，病重一丸，受伤日久，连服数丸。能使周身瘀血流通，永无痿痹之患。服用无灰酒化开送下。敷用香油重汤暖化，不可见火，服药三日内，忌生冷瓜果，烧酒凉水，一切发物。
金钱续命方
金钱续命散：半两钱，古钱有半两二字者，如无半两钱，以五铢钱代之，其效稍差。火煅醋醮为极细末，自然铜制法同。川乌面包煨，以皮掏无破心为度。大当归尾、乳香、没药、瓜儿竭，以上七味各等分，俱研极细末，和极匀，每服一分，令伤者，先饮无灰老酒，至大半醉将热酒送药，通口嚥下，微取汗，睡醒即愈。重者再进一服全愈。酒量大者，先饮烧酒大半醉，再用老酒服药，伤处不可捆绑，听其自愈。百日内忌房事。以上专治刀斧跌打重伤，依法服药，虽骨断者可愈。

头面  ***************************
治脑漏（赵心斋母舅经验方）
用独蒜捣烂，（左鼻涂左脚底心，右鼻涂右脚底心）越日去蒜，三四日而愈。
治热疖头方
以芙蓉叶为末，经霜者良，或花鲜者亦可，捣烂，用蜜调涂患处，留头渐愈。芭蕉叶及根大凉，患热疮者，捣烂涂患处效。
专治头风筋结　口眼歪斜，经验神方。
猫头鸟（用头瓦上焙炭，存性为末），陈酒送下，数服全愈。或哺退鸡蛋数枚（已出鸡，不能出而死者，连壳用）焙炭，存性为末，酒送下神验。
治头风痛方
大腹皮　当归　北细辛　川芎（各五钱）
酒水各碗半，煎服。
治头风
白芷（一两五钱）　川芎　甘草　川乌（各一两）
共为末，每服一钱，茶下神效。
治偏正头风（刘松石保寿堂经验方）
白芷　川芎（各二钱）
陈酒煎热，食尽醉，其痛即失。
治头风
生白芥子捣烂，入麝香少许，作两饼贴太阳一宿，其痛自愈。
药枕方　专治一切偏正头风。
扁柏（晒乾，四两）　南星（切片，一两）　甘菊（四两）　细辛（切，一两）　半夏（切片，一两）　白归身（二两）　藁本（切，一两）　木香（切片，一两）　川芎（二两）　白芷（一两）　柴胡（一两）　羌活（一两）　防风（一两）　甘草（一两）
上药俱切片，晒燥，用布袋盛贮缝好，铺平，缚枕上睡之，年馀自能见效。
治头风头痛
荆沥日日服之。
治头风作痛
蔓荆子一升，为末，入绢袋，浸酒一斗，过七日温服，日三次。
治面上瘢痕
蒺藜子　山栀子（各一合）
为末，醋和，夜涂旦洗。
九月採菊花作枕袋枕之，治头项强，不顾视大良。
治血虚头疼奇方
全归（整的，五钱）　川芎（五钱）
水煎服。
治头疼
川芎（一钱）　茶叶（二钱）
水煎服。
又方：细辛一钱（去叶），雄黄三分研末，左疼吹左鼻，右疼吹右鼻。
治偏头疼
用新萝卜自然汁加冰片少许，调匀，昂头灌入鼻孔。左疼灌左，右疼灌右，少时即愈。
治眉稜角痛
羌活（二钱）　防风（二钱）　生甘草（二钱）　黄芩（三钱，冬月不用有热者用）
水一锺，煎七分，食远服。
治老年人血虚火动头疼方
生地（三钱，酒炒）　白茯苓（一钱）　山萸（一钱）　山药（一钱五分，炒）　丹皮（一钱五分）　泽泻（一钱）　知母（一钱）　黄柏（一钱，酒炒黑）
水煎服。
治偏正头疼
雨前茶（四钱）　细辛（二钱）　川芎（二钱）　赤白　何首乌（制，各一钱五分）　牛膝（二钱）　米仁（一钱五分）　生草（五分）
水煎服。
治头上白秃
用生鹅油涂在头上，将旧鞋底洗净，烤热揸之，揸尽白皮，一连数次，不可洗去。
又方：用大鳝鱼捣烂敷之，即愈。
又方：用獾子油火烤，揸三四次即愈。如年久者，恐不生发，以枸杞子煎汤当茶饮。
治头疼年久不愈者
用川连（一两）　好黄酒二碗煮一碗，服之即愈。
治头脑内痒渐至发落
芦荟　苦楝子（等分）
研末，吹入鼻内，数次即愈。
治抓破面上皮
用生姜自然汁调轻粉末敷之，无疤。
治雀斑亦治疮疤
鹰粪白水调，涂之。
玉肌散　治雀斑酒刺，白屑风，皮肤作痒。
真绿豆粉（八两）　滑石（一两）　白芷（一两）　白附子（五钱）
共为细末，每晚用数匙揸面。
治两腮红肿
百合（一个）　山芝麻根（去皮）　贝母　元明粉（各一钱）　银朱（七分）　加白面调敷
治痄腮
用青靛花敷之最良。
又方：用赤小豆研末，陈醋调敷。如干，常常润之即愈。
治下颏落方
乌梅含一个即上。
治面上生疮
防风（一钱）　荆芥（六分）　山栀仁（炒，一钱）　连翘（一钱）　薄荷（五分）　黄连（炒，五分）　川芎（七分）　桔梗（六分）　枳壳（炒，五分）　黄芩（酒炒，一钱）　白芷（八分）　蝉退（五分）　生甘草（四分）
水煎服。
玉容散　妇人涂之，去雀斑，润颜色。
白殭蚕　白附子　白芷　三奈（各三钱）　石膏（五钱）　滑石（五钱）　白丁香（一钱）　冰片（三分）　硼砂（二钱）
共为细末，临睡用少许，合掌揸面。
治雀斑
用香油半锺煎滚，将哺胎鸡子一枚打开，炒焦，研末，入油内，加米醋半锺和匀，以鹅毛敷之，三五日即落。

眼目  ***************************
治眼目经验方
芦甘石（先用水飞过，以倾银罐盛之，放火炭中煅透心红为度，面上老鹅黄色即用铁钳取出，倾入净童便内，如此七次，取二两）　硼砂（二两）　枯矾（二钱）　铜绿（二钱，用生姜包煨，湿纸外裹，不可煨黑，半时取出）　匹朱砂（二钱，水飞）　熊胆（一钱）
以上六味，先细研一二日，手捻之，如灰面，全无细砂脚，再加入梅花、冰片一钱，麝香一钱，仍前细细研透，不可贪省力工夫。若有不到，点入眼内，转能伤目。要细心虔制，试看方妙。
上为极细末，用磁瓶收贮，黄蜡封口，不致泄气。用时以净骨簪蘸清水黏药末，如菜子大，点入大眼角内，能退障去翳，妙不可言。至于风火等眼，只须一二次点之，便愈。
点眼八仙丹
元明粉（三分）　硼砂（一分）　琥珀（一分）　甘石（制，五分）　熊胆（一分）　水花粉（三分）　珍珠（一分）　冰片（一分）
研至无声极细，磁瓶收贮，以蜡封口，点眼神效。
又方：陈年尿瓶，久不经水者，将瓶打碎，刮其尿凝，用清水漂净，以不臭为度。晒乾，研至无声极细，磁瓶收贮。凡遇眼疾，皆可点用，无不效验，或加冰片少许。
治风火眼方（老眼昏花亦可常洗）
生白矾（七分）　铜绿（八分）　川椒（三十粒）　乌梅（一个）　杏仁（一个，去皮尖）　甘草（三分）　红枣（一个，去核）
上药砂锅内，量加水煎半茶锺，露一宿，次早频频温洗屡验。
治青盲眼方
用羊骨煮红米粥，每日三餐淡服。半年全愈。
治鸡盲眼方
用鸡肝不见水，以竹刀劈开，每个加雄黄三分，碗盖，蒸熟淡食，至数枚即愈。
眼药方（如时眼赤肿，目珠疼痛，羞明怕日等症）
芦甘石（生研末，一两）　川芎（一钱五分）　防风（一钱五分）　荆芥（一钱五分）　川羌（一钱）　赤芍（一钱五分）　当归（一钱）　红花（五分）　木贼（一钱）　黄芩（一钱）　川连（一钱）
以上九味煎浓汁，去渣，再下黄连，煎极浓，去连，然后下芦甘石末煮乾为度。刮下细末，研极细无声，用冰豆少许，包放药内，取气妙，以此点之，不必更求他方也。
治止目中流血方
用四物汤加龙胆草减半煎服即愈。
治诸般眼疾洗药方
用当归　元参　朴硝　防风　荆芥（各五钱）　海桐皮（八分）　铜绿（二分）　胆矾（二分）
清水一碗半煎汁，时常洗眼。
治眼目昏花
用马料豆（一两）　枸杞子（四两）
同煮透，常服甚效。
专治风火一切时眼　神效试验方。
以黑枣（一枚）　胆矾（即绿矾，黄豆大一粒块）　黄柏（一撮约三分）
清水重汤煎透，乘温频洗四五次。若冷则重汤再炖用，或用铜绿、生姜汁少许，立试立验。
又方：以二桑叶（数大包）包食盐灰火中煨过，研末，每日用以擦口，随即洗眼，永无目疾。绝妙！绝妙！
洗眼方
用皮硝五钱，清水一碗半，煎七分，每月一日三洗，辰时向东方，午时向南方，戌时向西方，临时各按方位，拈香三炷，口唸阿弥陀佛三声，作三揖毕，用黑细频洗，此日必须洁净持斋，不可乱洗，必有效验，日期开后，闰月照前。正月初三，二月初四，三月初三，四月初五，五月初五，六月初四，七月初二，八月初九，九月初十，十月初三，十一月初四，十二月初四。
四物汤　治血虚发热，或因克伐溃后失血以致烦躁不安。
当归　熟地（各二钱）　白芍（一钱）　川芎（一钱五分）
上水煎服。
榴花绢　治病目者。
五日以榴花盛红绢中，拭目弃之，谓代其病也。
银杏汤　（事宜）洗眼明目。
五日以银杏叶煎汤，洗眼明目。桑叶汤效同。
专治眼睛　红边白心，罩满肿痛者。（兼治眼中起星神效）
以韭菜根洗净，用橘叶外裹。男左女右塞鼻中，经宿一夜，无不神效，屡试屡验。
治目热赤痛
以田螺取汁，入盐少许，点之良。
鸡盲眼源由　人有中年，而忽成鸡盲眼。不痛，不肿，不红，每至灯下，则茫无所见，及追究其源由，皆因平时眼内受了霜雪，渐渐而致，若不思患预防，竟成有眼瞎者，此阅历之言，特书以警霜雪惹眼者之急宜调治也。（切勿以霜雪洗眼。要紧！要紧！）
治眼睛昏浊方
用清滚茶，冲于至洁净磁器内，以真青新绉帕揩洗，或用陈茶叶更佳。
又方：盐水洗亦可。
治痛眼方起
用古老铜钱（以古，有铜绿故也）一个，刮老姜汁，以牙筷点眼内，或敷之。
洗眼奇方　不论瞽目，犯土云翳，风眼火眼皆洗，久洗自明。
皮硝（六钱）　桑白皮生（一两）
白水煎，每遇日期，热洗数十次，每月洗目，日期开后。
正月初五，二月初二，三月初三，四月初九，五月初五，六月初四，七月初三，八月初十，九月十二，十月十二，十一月初四，十二月初四，闰月照本月。以上吉星日期，乃通光明也。其方千金不易，屡试屡验。（出道藏）
眼药方　治七十二眼疾。
冰片　熊胆（各一分）
洁净加工研极细，清晨点上如观星。
七十二种眼疾方
羊胆一个，割开入蜂蜜一钱，线扎，两手揉匀，白水煮一滚，即取出。凉水浸半日，去生水，倾出内汁点之。
一方，白蜜，牙筷溅蜜，入井水内一浸，即点入眼良。
治眠昏花
用童便煎菊花洗，数次即好。
治眼赤肿
胡黄连侵人乳点之，小儿则涂足心。
治天丝入目
石菖蒲捶碎，左目塞右鼻，右目塞左鼻，百发百中，或用木梳垢，为小丸，放眼角边即出。
治烟渣入目　小儿及好烟者误犯，须用乱长头发，或凉帽缨，缓缓拖之即愈。切忌水洗，愈洗愈痛，甚至丧明。
治飞丝入眼方
用五倍子煎汤，先将本人舌尖涂金墨，即浸倍子汤内，飞丝便从舌尖引出，切勿用手捻目。
目中卒痛
烧荆芥木，取黄汁点之。
治飞丝入目
用陈墨磨浓，点入目内，少时丝即成团，去之即安。
治目中微翳
车前叶，枸杞叶等分，手揉汁出，以桑叶两重裹之，悬阴处一夜，破桑叶取点，不过三度。
治眼目昏花
甘菊一斤，红椒去目六两，为末，鲜地黄汁和丸桐子大，临卧茶清下。
眼丹　眼旁生泡，溃而流水也。属风热。加味逍遥散主之。又眼珠忽然肿胀突出，属崇正，平崇散主之。
平崇散
黄连末（二分）　甘草末　冰片（各一分）　硼砂（三分）
为细末，人乳调，点两眼角立消。
伤眼青肿
紫荆皮小便浸七日，晒研，用生地黄汁，姜汁调敷，不肿用葱汁。
青盲内障
春初取黄荆嫩头九蒸九晒，半斤，用乌鸡一只，以米饲五日，安净板上，饲以大麻子，二三日收粪干入瓶内，熬黄和荆头为末，炼蜜丸梧子大。每服十五丸至二十丸，陈米饮下，日二服。
治赤眼肿痛
芙蓉末，水和贴太阳穴。
三十年失明
蒺藜子七月七日收，阴乾，捣散，食后水服二钱，日二服。
治迎风眼泪
用霜后不落桑叶煎汤，日日熏洗，入芒硝少许良。
治赤眼涩痛
桑叶为末，纸卷烧烟燻鼻效。
治久患内障
车前子　乾地黄　麦门冬等分为末
蜜丸梧子大，服之，累试有效。
洗肝散　治眼目暴肿，疼痛不可忍，先服此药一二剂即愈。
当归（一钱）　川芎（八分）　生地　赤芍　羌活（各一钱）　防风（八分）　白芷（八分）　薄荷（七分）　生大黄（八分）
水煎服。
治痘风眼
川连　地骨皮　白矾（各一钱）　铜青（五分）　鲜槐条（七节）　川椒（七粒）
用水一大碗煎极滚，取起少冷，又煎，如此三次，去渣磁罐收贮，埋土内七日，用鸡毛扫眼角，忌风十四日。
又方：用老鸦汁涂眼边。
又方：用本人痘疮壳，或同父母之兄弟痘疮壳研烂，将香油调和，揸眼皮边，二三次即愈。
治眼珠痛方
决明子　韭菜子（各三钱）
研末，姜汁调敷太阳穴立止。
治洗眼复明神方
用桑皮一两（烧灰存性），水一锺（煎至八分，去渣），洗至一年，胜如童子。此方不可藏，宜广传布。
治两目夜不见物
羯羊肝一具，不见水，不犯铁器，以竹刀切开，入穀精草细末，瓦罐内煮熟，不时服之，屡验，黑羊更佳。
还童散　治眼目昏暗，翳膜遮睛。
密蒙花（一斤，蜜水拌蒸三次）　木贼（四两，去节，微炒）　川羌活（八两，蜜水拌蒸）　白蒺藜（四两，焙黄，去刺）　石决明（四两，火焙为末，九孔者良）
共为细末，每服二钱，清茶下。
还精丸　治男女风热上攻，眼目肿痛，怕日羞明，隐涩难开，瘀肉侵睛，或患暴肿，疼不可忍。
川芎　白蒺藜　白术（土炒）　木贼　密蒙花　羌活　菟丝子　熟地　甘草（各等分）
蜜丸桐子大，空心酒下。
治患时眼及眼障不明，虚弱年老眼疾　皆可用之。
黄连（三分）　人参（五分）
人乳泡之，点眼甚效。
杞菊丸　治终身无目疾，兼不中风，不生疔毒，服之久久有效。
甘菊（一斤，味不苦者酒浸）　枸杞（一斤，酒浸焙）
炼蜜为丸，每服四五钱。
治眼皮生瘤
樱桃核磨水搽之，其瘤渐渐日消。
治病后眼蒙
穀精草　石决明（煅，各五钱）
为末，用公猪肝入药，炒肝吃之。
治雀目日落不见
石决明　夜明沙（各二钱）　猪肝（一两，生用）　白羯羊肝（一两）
将肝二片，中间盛药，麻扎定，淘米泔水一碗，砂罐煮，少半卧时一併食之。
凡倒睫拳毛　眼稜紧缩，阳虚也。宜东垣参耆补气为君，佐以辛味疏散之药，忌用芍药、五味收敛。
治倒睫
木鳖子一个为末，绵裹塞鼻中，左目塞右，右目塞左，飞丝入目，用头垢点入即去。
治眼内外障　三五月不见物者，一点复明。（张二平方）
好硝石一两，铜器化开，入黄丹二分，片脑二分，铜匙急入砂罐内收之，每点少许，其效如神。
明目方用
花头海蜇一斤，马料豆一升，砂锅煮至海蛰化尽为度，豆晒乾，随意作小菜点心食，服完神效。
治目生翳
野茨茹（即野荸荠）捣汁，去浮水，用粉，加冰片少许，以牙筷点眼角数次，去翳障神效。都中同仁堂鹅毛眼药即此。
治眼生挑针　在鼻尖上爆一灯火，屡经试验神效。又风火眼初起，如法爆之，亦屡神效。
治打伤眼睛　重者突出，急揉进。
速用生猪肉一片，加当归、赤石脂末少许，掺肉上贴之，去毒血即愈。
治眼珠无故涌出
用羌活煎浓汤，乘热熏之即入。
治铁屎暴入目
真磁石吸之，自出。

耳鼻  ***************************
出鼻红方
绿豆粉　细茶叶各等分
冷水调服即止。
又方：用石榴花晒乾，研末，黄酒服效。
又方：少壮人头发烧灰，吹鼻中即止。或研细，冲黄酒服亦可。
又方：用瓦葱、白芥子各等分，捣烂。敷鼻山根起至额上发际止。候血止去药除根。
耳中出血方
白龙骨末，吹入即止。
治十年耳聋
用木耳一撮，醋炒，白糖伴食，甚者数次即愈。
耳中出汗
用陈皮烧炭，研末，入麝香少许掺之，名立效散。
耳底疮方
用儿茶（五分）　乳香（三分）　麝香（三釐）
共为末，入耳中，有水，加枯矾五釐，先以捻蘸茶洗净再用末药捻入即愈。
耳中气闭方
用杏仁烧灰存性，入麝香少许，吹入即愈。
耳暴聋方
用全蝎去钩足，为末，用酒调，滴耳中愈。
治脓耳方
煅龙骨、枯矾各等分为细末，吹之即愈。多人验效。
治小儿耳边烂及生疮
黄丹（一钱）　松香（八分）　枯矾（一分）
为末，香油调搽，或乾掺良。
治百虫误入耳中　如蝇蚊小虫。
以麻油数点滴入耳窍，虫即死，取出。如蚰蜒等物入者，以肉炙香，置于耳旁，虫闻香自出，夜间暗入者，切勿惊慌响叫，逼虫内攻，宜端坐点灯，光向耳窍，虫见光自出，若对面有人，其虫不出，人皆旁避方效。
百虫入耳（《景岳全书》）
用香油滴入耳中即出。一法：用生姜擦猫鼻，其尿自出，取尿滴入，虫即出。或以麻油滴耳，则虫死。
蜈蚣入耳
用姜汁滴入，或韭汁、鸡冠血滴入，俱好。若咬伤，以盐擦咬处，或盐汤洗伤处，痛即止。若误吞蜈蚣，急取小鸡一只，断喉，取血顿饮之，复灌以香油取吐，蜈蚣随出。（余详景岳全书）
治鼻齆（音瓮，鼻塞不闻香臭，故气不宣通）
寒宜表，热宜清。有息肉者，以陕西华阴地出细辛为末，吹鼻良。
治鼻渊肺主鼻，风热乘肝，上烁于肺，故鼻多浊涕为渊。经曰：脑渗为涕。
以白芷、细辛、辛夷治之。
鼻中生毛　昼夜一二尺，渐圆如绳，痛不可忍。
用硇砂、乳香等分为丸，服十粒，毛自落。
治耳内大痛或至流血
蛇退焙末，吹入立止，真秘方也。
又方：用磨刀石上铁浆滴入即止。
又方：用葱白捣汁滴入亦效。
治鼻红不止方
用小儿胎发烧灰，乌梅一个，火煅，共研末，吹入鼻中即止。
治鼻红不止经验方
先以发灰（男用母发，女用父发）煅炭，为末，吹入鼻中，再灯草蘸金墨塞住，乌骨母鸡（一只，白毛者佳，黑毛者次之）去毛肚杂，洗净，用地橘子梗、茅草根各半，装入杂肚内，以线缝好，扣汤煮烂，去药食肉，其骨与药另煅炭为末，滚汤送下，一服断根。
治耳出恶水方　耳出恶水，谓聤耳。
《本草》小儿聤耳：胭脂浸汁滴耳中，或夜明沙、麝香为细末，拭净耳孔，用末敷之效。
专治鼻红经验除根方
黄牛粪阴乾，瓦上焙黑，为细末，吹入鼻孔即止，且能断根。
治耳聋方
一豆三斑不去油，麝香冰片共同投。葱蜜为丸麦子大，絮绵包裹耳中留。三日之后黄水出，不痛不痒不须忧。
一方用上好新铁片三块咬口内，用好磁石塞两耳静坐，其耳忽鸣而通，有顷刻通者，有坐数日通者。
治耳虚鸣
麝香（少许）　全蝎（十四个）　薄荷（十四叶，裹麝、蝎瓦上焙乾）　研末，滴水捏作锭子，塞耳内极效。
一方：用巴豆、菖蒲同研，松脂、黄占和条，纳耳中抽之，神效。
治鼻血不止
独头蒜切开，贴于脚心即愈。右鼻贴右，左鼻贴左。又用线扎中指根，左鼻扎左，右鼻扎右。
治鼻衄
生地　炒山栀仁（各五钱）
水煎服即愈。
治鼻血不止妙方
用凉水一碗，令患者吃，碗将近口吃时，将水碗一抬，令患者一惊即止。或朝起而暮未止者，亦能速效。试验。
鼻痔　鼻生息肉也。起于湿热，可吹硇砂散，鼻流浊涕不止，起于风热，可用古拜散。
硇砂散
硇砂（五分）　白矾（煅枯，二钱）
细末，点鼻痔上即消。
古拜散
荆芥穗为细末，每服三钱，生姜汤调下，有火，陈茶下。
聤豆抵耳　耳内生疔也。乃肝火郁结所致。可用红棉散，兼服加味逍遥散加菊花。
红棉散
白矾（二钱）　胭脂（一钱，烧灰存性）　研匀，先用棉杖子搅去脓水，更另用棉杖子蘸药，探入耳底即干，若聤豆抵耳，加麝香五釐。
鼻中疳疮
紫荆花阴乾为末，贴之。
治鼻上酒齄
凌霄花、山栀子等分为末，每茶服二钱，日二服，数日除。
一方：用凌霄花半两，硫黄一两，胡桃四个，腻粉一钱，研膏，生绢包揩。
治耳卒聋闭
凌霄叶杵自然汁，滴之。
治耳卒热肿
生商陆削尖，插入耳，屡易。
治鼻中息肉
用藕节，有毛处一节，烧灰存性，为末，吹患处立效。
治鼻中流黄水不止
用丝瓜近根三五寸，烧灰存性，酒调服。
治脑漏方
马兜铃（五钱）　麻黄（三钱）　五味子　生甘草（各二钱）
水二锺，煎七分，加黑砂糖半小钟，临卧服。
又方：用屡验。天麻　甘松　草乌（煨）　白芷　川乌（汤泡）　薄荷　细辛　白附子（煨去皮）　川芎　苍术（炒）　生甘草　防风（各五钱）　全蝎（三钱）　雄黄（二钱）
用寒食面打糊丸，绿豆大，每用三十粒，食后细嚼，葱汤送下。
治鼻渊
用老刀豆文火焙乾为末，酒服三钱，重者不过三服即愈。
又方：百草霜研细，空心冷水调服一钱，三五次即愈。
又方：陈香橼、木香、扁柏、砂仁、川芎各一钱，水煎服。
又方：辛荑五钱，苍耳仁二钱五分，白芷一两，薄荷五分，为末，每服二钱。
治赤鼻方
用硫黄，取豆腐水煮三次，净二钱，轻粉一钱，密佗僧一钱，白芷一钱，白矾五分，共为细末，以津唾揸之，晚揸，日洗去。
又方：硫黄（五钱，入布袋内，外用豆腐煮）　元明粉（五钱）　明矾（五钱）　朱砂（五分）　冰片（三分）
共为细末，晚间用少许，以吐沫调和，揸鼻上。
治大人小儿耳内流脓肿痛　一切火症。
番木鳖一个，磨水滴耳内即愈。
治大人小儿耳内脓水
海螵蛸末（一钱）　枯矾（一钱）　麝香（一分）　干胭脂（五分，烧灰存性）
共为末，吹入耳内即愈。
治耳闭方
细辛　石菖蒲　木通（各一分）　麝香（二釐）
共为细末，绵裹塞耳中即愈。
治肾虚耳聋
小蝎四十九个，生姜如蝎大，四十九片，同炒乾为度，研末，温酒服之，二剂即愈。
治衄血效方
用细麻线一条，两头各拴五两重锡一块，挂在颈上，两头垂下，与脐平，少顷即止。
治肺热衄血
蒲黄、青黛各一钱，新汲水服。或去青黛入油发灰等分，生地黄汁调下。

齿牙  ***************************
治虫牙痛方
用鲜凤仙花，放白盐少许，共捏黄豆大一丸，塞入痛处，片时立止。
治风火牙痛方
良姜（一两）　川乌（一两俱生用）
为末，面糊丸如龙眼核大，每一丸咬在痛处，口开向地，滴去毒水，不可嚥下，立止。
治走马牙疳方（老人亦有此症病者，初时齿内流血不止，急以此药敷之，否则其皮隔夜片片自落，不及治矣。须预先料理备用）
白马蹄（制）　川连（以上二味为君）　硼砂　青黛　儿茶　冰片（以上四味各等分）
共为细末，以清水漱去口中血，将药擦入口中即愈。
治牙齿出血方
郁金　白芷　细辛各等分为末揩牙。仍用竹叶、竹茹煎浓汤，入盐服之，即止。
治一切牙痛
取小芽茄子阴乾，咬疼处即止。
擦牙散（江宁陈氏验方）
生大黄（一两，切如豆大，微火炒黄色）　杜仲（五钱，盐水拌炒丝断为度）　青盐（一钱五分，微炒）　北细辛（一钱五分，不见火）　独活（一钱五分，不见火）
共为末，每日清晨擦牙，摇动者固，痛者除，称准分两，其效如神。
治牙龈出血　百方不效，以此疗之。
乌梅煮去核，取肉，捣成丸，噙患处，敷丸即愈。
擦白牙齿方
用早穀糠灰擦之则白，久之则固齿。
蘩蒌草（经验方）
午日采蘩蒌草为末，一名鸡肠草。凡齿痛热肿，擦之立效。
治齿缝出血（《景岳全书》）
上用纸紝子蘸乾蟾酥少许，于血出处按之立止。
取牙不犯手（玉簪花根最能离骨）
草乌　荜拨（各一钱五分）　川椒　细辛（各二钱）
上为细末，每用少许，点在患牙内外，一时其牙自落。
便易擦牙方（《景岳全书》）
用五倍子大者一百个，装食盐一斤，铺在锅内，大火烧过，存性为末，每日擦之，久则鬚髯皆黑。
治牙疼立止方
用青盐　火硝　月石　樟冰（各一钱）
共研末，擦牙立止。
笑来笑去散
川芎　雄黄　乳香（去油）　没药（去油）　生石膏（各一钱）　硝（五钱）
上药共为末，左牙疼，以半匙吹入右鼻孔，右牙疼反之，急解。奇方也。
治齿缝出血
用麦冬煎汤频漱，以止为度。
治牙痛
巴豆半粒塞牙缝，立止。
又方：荔枝一个，将壳开一孔，入盐填满，煅研，擦含片时，再以防风、川椒、甘草、浮麦煎汤，漱口愈。
取痛牙法
白马尾烧灰存性，点上即落。但不可轻点，恐好牙沾著亦落。
治齿血
三制大黄末一钱，用枳壳汤加童便调下，即止。
牙痛有四分别治之
一寒痛：用乾姜、荜拨、细辛；一热痛：用石膏、牙硝；一风痛：用皂角、殭蚕、蜂房；一虫痛：用石灰、雄黄。
治牙疼方
用透明雄黄（二钱）　胡椒（二钱）　麝香（三分）
共为末，无论风火虫牙，擦之即愈。神效。
疗牙止痛散　止牙痛神效。
牙硝（三钱）　硼砂（三钱）　明雄黄（二钱）　冰片（分半）　麝香（五釐）
共为末，每用少许搽牙。
治风火虫牙疼神方歌　神效屡应。
一撮花椒水一锺，白芷细辛与防风。浓煎漱齿三更后，不论疼牙风火虫。
花椒一撮约二钱，白芷、细辛各二钱煎汤，候温热漱齿，吐水再漱。
治牙齿动摇疼痛及打动者
土蒺藜去角，生碾五钱，淡浆水半碗，蘸水入盐温漱甚效。或以根烧灰贴牙，即牢固也。
治牙齿出血不止动摇
白蒺藜末，旦旦擦之。
治风虫牙痛
用芭蕉自然汁一碗，煎热含漱。
治牙齿肿痛
酸浆草一把洗净，川椒四十九粒去目，同捣烂，绢片裹定如箸大，切成豆粒大，每以一块塞患处即止。
玉带膏　治疳气去风邪，止火痛，固牙齿及动摇不能食物。临卧时，用花椒水漱净，每用一片，贴牙根上，次早取出。牙毒重者，其色黑；牙毒轻者，其色黄。平常均可用，永无牙疼症。
生龙骨（二两）　官粉（一两五钱）　冰片（二钱五分）　麝香（二钱五分）　硼砂（二钱五分）　净黄蜡（二两）
除黄蜡外，将上五味研细末，和匀听用。先将黄蜡溶化，离火，乘溶时，入前药末，搅匀，用棉纸将药倾上，用竹刀刮摊均匀，如膏凝刮，又用热汤熏透，使软，再刮匀，摊纸上，剪作一小指宽，一寸长，收贮磁瓶内，封固，勿泄气。随患用之，京市专以此收其利也。
治牙疼不拘风火蛀虫　一切神效。
猴姜（四两）　乌桑椹（一两）
绞汁，将姜屡泡屡晒，以汁完为度。用姜焙乾，为细末，加青盐少许，贮瓶听用。临用时少许抹疼处，片时便好，极重者，半日大愈。

口舌  ***************************
治口臭方
连翘为末，面糊为丸，如桐子大。每服二钱。
又方：用槐树枝如细笔竿粗者，将一头捶去皮，内碎如笔头，用以揩牙，久之齿固，兼去口气如神。
孙真人口疮方
单用朴硝含之，甚良。
千金口臭方
亦治舌上出血如簪孔。
用香薷一把，以水一斗，煮取三升，稍稍含漱咽之。
口齿方　治口臭秽及齿䘌肿痛。（详景岳全书）
用北细辛一两，煮取浓汁热漱，冷即吐之，立效。（庚戌三月亲自试验神效。画村识）
治满口起泡　以至饮食不能。
孩儿茶　黄柏　枯矾
俱为末，敷之验。
治重舌木舌紫舌　大人小儿皆由心火结成。
黄连　山栀　荆芥　黄芩　连翘　木通　薄荷（各一钱）　牛蒡（一钱）　甘草（五分）
灯心煎服。如症重加倍服。
治舌胀不能饮食
用蒲黄烧烟燻之，立愈。
治舌肿满口或生疮
蒲黄频掺自愈。加乾姜末尤效。
治口鼻唇疮蚀
捣大蓝叶，日三洗，或大蓝靛敷。
治饮酒因烂口舌生疮
大麻仁（一升）　黄芩（二两）
为末，蜜丸，含之。
治舌肿神方　此症卒然舌大肿硬，咽喉闭塞，即时气绝，至危之症。
用皂矾不拘多少，以新瓦火煅，变红色，放地上候冷，研细，将病人用铁钳拗开牙齿，以药揸其舌，即活。
治舌上出血
用香茹煎服。
又方：舌忽胀大。用鸡冠血浸舌，嚥下即缩。
又方：舌肿。用蒲黄掺之，即愈。
又方：舌长过寸。冰片敷之，即收。
治舌上生疮
生黄柏（八分）　生黄连（五分）　儿茶（一分）
研末揸之。
治舌衄出血
用槐花末敷之，即止。
治舌忽伸出不能缩者
用冷水一桶，勿令患者知。对面与患者将冷水一泼，令患者一惊，即缩。极妙。

咽喉  ***************************
开喉散　点水不能下喉者。
用硼砂（二分）　没药（二分）　雄黄（一分）
同井花冷水调服，即开。
治乳喉
用手指甲烧灰存性，研细末，吹入立消。
治喉痛煎方
用元参　贝母　牛蒡子　枳壳　射干　海石（各一钱）　前胡　瓜蒌根　栀子（各一钱，炒）　山豆根（一钱）　加竹沥（十匙）
服之立效。
治痰痈方（生在喉咙内）
桔梗（五钱）　甘草（二钱）　青竹叶心（一小束）
共煎汤洗之，桔梗、甘草另煎，半洗半服。
误吞铁针入咽喉　急用癞虾蟆数个，将头剁去，倒垂流血，以碗接之，得一杯许，灌入喉中，移时连针吐出，针自软曲。
一方：用旧笤篱煅存性，研末，每服二钱，黄酒调服，亦能化针。或用饴糖一斤，食尽便出。
误吞铜钱虽无疼，久留腹中病必成。荸荠能化坚为软，多食无伤可化铜。
若误吞铁骨等物，肠中不能转送觉坠者，多食青菜猪脂，自然送入大肠，与粪同出，甚效。
骨骾咽喉吐咽刺痛　妨碍饮食，急宜治之。然有鱼骨兽骨之分。
治鱼骨：以河中养蓄活鸭，倒挂垂涎，以磁器接下，令患人仰卧，频灌，其骨尽化。
若治兽骨：用狗一只，倒挂接涎，如前法，频灌，其骨尽化，俱效。
若先治咽喉肿痛溃脓，宜用冰硼散吹之。不可妄用凉药。若骨势大者，与饮食难下，饿倒胃气者，俱属难救。
治咽生息肉（出《圣济总录》）
先刺破，令血出。用盐豉和，捣涂之效。
专治喉痛神效方
山豆根　射干（各一钱）
清水煎服。立效。
治喉间血腥气
用鹿唅草一握，老酒浸服。
治锁喉风立验方
万年青（草名，用根一握），捣烂，加陈米醋约一钱二分，冲入，搅匀绞汁，唅喉间频嗽，顷刻痰涎盛流，即愈。
治单鹅双鹅屡试屡验方（即俗呼单喉双喉也。发顶内有泡，可即用银针挑破，忌见灯火，恐泡破处发胀也。夏雨村经验传授）
患在右边，用生独蒜加盐捣烂，敷左手寸关尺脉上，以热痛为度。患在左边者，用右手亦如之，如双蛾，敷左右两手即愈。
治锁喉风
用胆矾少许为末，冲汤饮之，使吐，或用鹅毛入桐油内，探喉使吐，立愈。缓则不救。
治蛾儿
用洋辣子窠烧灰存性，和吹口药，吹入咽喉即愈。
又：紫花地丁草捣汁，用酱油、辣醋、苦茶和服。候呕吐即愈。切不可预先刺破，如秋冬用枯草两许煎汁，照前法和服。（羊辣子即毛虫也）
治喉症方
辰砂（一两）　番真青黛（八钱）　白山豆根（五钱）　生甘草（四钱）
共研极细，一二分鸡蛋清调，用鹅翎拭于患处，立开，二次愈。
又方：金丝灯笼（原名金裹玉）一大株连根叶子洗，捣取自然汁半茶杯嚥下，即愈。小者加两三株。
又方：野菊花根约四两洗，捣取自然汁一酒杯，又用虾蟆一只取肝，不得落水，捣入菊根汁内，以鸡鹅毛敷入喉间，涎痰随敷出，流尽自愈。
金钥匙　治喉闭缠喉风，痰涎壅塞，口噤不开，汤水难下。
焰硝（一两五钱）　硼砂（五钱）　片脑（二钱五釐）　雄黄（一钱）　白僵（一钱，要直者）
各另研为细末，和匀，以竹管吹患处，痰涎即出。如痰虽出，肿痛仍不消，急针患处，去恶血，服。
三黄解毒汤
黄连　黄芩　黄柏　黑山栀（各钱半）
水煎服。
治咽喉肿痛　卒不下食。
葛白面和醋，涂喉外肿处。
喉痹疮肿
荆沥细细嚥之，或以荆一握，水煎服之。
治喉痹肿痛
菖蒲根嚼汁，烧铁秤锤，淬酒一怀，饮之。
治喉中似物　吞吐不出，腹胀。
取白花荷根，捣汁服。虫立出。
治喉痹乳蛾
虾蟆衣、凤凰草擂烂，入霜梅肉煮酒，各少许，再研，绞汁，以鹅翎刷患处，随手吐痰即消。
治喉风痹塞
用灯心一握，阴阳瓦烧成灰，炒盐一匙，每吹一捻，数次立愈。
一方：灯心灰二钱，蓬砂末一钱吹之。
治喉痹肿痛
生油一合，灌之即愈。
治喉风舌大如脬　不急救即死。
冰片（一分）　火硝（三分）　胆矾（二分）　蜈蚣（二分）　殭蚕（五分）　硼砂（三分）
共为细末，吹之即愈。
治风热喉痹肿痛及缠喉风病
用生黄连五分，白凤仙花五分，共为细末，吹之。
治喉痛
射干花根、山豆根为末，吹之，取效如神。
治急救乳蛾
用两手从臂上抹至大拇指间，四五十下，以绳扎住，男左女右，大指缝中以针刺出血即愈。
治乳蛾
用端午日午时，採杨梅树皮，向东南者，愈陈愈佳。每用一小片研末，吹入肿处即消。
又方：将头顶心发上，用生姜揸红即好。
治急锁喉风顷刻不救　其症先一二日胸膈气紧，呼吸短促，忽然咽喉肿毒，手足厥冷，气闭不通。急用巴豆七粒，三生四熟，生者去壳研，熟者去壳炒去油存性，明雄黄五分，郁金一个，共研末，每用末半茶匙，清茶调下，如口噤咽塞，用小竹筒吹药喉中，须臾吐利即愈。
治喉痹
用蛴螬取汁，点喉痹，得下即开。
吹喉散
冰片（三分）　殭蚕（五釐）　硼砂（二钱五分）　牙硝（七钱五分）
共为末，用苇管吹喉内患处，神效。
治乳蛾烂者神效
人中白（火煅，三分）　冰片（二分）
研细，吹入喉中。
雄黄解毒丸　治一切咽喉肿病危急之症。
雄黄（五钱）　川郁金（三钱）　巴豆霜（三钱五分，去油），醋糊丸，绿豆大，清茶下二丸，吐出痰涎而愈。
治喉哑奇方
硼砂（一两）　元明粉（二钱）　胆星（二钱）　百药煎（二钱）　柯子肉（二钱）　冰片（三分）
共研细末，再用大乌梅肉一两，捣如泥丸，龙眼核大，每用一丸噙化。
治双单乳蛾方
用黄瓜一根，去一头，并去穰，入火硝一两，生白矾一两，共为末，装入瓜内，悬风檐下待乾，出白霜刮下，收于磁瓶吹之。
治吞发绕喉
仍将发烧灰，开水调下，即愈。

骨梗  ***************************
治骨鲠神验方
铁脚威灵仙（一钱）　沙糖（一两）
同酒一饭碗煎，任他诸骨鲠，饮下硬如绵。
治诸骨梗方
以白饴糖，切如枣慄大，吞之即下。
治骨梗方
橄榄核煅灰，用槟榔同服。
治诸骨梗喉立效方
用急性子二十粒，即凤仙花子，白汤送即下。
治骨硬
取红椹子细嚼，先咽汁后嚼渣，新水送下，乾者亦可。
又方：橄榄核磨水服之，良。
治骨鲠
捣苎麻根汁，灌之立效。
前咽喉门载有骨鲠分治方。

手足  ***************************
治足烂如蚁窝方
鹅掌皮煅末，掺之甚效。
治脚茧（切勿刀剔）
以荸荠去皮，生擦茧处，久之则愈。
治手足骨节脱出神效方（经验）
以韭菜（一握，燥，炒半熟）　盐少许
捣极烂，乘热遏患处，以布缚好，一夜即愈。
治一切手足风痛及酒脚风痛
姜汁　葱汁（各一碗）　醋（一小碗）　牛皮胶（八两）
慢火同三味煮成膏，青布摊贴痛处。
又方：白凤仙花九朵，每朝嚼烂，温酒送下。
妇人趾甲生疮　恶肉突出，久而不愈。
用皂矾（即青矾）日晒夜露，以一两煎汤浸洗，仍以矾末一两，加雄黄一钱，硫黄一钱，乳香一钱，没药一钱，研匀搽之。乳香、没药须箬皮上炙乾研之。（出本草绿矾部）
治手足筋吊以及麻木
以木瓜携握践踏。一麻木者，口唸木瓜二字即愈。
治瓦石荆棘刺足
盐梅二枚，去核，和洁白糖捣烂，敷患处立愈。
治天蛇头
用白萝卜一段，挖空，入雄黄末三分，蒸半熟，套指上，愈。
治脚汗方
白矾（五钱）　乾葛（五钱）
上为末，水煎，逐日洗，连洗五日，自然无汗。
治脚丫烂方
用荆芥叶，捣烂敷之。
又方：用干茶叶，嚼细敷之。
治脚指缝白烂方
用鹅掌黄皮烧存性，为细末，敷之，如水出，用飞黄丹入花乳石粉掺之。
洗足方
独活　羌活　木瓜（各五钱）　白芷（二钱）　川椒　荆芥穗（各一两）
上锉剂，用水一壶，煎至半壶，倾出去滓，于避风处温洗浴，拭乾，仍用花椒炒热，绢包裹，熨患处，或炒盐亦可熨之。
灸法　治两脚俱是青疙疮，肿毒骨痛。
用独蒜切片，铺放患处。每蒜一片，用艾灸二壮，去蒜，再换再灸至愈。
足患（治湿气两腿作痛）
艾叶（二两）　葱头（一把，捣烂）　生姜（一两五钱，捣烂）
用布共为一包，蘸极热烧酒，擦患处，以痛止为度。
治脚指抓烂如疮
以细茶嚼烂敷之。
一方：用耳垢封之，一夕水尽出，全愈。
治肉刺鸡眼
蓖麻子为细末，敷上一二时，其刺自出，痛即止。
治鸡眼
生蜈蚣一条捣烂，少许贴上，片时拔根。
治脚硷
荸荠半个贴患处过夜，次晚再贴，五六夜其硷连根脱出。
一方：用葱根、荸荠捣汁一碗，煎。再取松香四两，麻油再煎，滴水成珠，方入煎汁，摊膏药贴即落。
一方：用蜈蚣一条，硼砂等分，放锺内拌，埋地七日取出，银簪点上即脱。
治脚拆裂破　凡冬月患此，行步疼痛。
用汤洗净拭乾，将黄蜡一两溶化，入松香末三分，用少许安刀头上溶化，滴入拆中即愈。神效。
治脚后跟瘾痕方
用荸荠三四个串好，切平，踏上即愈。（出王次先方书）
治鹤膝风
番木别（四两，酒泡蒸去皮，用麻油四五两熬枯，浮起为度，再用陈壁土炒乾，研细，只用二两）　大枫子肉（二两，灯草同水煮过，研细，去油，只用一两）　大西附子（二两重者童便煮过，去皮脐，切片，焙乾，研细末一两）　穿山甲（洗净土炒，研细二两）
以上四味，共五两，和匀收贮，患者每服七分，空心酒下，出微汗，七服除根。
鹤漆风治法　鹤膝风之初起，膝盖骨内作痛，如风气一样，久则日肿日粗，而大腿日细者是也。因形似鹤膝而名。专治之法：
取新鲜白芷，用酒煎至成膏，收贮磁瓶。每日取膏二钱，陈酒送服。再取二三钱涂患处，至消乃止，否则用阳和汤日服，外以白芥为粉，白酒酿调涂亦消。
阳和汤诀　（加生甘草一钱）龙宫特献许真君，遗下余家为秘金。熟地两钱茶少用，膜外之痰白芥（二钱）浸。鹿角胶（三钱）滋阴分祛，桂（一钱）同姜炭（五分）解寒凝。仰仗麻黄（五分）开腠里，寒转阳和气血巡。
麻黄得熟地不发表，熟地有麻黄不腻膈，神用在斯。迨平塌不痛，大剂倍增煎服，须饮好醇酒。阴寒无桂不能生，腠里非麻仍寒凝，姜炭炎天有议阻，缺之安得病离身。阳和丸子惟三味，投剂同煎专救人。
蛇头毒手足指　肿大如蛇头也。宜用艾团隔蒜灸之。
以雄黄、白芷等分为末，同大蒜捣烂敷之，或嚼生蒜敷之亦效。
治脚气诸病
用荆茎于罐中烧烟，熏涌泉穴及痛处，使汗出愈。
治湿气脚软
樟柳根切小豆大煮熟，更以绿豆同煮为饭。每日食之，以瘥为度，最效。
治膝风疼痛
菊花、陈艾叶作护膝，久则自除。
治手足麻木不知痛痒
霜后桑叶煎汤频洗。
治腰脚痛
新胡麻一升炒香，杵末，日服一小升，服至一斗，永瘥，温酒、蜜汤、姜汁任下。
治腿疮方
真桐油（一斤）　黄占（一两五钱）　铜绿（一两五钱）　嫩松香（九钱，炼过）
先将三味研末，入油内搅匀，用连四纸裁成方块，于油内拖之，钉在乾土墙上，半月取下，贴患处即愈。
治骑驿马两股打破方
鸡蛋清摊成膏贴之，即愈。
治跑驿马两胯肿痛方
用热水洗过在炭火上烤之，即愈。
治手足破裂
大萝卜一个，内剜空，放柏油五钱，安炉火顿热，候冷，取油揸患处即愈。
治远行足打成泡
水调生面涂之，夜即平。
又方：用针穿棉线，约四五寸许，于油内浸过，将线点燃穿泡内，带火抽过，泡内水出即愈，极妙，试验。
治远行脚肿。
草乌　细辛　防风（各等分）
为共末，铺鞋底内，以水拌湿，布衬踏之，可行千里。
治湿热腿奇方
茅山苍术（一斤，米泔水浸）　黄柏（四两）
共为末，红枣煮烂，去皮核，为丸桐子大。每服三钱，空心白汤下。
治脚气脚汗
用萝卜煎汤洗。
治脚上鸡眼方
用葱剖开，将有汁洗一边贴鸡上包住，数次自消。
治行路足肿
草鞋浸尿缸内半日，以砖一块烧红，置鞋于上，将脚踏之，令热气入皮内即消。
治脚气冲心
用白矾三两，煎水浸沫两足，良久自愈。
治脚丫内湿烂
茶叶嚼烂敷之，最效。
又方：用滑石一两，石膏五钱（煅），枯矾少许，研搓之，少加轻粉亦妙。
治脚缝搔痒成疮
以多年尿桶烧灰存性，敷之。
治嗜酒　因醉行房，足胫痛肿，膝上红肿，不能步履，或发或止。
土茯苓（二钱）　白术　当归　熟地　丹皮　木瓜　牛膝（各一钱）
水煎服。一连服七剂，再照前分两增十倍，煮无灰酒十斤，频饮之。每饮三五杯，不宜太过。
治下部中湿　脚气疼痛不可忍者。
川牛膝（一钱）　苍术（二钱）　宣木瓜（七分）　羌活（一钱）　薏米仁（一钱）　川黄柏（一钱五分，酒浸炒）
水煎，空心服。渣再煎，晚服。忌甜瓜。
治脚底疼痛
用何首乌为末，以醋调和，敷在脚底，以熨斗烙之。
治流火　两脚红肿放亮，其热如火。
用马钱子磨水敷之，一日数次，其疼即止。
治脚气
用补中益气汤加薏米仁三钱，牛膝二钱，服四五剂即愈。
治脚气并中寒湿方
老杉木油节煮汤，入水桶内，先熏后洗，即愈。
治脚上生疮乱孔如蜂窝
用如意草捣烂敷之，或用干如意草为末，鸡子清调敷亦可。
治脚面生疮不收口
枯矾　松香　杉木（烧灰存性，各一钱）
共为末，用真麻油调涂，数次即愈。
治烂腿
白芷　黄蜡　飞丹　片粉　轻粉（各等分）
葱头捣猪髓调敷，油纸扎住，七日一换，二次全愈。
治足指痒烂
杨柳叶（一把）　杏仁（三个）　枯矾（三钱）
共捣烂，夹于指缝中，五日而愈。
治脚上烂成疮　流黄水，搔痒不止。
地肤草（三四两，即俗名扫帚绿也）　川椒（三钱）
煎水洗之，再用房内倒挂屋龙灰尘敷之，立愈。
铅粉散　治脚上冷疔，初起紫白泡，疼痛彻骨渐至腐烂，深孔紫黑，血水腥秽，日久不愈，用此大效。
黑铅四钱，铁杓内化开，倾水中，取起再化，如此百遍，以铅尽为度，去水，取澄者三钱，再入松脂一钱，黄丹（水飞炒）五分，轻粉五分，麝香一分
共为细末，先用葱汤洗净，方用麻油调药搅匀，涂疮口，油纸盖之。
治两脚冻块
以经霜茄干，煎热汤洗之，数次全愈。如破烂以经霜茄叶、烧灰为末掺之。

腰疼  ***************************
治腰痛方
全当归（一钱）　生桃仁（七粒）　红花（一钱）　威灵仙（五分）　牛膝（一钱）
水一碗煎好，加老黄酒一碗，服下即愈。
又方：用黄耆五钱（炒），杜仲一钱（盐水炒），破故纸一钱，胡桃肉五钱，陈酒服，立验。
又方：用破故纸三钱，猪腰一付，用酒洗，忌水，以竹刀破开，忌铁，去净腰筋膜，将故纸入腰内，酒蒸烂熟，橘核二钱为末，用酒冲洋虫七个服。
治腰疼丸　治肝火，气不舒畅，邪入外肾，腰疼之症。
杜仲（青盐水炒，八两）　故纸（青盐水炒，八两）　夏枯草（四两）　香附（童便制，四两）　核桃肉（一斤，捣如泥）
共为细末，炼蜜丸桐子大，盐汤、黄酒空心任下三四钱。
金刚丸　此药专治肾虚骨痿，不能起床，服此益精。
萆薢（有红点者佳）　杜仲（姜炒去丝）　肉苁蓉（酒洗去鳞甲）　菟丝（酒煮）
以上各等分，共为细末，用酒煮猪腰子，捣为丸桐子大，每服二钱。
治腰疼方
杜仲（去皮姜炒去丝，六钱）　川萆薢（酒炒，六钱）　故纸（酒炒，六钱）　续断（酒洗，六钱）
共为末，每用四钱，取猪腰二个，勿见水，以竹刀切开，去筋膜，将药填入，线扎，用草纸七层，水湿包之，炭灰内煨熟食之。
煨肾丸　此药专治肝肾损及脾损，穀不化兼治腰疼不起甚效。
牛膝　萆薢　杜仲（炒）　白蒺藜　防风　菟丝子（酒煮）　肉苁蓉（酒煮）　葫芦巴　故纸（各一两）　官桂（五钱）
共为细末，将猪腰子酒蒸熟，杵烂为丸桐子大，每服七八丸，空心温酒下。
青蛾丸　此药专治肾虚腰痛，或外邪所侵，腿腰筋骨作痛。
故纸（四两，盐水炒）　杜仲（四两，姜汁炒）　黄柏（四两，蜜炒）　知母（三两，蜜炒）　胡桃肉（去皮，八两）　牛膝（四两，酒炒）　川萆薢（四两，作四分；一分盐水浸，一分童便浸，一分酒浸，一分米泔水浸）
上为细末，春夏用粥，秋冬用蜜，其粥用糯米一碗煮之，将胡桃肉杵烂为膏，和匀，石臼内杵千下，丸如桐子大，每服七八十丸，空心盐汤下，或酒下。
元武豆方　补肾壮元阳，治腰疼。
羊腰子（五十个）　枸杞子（二斤）　故纸（一斤，盐水炒）　大茴（六两，盐水炒）　青盐（八两，洗去泥）　肉苁蓉（十二两，酒洗去鳞甲）　阳虚者，加制附子一两，用大黑豆五斗，圆满而不破扁者，淘洗滤干，候用。
上用甜水二十碗，以锅煮前药七味至半乾，去药渣入黑豆拌匀，煮乾为度，取出用新白布摊开晒乾，磨为细末，酒打蒸饼，糊为丸桐子大，每日空心白汤服五钱。
又方：故纸十两洗净，炒香，研末，核桃仁三十两，泡去皮，捣如泥，入故纸末，捣匀，另加蜜调匀如饴糖，贮磁器中，每日清晨以暖酒调药一匙服之，滚水调服亦可。


卷二  ——————————————————————————————————————————————————————————————————————————————————————————

咳嗽  ***************************
咳谓有声，肺气伤而不清；嗽谓有痰，脾湿动而生痰。咳嗽者，因伤肺气而动脾湿也。病本须分六气五脏之殊，而其要皆主于肺，盖肺主气而声出也。载云：因风寒者，鼻塞声重，恶寒者是也。因火者，有声痰少，面赤者是也。因劳者，盗汗出，兼痰者多作恶热。肺胀者，动则喘满，气急息重。痰者，嗽动便有痰声，痰出嗽止。五者大概耳，亦当明其是否也。治法须分新久虚实，新病风寒则散之，火热则清之，痰涎则化之，湿热则泻之。久病便属虚属郁，气虚则补气，血虚则补血，兼郁则开郁。滋之，润之，敛之，降之，则治虚之清也。
参苏饮　治四时感冒，发热头疼，咳嗽声重，涕唾稠黏，中脘痞满，呕吐痰水，宽中快膈，不致伤脾。此药大解肌热潮热，将欲成劳，痰嗽喘热并效用。
紫苏　前胡　桔梗　枳壳　乾葛　陈皮　半夏（汤泡）　白茯苓（去皮，各一钱）　甘草（三分）　人参（五分）　木香（三分，初病热嗽去之）
上锉一剂，姜、枣煎服。
治热嗽不止方
熟瓜蒌（一个，入浓茶一杯，洗去子），再加蜜一杯，以碗盛于饭上，蒸熟取出，时时挑三四匙，咽之即愈。
又方：治久嗽不止。百部一味，熬膏，入蜜，不时服。
安肾丸　治肾虚咳逆烦冤。
肉桂（去粗皮勿见火）　乌头（炮去壳，各一斤）　桃仁（麸炒）　白蒺藜（炒去刺）　巴戟（去心）　山药　茯苓（去皮）　肉苁蓉（酒浸去甲）　石斛（去根炙）　萆薢　白术（炒）　补骨脂（各三斤）
上为末，蜜丸桐子大，每服三钱，空心盐汤下。
治多痰方
用叭哒杏仁（去皮尖）　胡桃肉（去皮）　冰糖（为丸随用）。
治咳嗽肺痿，吐血气喘等症
用猪肺一个倒悬，滴尽血水，又用大萝卜十个捣烂，用新砂锅水五碗，将萝卜煎烂，滤去渣，添蜜四两，鸡子清十个，去黄与蜜搅匀，装入肺内，又用款冬花、五味子、诃子去核各一钱，白矾五分，俱为末，通搅入蛋清蜜内，併入肺管煮熟，空心服之，其效如神。
又方：猪肺一个，洗净血水，照病人每岁杏仁一个，去皮尖，将肺以竹片签孔，每孔入杏仁一个，用麻扎住，安磁器内，重汤煮熟，去杏仁。只吃此肺，轻者只用一具，重者制二具吃完愈。
治久咳羸弱
芙蓉叶为末，以鱼鮓蘸食，屡效。
治哮嗽
苎麻根煅存性，为末，生豆腐蘸食，三五钱，效。未愈，以肥猪肉蘸食，甚妙。
治虚痨咳嗽
用大藕一段，去一头节子，灌蜜令满，仍以前节子合在一处，用纸封好，煮极熟食之。
治老人喘嗽不得卧者
杏仁（泡去苦味皮尖炒）　核桃肉各等分，入炼蜜丸弹子大，每服一丸，细嚼，姜汤下。
治上气喘急不得卧者
广皮　桑白皮　苏叶　白茯苓（各等分）　生姜（三片）
煎服。（以上二方，为人子者，留心）
宁嗽丸
瓜蒌（略炒熟，一两）　花椒（一钱五分，去椒目）　麦面（一锺，炒熟）
共为细末，蜜丸如龙眼大，不时噙化，其嗽即止。
治哮病
用隔年陈香橼一个，切片，酒米糖一碗，煮三炷香，去香橼不用，每日五更，将糖吃至，如吃不完，次日五更再吃。
治痰嗽效方
瓜蒌仁（炒）　侧柏叶（生用）　桑白皮　杏仁（炒去皮尖，各一钱五分）
一治吐血不止，煎服；一治久嗽，加细茶乌梅水煎服；一治心气疼，酒煎服；一治蛊胀，加萝卜子水煎服；一治痢疾并头疼，加紫苏水煎服；一治腹痛，加生姜水煎服。
治咳嗽
川贝母　茶叶（各一钱）　冰糖（三钱）
共为末，滚汤下。
治老人上气急，喘嗽不得卧
生姜汁五两，黑砂糖四两
用水煎二十沸，每含半匙，渐渐咽之。（孝子留心）
治喘
瓜蒌一个，明矾枣大一块，同烧存性，研末，以熟萝卜蘸食，药尽病除。
又方：生山药捣汁半碗，入甘蔗汁半碗和匀，顿热饮之，立止。
喘急欲绝，饮韭菜汁一升即效。

吐血  ***************************
清金膏　润肺清火，治痨病吐血甚效。
天冬　白茯苓　川贝母　麦冬（去心，各一斤）
用水熬膏，每日数匙，开水冲服。
治吐血方
白莱菔汁（二碗）　梨汁（二碗）　藕汁（二碗）　人乳（二碗）　红枣汁（二碗）
上用砂锅，同大鳗鱼五斤，煎一炷香，极烂，先将鱼骨挑出，用阴阳瓦焙乾，为末，和入汁内为丸桐子大，每服三钱。
治吐血方
荷叶蒂煎汤，饮之甚良。
又方：白茅根煎汤饮之。
又方：藕节煎汤饮之。
治痨怯　阴虚发热，火乘金位，吐血咳嗽。
用多年瓦夜壶一个，入二斤重鳗鱼一条，盐泥封固，炭火炙透，打碎夜壶，取壶内人中白，并鳗鱼灰研末，每日米汤饮。服二三钱神效。
治吐血不止
当归（二钱）　川芎（一钱五分）　官桂（三钱）
水煎服立效。
治肺病咯血
用苦杏仁泡过四十个，以黄蜡炒黄，研细，入青黛一钱，作饼，用柿饼一个，破开包药，外用湿纸包好，火内煨熟食之。
治暴吐血方
真广皮、生粉草各五钱为末，共和一处，每服一钱五分，烧酒调服，立刻止血。
治举重伤肺吐血方
用白芨为末，米汤调服。治呕血咯血亦良。
治吐血成斗，命在须臾
用贯众五钱为末，头发五钱烧灰存性，侧柏叶捣汁一碗，将药末入内，大碗盛之，重汤煮一炷香取出，入童便一酒锺，黄酒少许，徐徐服之。
治劳心吐血方
用糯米半两，莲子心七枚，煎汤服。
治吐血效方
人乳（二锺）　童便（一锺）　姜汁（半锺）　柏叶汁（二锺）
搅匀，作二次服之，立效。
清金宁嗽膏　凡劳嗽吐血，时时置口中噙化。
麦冬（去心，十两）　生地黄（十两，酒炒）　橘红（三两）　桔梗　生甘草（各二两）　龙眼肉（八两）
将六味煮成膏。加薏仁八两（炒），川贝母二两（炒），苏薄荷二两，俱为细末，入前膏为丸。
治男妇吐血之病　惟自饮回龙汤及饮童便、白茅根汤，二味常用极验，或饮童便更良，万勿轻服人参，若吐血属肺热者，一服人参，病即难治，至嘱。
治吐血紫黑成块者是瘀血也
松花（一钱）　茜草根　桃仁　大黄（熟）　枳壳（炒，各一钱）
治吐血遇劳即发
松花　人参　白术（炒）　白芍（酒炒）　麦冬　生地（各一钱）
治吐血方
白薄纸五张烧灰，清水服。经验。然惟轻者甚验，而重者亦未必验也。（出《本草》奇验）
试吐血法：盛清水一大碗，将血吐水内，浮者，肺也；沉者，肝血；半浮沉者，心血。各随所见。以羊肺、肝、心蘸白芨末，每日服之良。白芨涩，补肺逐瘀生新。
又治狂血，以金墨磨服，或血馀更妙。
治吐血方
用活水獭血，半夜时冲陈酒服。
又方：用瓜子壳炒微焦，为末，滚水调服数剂而愈。
治吐血不止
紫背浮萍焙乾半两，黄耆炙二钱半，为末，每服一钱，姜蜜水调下。
治肺损吐血
九节菖蒲末、白面等分，每服三钱，新汲水下，每日一次。
治吐血唾血
蒲黄二两炒黑，每日温服。或冷水服三钱。
治心热吐血不止
生葛捣汁半升服，立效。

痰症  ***************************
痰有六，湿热风寒食气也。液所以养筋，血涩不行，则痰聚于膈上，手足弱。火痰色黑，老痰胶，湿痰色白，寒痰青。又咳白痰，肺感风寒也。绿痰，脾胃有湿也，久不愈成肺痿，难治。（洪迈记）
御赐痰嗽方：以胡桃三枚，生姜三片咀之，饮汤二三呷。又咀如前即止。
又古有淡阴之疾，胸膈动而有声，俗作痰饮。杨慎言初月帖，淡闷乾呕，即痰闷乾呕。
又方书：一男子小便不通，医者治以利药益甚，朱彦修曰：此积痰病也。积痰在肺，肺为上焦，膀胱为下焦，上焦闭则下焦塞。譬滴水之器，上窍通，而后下窍之水出。乃以方大吐之，吐已病愈。
治有痰颠狂方
郁金（一两，入心去恶血）　明矾（三两，主化顽痰）
共为细末，薄米糊为丸，如桐子大。每服五十丸，白滚汤送下。昔有一妇人颠狂十年，服此而愈。甚验！甚验！
礞石滚痰丸　治实热老痰，怪症百病。
青礞石（一两）　沉香（五钱）　大黄（酒蒸）　黄芩（各八两）
上将礞石打碎，用焰硝一两，同入瓦罐，盐泥封固，晒乾。火煅，石色如金为度。研末，和诸药水丸，量人虚实服之，姜汤送下。服后仰卧，令药在胸膈之间，除逐上焦痰滞，不宜饮水行动。此乃峻剂，非体实者，切勿轻投。慎之！慎之！
治风痰壅逆
槿花晒乾，焙研，每服一二匙，空心沸汤下。白花尤效。
治痰火验方　咳嗽吐痰，面鼻发红者，一服即效。
青黛（水飞极细，晒乾再研）用三四钱，葛粉三钱
二味炼蜜为丸，龙眼核大，临卧口噙三丸，其效如神。
痰火神丸　治男女老幼一切痰火，少年服此无痨瘵吐血之患；老年服此无中风瘫痪之忧。解日用饮食煿炙五脏六腑之毒，兼消酒积，去皮里膜外湿痰。
陈皮（一两）　白术（土炒，二两）　枳实（一两，炒）　花粉（二两）　前胡（二两）　山楂（二两）　生草（四钱）　大半夏（二两，用姜汁泡三次，每次用姜二两，用水一碗熬滚，入半夏）　锦纹川大黄（一斤）
用好酒同煮，干焙五两，老米粥丸桐子大，每服五七十丸，白汤下。
治目中见物　一若两或为三四，如桌椅等物，平正者，视之反歪斜，歪斜者，视之反平正，或用补药、泻药、寒药、热药皆不放，或服滚痰丸愈不效，一医曰：此胸膈有伏痰也。
用常山五钱（酒煮），人参芦三钱，甘草一钱，生姜五片，水二碗煎八分，食远服。吐痰而愈。
治痰壅胸膈
用梨汁一碗，姜汁、白蜜各半碗，薄荷三两，研细末，重汤煮十馀沸，任意服。降痰如奔马。
又方：痰晕火动，生姜汁半杯，和沙糖二匙调匀，滚汤下。
又方：消痰润肺，贝母研末，和沙糖为丸，含之可以止嗽。

心气痛  ***************************
方书痛症有九：心痛即胃脘痛。寒痛必呕吐。热痛，胃热。食痛，有食积。痰痛，痰饮流注经络。血痛，有死血凝结。气痛，脾胃受寒。虫痛，必面斑唇红。若火痛，脉坚实，大便实。惟真心痛者，旦发夕死，夕发旦死。诸痛皆不可补气。又有痛风症，四肢百节走痛。有痰，有湿，有风热，有血虚，有血燥，有瘀血，肢节肿痛，脉滑者，属湿热。涩数者，属瘀血。脉沉弦者，肝肾被湿。涩而小者，酒后风袭，名历节白虎痛。治宜行气，流湿疏风导血，降阳升阴。又妇人新产，子宫未敛作痛者，名儿枕痛，又名瘕母块痛，法用醋炒芍药、粟壳、甘草水煎，少入米醋服之，酸以收之之义也。
又诸痛非一证，雷斆《炮炙论》云：心痛不已，速觅延胡索即元胡索，专治上下诸痛。方勺泊宅编云：一人病遍体作痛，或云中风、中湿，或云脚气，药皆不效，周离亨言气血凝滞所致也。用元胡索、当归、桂心等分为末，温酒服，随量频进，遂痛止。详见《内经·举痛论》
治腹痛
用风乾芋艿，以醋磨浓服之，即止，除根。
治九种心痛
延胡索　五灵脂　吴茱萸　乳香　没药（各等分）
共为细末，每服五六分，好烧酒下。一服止痛，三服除根。
治胃脘痛方
良姜（酒洗七次，炒）　香附（醋洗七次，炒）
上为末，痛因怒起者，倍用香附，痛因寒起者，倍用良姜，寒怒兼者，各等分，每药一钱五分，以米饮，加姜汁一匙，盐少许，服下。
专治肚痛不拘寒热经验方
青蒿子（以霜降后收者为佳，一钱五分）　青皮（七分五釐）　青木香（七分五釐）
共为细末，白滚汤送下。每服二钱。
又虫肚痛方　马齿苋盐炒一大碗，空心食之，虫自出。
又方：苦楝子树皮，煨精肉，每逢月头服一次。
治胃脘疼痛
雄黄（一钱，为末）　乌梅（二钱，去核）
共为丸如豆大，俟胃口痛时用酒服。轻者二丸，重者三丸。
治心气疼痛
绿豆（二十一粒）　胡椒（十四粒）
同研，白汤调服即止。
专治饭后肚疼方
九制香附（五钱）　山楂肉（五钱）
各为细末，服之即愈。
治胁下刺痛
小茴香（一两，炒）　枳壳（五钱，麸炒）
为末，盐酒调服二钱神效。胁肋痛，用白芥子水研敷。
治胃气冷疼方
白沙糖（五钱）　生姜（一片）
煎水热服。
治急心疼方
用山羊血一分，烧酒化下。
治醋心上攻效方
吴萸（汤泡去苦味）一合，水三锺，煎七分，食远服。
治心疼
用淡豆豉五钱，煎汤半锺，服之立愈。
治口吐清水
艾叶煎汁饮之。
桃灵丹　治一切心疼。
五灵脂（一两，水淘）　川乌（煮熟去皮炙乾，三钱）　元胡索（三钱）　桃仁（去皮，五钱）　防风（五钱）　乳香（三钱，去油）　没药（三钱，去油）
醋糊丸桐子大，每服二十五丸，姜汤下。
治妇人血气心疼之症
桃仁（五钱）　五灵脂（五钱）　元胡索（五钱）　乳香（一两，去油）　没药（二两，去油）
共为末，醋丸桐子大，每服三十丸，酒送下。

疝气  ***************************
疝音讪，肾病。《素问》黄帝曰：疹得心脉而急为何病，岐伯曰：病名心疝，少腹当有形也。心为牡脏，小肠为之使，又脉急者曰疝瘕。少腹痛，又释名疝，诜也。气诜诜然，上入而痛也。方书曰：三阳急为瘕，三阴急为疝。《难经》曰：任脉之为病，其内苦结，男子为七疝。七疝者，寒、水、筋、血、气、狐、㿗七者是也。宜分别七证治之。治七疝，先灸大敦穴（注：一名大顺，在足大拇指，离指甲如韭菜大，乃足厥阴井也），灸三壮。
治偏坠作痛
芙蓉叶、黄檗各三钱为末，以木鳖子仁一个，磨醋调涂阴囊，其痛自止。
治㿗疝偏坠　气胀不能动者。
丹皮、防风等分为末，酒服二钱。
治疝气
大茴香（炒，一钱）　小茴香（炒，一钱）　荔枝核（五个，炒）　橘子核（五钱，炒）
共为末，红糖调服。一服止痛，三服除根。
治疝气偏坠
大茴香（炒）　萝卜子（炒，各五钱）
共炒为末，加朱砂一钱八分，作丸服。每早盐汤下一服，九日即愈。
治阴囊肾子肿大方
灶心土三升，砂锅炒热，加川椒、小茴香末各一两拌匀，将阴囊坐在上面，冷则再换，如此三次即愈。
又方：棉花子仁煎汤，洗之自愈。
治小肠疝气及阴间湿痒成疮
吴萸一斤分四分，酒、醋、盐、童便各浸一分，晒乾，南泽泻二两，共为细末，酒糊丸桐子大，每服五十丸，盐汤下。
治疝气外肾肿大
小茴香（炒）　山甲（炒）　全蝎（炒）　木香（各等分）
共为末，每服二钱，空心酒下。
治疝气囊肿
将两脚第二指，对缚一处，用箸顶大艾炷，从第二指头上合缝处，灸之立愈。
又方：用艾灸脚大指肉甲相连之处，二三壮立愈。
又方：用田中青蛙皮贴之，即愈。
治疝气神方
山楂肉（四两）　枳实（一两，炒）　小茴（二两，炒）　山栀仁（二两，炒）　柴胡（二两）　丹皮（二两）　桃仁（去皮尖，炒，二两）　八角茴香（二两，炒）
共为细末，面糊丸桐子大，每服空心服五六十丸。
治小儿外肾肿大方
牡蛎不拘多少为末，鸡蛋调涂即消。

泄泻  ***************************
泄音屑，方书本作泄。泄泻有湿热、寒湿、风暑、积滞、惊痰、虚陷等证，治法分暴泄、久泄、虚泄、水泄、滑泄、冷泄、积泄，除湿热，健脾胃则止。
泄泻经验方　治泄泻饮食少进。（俱详景岳全书）
用糯米一升，水浸一宿，沥乾，慢火炒极熟，磨细罗如飞面，加怀山药一两，炒研末，和米粉内，每日清晨用半盏，入白糖二匙，川椒末少许滚汤调食，其味甚佳。且不厌人，大有资补，久服之，其有积寒不能成孕者亦孕矣。
四神丸　专治五更肾泄，久不愈者，以此丸补命门相火，即以补脾也。
破故纸（炒，酒浸蒸用，四两）　五味子（炒，三两）　肉蔻（即肉果，糯米粉裹煨，熟用，忌铁，二两）　吴茱萸（盐水炒，一两）
生姜煮枣为丸，临卧盐汤下。
伏暑吐泻
用丝瓜叶一片，白梅一枚并仁，同研烂，水调服，立效。夏暑百病，俱用六一散，紫金锭更妙，万无一失。
治脾泄方
砂仁（二钱，研细末筛过）　白糖（一两）　核桃肉（七个）
捣成糕，印作小饼，每日服即愈。
止久泻丸　治一切久泻，诸药无效，服此一服自愈。
黄丹（一两，飞过）　枯矾（一两）　黄蜡（一两）
将蜡熔化小铜杓内，再以丹矾二味细末投入，乘热为丸，如豆大，每服二丸，空心白汤下。
治腹泻初起用此方神效
细茶（二钱）　烧核桃仁（五个）　生姜（三钱）　红砂糖（三钱）
水二碗，煎八分，次早温服。
立止水泻方
车前子　泽泻（各一钱）　厚朴（一钱二分，姜汁炒）
共为细末，热水调服即愈。
一方：用白术土炒一两，净车前子五钱，神效。名分水神丹。
治泻方
夏月吃瓜果太多，以致泄泻不休。用漳州好橘饼一个，作二次服，切薄片，放茶锺内泼服。
脾泻丸　治久泻，每早溏泻一二次，此为脾虚脾泻，用此补脾养胃而泻即止。
白术（土炒）　白茯苓（各二钱）　小茴香（炒）　肉蔻（煨，各一两）　故纸（二两，炒）　木香（五钱）
生姜煮红枣肉丸，桐子大，空心下二三钱。
交感丹　治妇人久泻。
香附子（一斤，水浸三日，晒乾，炒）　白茯神（四两）
炼蜜丸，弹子大，空心一丸，白汤下。
饮酒成病不能食但饮酒即泻方
嫩鹿茸（酥炙透，旋炙旋削）　肉苁蓉（酒洗去鳞甲，各一两）　麝（五分）
共为末，陈粟米饭丸桐子大，每次米汤下五十丸，立效。
治饮酒过多泄泻方
用花粉一味捣烂，袋盛，洗出浆水，晒乾，每用白糖调数钱，和白蜜少许服，兼治止血之症。
治脾虚泄泻老人五更泻
黄老米（炒，三合）　莲肉（三两，去心）　猪苓　泽泻（炒）　白术（土炒，五钱）　木香（一钱五分）　白沙糖（一两）　乾姜（二钱，用湿纸包煨熟）
共为细末，每服三钱，空心白汤下，其效如神。此方简便，不费大钱，有老父母者，切宜留心。
治腹胀吐泻　日夜不止，诸药不效，此气脱也。
用益智仁一两，浓煎汤饮之，立愈。
治老幼脾泻久不愈神方
用饭锅粑（四两，为末）　莲肉（去心四两，为末）　糖（四两）
共和匀，每服三五匙，一日三次，食远下。
治水泻不止
枯矾（一钱）　公丁香（五分）　共为末，黄酒调服。

痢疾  ***************************
方书分血痢、气痢、赤痢、白痢、泄痢、酒痢、虚痢、五色痢、水穀痢、赤白痢、噤口痢、休息痢、劳痢、暴痢、久痢。诸证皆湿积滞，暑毒虚滑所致，或言湿热。伤血则赤，伤气则白，气血俱伤则赤白兼。黄者，食积也。黑者，湿胜也。先水泻，后脓血者，肾传脾难愈。先血后水者，脾传肾易愈。行血则便脓自止，调气则后重自除。
又治气痢方：牛乳半斤，荜拨三钱，同煎减半，空心顿服良。唐太宗患此症，金吾长、张宝藏以此方进屡效。李时珍曰：一寒一热能和阴阳故也。
治血痢方　日久垂危更妙。
用血馀（二钱，壮人发洗净，炒为末）　当归（五钱，须用一两重的炒红置地上，以物盖之存性）　乾姜（五分，炒成炭）
三味共研末，黑砂糖调开水服，即止。
治痢疾奇效三方
痢为险恶之症，生死所关，不惟时医治之失宜。而古今治法千家多不得其道，是以不能速收全效。今立方何以为奇，不泥成法故奇也。立论何以为妙，不胶成说故妙也。然其药品又不外平常用而已，有识者切不可更张勿为庸医所误，遵而用之，百试百效也。（山阴倪涵初识）
初起煎方：川黄莲（去芦，一钱二分）　生白芍（一钱二分）　山楂肉（一钱二分）　陈枳壳（去穰，八分）　紫厚朴（去皮，姜汁拌炒，八分）　坚槟榔（八分）　厚青皮（去穰，八分）　当归（五分）　生甘草（五分）　地榆（五分，炒黑）　红花（酒炒，三分）　桃仁（去皮尖，一钱研如粉）　南木香（二分）
上咀片，如法炮制，用水二碗，空心服。渣再煎服。
此中或红，或白，里急后重，身热腹痛者，俱可服。如单白者，去地榆、桃仁，加橘红四分，木香二分；如滞涩甚，加大黄二钱，用酒拌炒，服一二剂仍除之；若用一剂，滞涩已去，不必又用二剂矣。用大黄于年幼之人，又不可拘用二钱也。
上方用之三五日，神效。用之于旬日亦效，惟十日半月外，则当加减矣。另详于下：
加减煎方：川黄连（酒炒六分）　生用（六分）　条黄芩（酒炒六分生用四分）　大白芍药（酒炒六分生用四分）　山楂肉（一钱）　广橘红（四分）　厚青皮（四分）　油厚朴（四分）　坚槟榔（四分）　炙甘草（三分生二分）　当归（五分）　地榆（四分）　桃仁粉（六分）　红花（三分）　木香（二分）
上咀片，如法炮制，用水二碗，煎一碗，空心服。渣再服。
如延至月馀，觉脾胃弱而虚滑者，法当补理，其法如下：
补理煎方：川黄连（酒炒，六分）　条黄芩（酒炒，六分）　大白芍（酒炒，六分）　广橘红（四分）　紫油厚朴（四分）　当归（五分）　人参（五分）　白术（土炒，五分）　炙甘草（五分）
上咀片，如法炮制，用水煎，空心服。渣再煎。
以上三方，如妇人有胎者，去桃仁、红花、槟榔。以上三方，随用辄效。如有不效者，必初时投参术等补剂大早，补塞邪气在内，久而正气已虚，邪气益盛，缠绵不已，欲补而涩之，则助邪，欲清而疏之，则愈滑，遂至于不可救药。虽有奇方，无如之何，则初投温补者，杀之也。
微理妙谕
古今治痢皆曰热则清之，寒则温之。初起热盛则下之，有表症则汗之，小便赤涩则分利之，此五者，举世信用如规矩准绳，不可易。不知五者，惟清热一法无忌，余则犯四大忌不可用，今详于后：
曰忌温补：痢之为病，由于湿热蕴积，胶滞于肠，胃中而发也。宜清邪热导滞气，行瘀血，其病即去。若用参术等温补之药，则热愈热，气愈滞而血亦凝，久之正气虚，邪气盛，不可疗矣，此投温补之祸为最烈也。
曰忌大下：痢因邪热胶滞肠胃而成，与沟渠壅塞相似，惟用磨利疏通则愈。若用承气汤大下之，譬如欲清壅塞之渠，而注狂烂之水，壅塞必不可去，无不岸崩堤塌矣。治痢而大下之，胶滞必不可去，徒伤胃气损元气而已，正气伤损，邪气不可除，壮者犹可，弱者危矣。
曰忌发汗：痢有头痛目眩，身发寒热者，此非外感，乃内毒熏蒸，自内达外，虽有表症实非表邪也。若发汗，则正气既耗，邪气益肆，且风剂燥热，愈助热邪，表虚于外，邪炽于内，鲜不毙矣。
曰忌分利：利小便者，治水泻之良法也。以之治痢，则大乖矣。痢因邪热交滞，津液枯涩而成，若用五苓等剂，分利其水。则津液愈枯，而滞涩愈甚。遂至缠绵不已，则分利之为害也。若清热导滞，则痢自愈，而小便自请，又安用分利为哉。
治久痢大效（月令）
五日取鲤鱼枕骨，烧灰服之，良。
淳于丸　专治痢疾。
大黄（八两）　白芍（四两）　车前子（四两）　萝卜子（八两）
俱生用为末，水打为丸，每服二钱，滚水送下，虚弱及老人，以人参一分，煎汤送下。
忍冬散　治痢神效。
金银花入铜锅内，焙枯，存性，五钱。红痢，以白蜜水调服。白痢，以砂糖水调服。一服即愈。否则亦必渐出黑粪，次日霍然，真神方也。
太和丸
红丹（二两，飞净）　杏仁（一百粒，去皮尖）　巴豆仁（四十粒，去衣油）　乳香　没药（去油，各一钱）
共为细末，黄蜡一两一钱，化开搅药末，丸如绿豆大，每服十五丸。
红痢甘草汤下，白痢姜汤下，红白痢甘草姜汤下，水泻米汤下，里急后重白汤下。如人小或虚弱人，须减少用，孕妇忌服。
热痢方　治便腹痛，或如鱼脑五色者。
乾丝瓜一枚，连皮煅研，空心酒服一钱。
一方：煨食之。
马前散　治痢疾。
木鳖、母丁香各五个，麝一分，研末，米汤调作膏，纳脐中，以膏药贴上护住。噤口痢亦效。
点眼膏　赤白痢及噤口痢危笃者，皆神效。
初胎粪（炙乾）一钱，雄黄四分，片脑少许，为极细末，水调点两眼角良。
封脐丹　治痢疾水泻，并妇人白带。
丁香（七个）　肉果（一个）　牙皂（二个，去筋）　大倍子（一个，炒）　麝香（五釐）
为末，醋调为丸绿豆大，入脐，外贴膏药。
药梅方　治痢神效。
青梅（一斗）　砂仁（四两）　甘草（四两）　川木通（八分）　紫苏（四两）　黄芩（八分）　防风（八分）
上好烧酒一斗，将药拌匀，青梅酒浸一月，每用二三枚神效。
治噤口毒痢
用田螺入麝少许，捣饼烘热，贴脐下引热下行，自然思饮。
五虎散　专治痢疾验方。
伏姜　陈芽茶　冰糖　神麴　山楂肉（各三钱）
水煎服。
经验不犯痢疾方
立秋日，以赤小豆七粒或十四粒，以井华水面西服，一秋不犯痢疾。
治痢奇方
生大黄　川黄莲　陈细茶　茱萸（各等分）
共未为丸，红用红糖，白用白糖调服，即愈。
治赤白下痢五六年者
荆沥每日服五合。
治热痢不止
车前叶捣汁，入蜜一合煎，温服。
治血痢不止
麻子仁汁煮绿豆，空心服，极效。
治白痢
炒葛面方匕寸，入粥中食，能疗日泻，百行不救者。
治噤口痢
荞麦每服二钱，沙糖水调下。
治食蟹患冷痢
用藕节洗净捣烂，热汤下数次即愈。
治时疫噤口痢，遍地皆然，胸膈热烦，水、米不下，食入即吐，用此药一剂即效。再服香参丸全愈。
柴胡　前胡　羌活　独活　枳壳（炒）　白茯苓　桔梗　川芎（各一钱）　生草（五分）　白芍（酒炒，一钱五分）　川莲（一钱，酒炒）
加陈仓米三钱煎服，如白痢，加莲肉三钱不去心，水三锺，姜一片，煎一锺服，即愈。
香参丸　治痢极效，百发百中之药也。
木香（四两）　苦参（酒炒，六两）　甘草（一斤）
熬膏丸，桐子大，每服三钱。
白痢姜汤下，红痢甘草汤下，噤口痢砂仁莲肉汤下，水泻猪苓泽泻汤下。
治痢方
细茶（三钱，同盐炒黄，去盐）　槟榔（三钱）
水煎服，即愈。
治噤口痢
石莲子肉（去青心，一两）　木香（三钱）
同研末，每服二钱米汤调下。
又方：用萝卜捣自然汁调蜜，缓缓引之。
又验方：鹿角（二两，煅，存性）为末，大人每服三钱，小儿每服二钱，早晨用酒送下，一时即愈。
治血痢不止
用乾姜烧黑存性，放冷，为末，每服一钱，米汤饮下，神效。
香连丸
生黄连（八两，用吴茱萸四两，水浸一宿，炒连熟去茱萸）　木香二两为末，醋糊丸。治赤白痢每一钱，空心米饮下。噤口，加石莲肉四两。
又方：大黄（酒煨）四两，槟榔二两，治痢初发者，每日二服，有积自行，无积自止。后以半料，加肉豆蔻一两半，鸡子清为丸止之。

疟疾  ***************************
疟音虐，疟有风、寒、暑、热、湿、食、瘴、邪八种。久疟腹有痞块，名疟母。独寒不热为牝疟，独热不寒为牡疟。发无期度为鬼疟，先寒后热为寒疟，先热后寒为温疟，热而不寒为瘅疟，即脾疟。皆痰。中脘脾胃不和所致。《周礼·疾医》秋时有疟寒疾，疏云：秋时阳气渐消，阴气方盛，惟火沴金，兼寒兼热，故有疟寒之疾，释名：疟，酷虐也。凡疾或寒或热，此疾寒热两疾，似酷也。夏子益方，疟后怪症，口鼻出气，盘旋如黑黄色，逾十日渐至肩，与肉相连，坚胜金石，不能饮食，煎泽泻，日三饮，连服五日愈。
治疟疾奇效三方（疟疾即摆子病）
疟之为害，南人患之，北人尤甚。弱者患之，强者尤甚。虽不致遽伤大命，然不治则发无已时，治之不得其道，则恶邪内伏，正气日虚，久而久之遂不可药。所定三方，甚为平易，无奇绝。不入常山、草果等劫剂，且不必分阳疟阴疟，一日二日三日，及非时疟，人无老幼，病无久近，此三方不用加减，唯按次第服之，无不应手而愈也。（山阴倪涵初识）
第一方：广陈皮（一钱）　陈半夏（姜汁煮透，一钱）　白茯苓（一钱）　威灵仙（一钱）　苍术（米泔水浸一日，切，炒净，八分）　紫厚朴（姜汁拌炒，八分）　柴胡（八分）　青皮（六分）　槟榔（六分）　炙甘草（三分）
上咀片，如法炮制，加姜三片，井水河水各一锺，煎九分，飢时服，渣再煎服。
如头痛，加白芷一钱。此方平胃消痰，理气除湿，有疏导开先之功。受病轻者，二剂即愈，勿再药可也。若三剂后，病势虽减而不全愈，必用第二方，少则三剂，多则五剂而已。
第二方：何首乌（生用，三钱）　广陈皮（八分）　柴胡（八分）　白茯苓（八分）　黄芩（八分）　白术（炒，一钱）　当归（一钱）　知母（二钱）　鳖甲（炙脆研粉，二钱）　甘草（炙，三分）　威灵仙（一钱）
上药加姜三片，井水河水各一锺，煎八分，加无灰酒五分，再煎一滚，空心服。二煎三煎并服。此方妙在补泻，互用虚实得宜，不用人参、黄耆，屏去常山、草果平平无奇，却有神效。即极弱之人，缠绵极重者，十剂后，立有起色，立凑万全。所云：加减一二即不灵应者，正此方也。
第三方：人参（一钱）　黄耆（蜜炙，一钱二分）　当归（一钱二分）　白术（一钱）　广陈皮（八分）　甘草（炙三分）　柴胡（八分）　升麻（四分）
或加何首乌（二钱）　知母（炒，一钱）
或加青蒿子（八分）　麦芽（一钱）
上药加姜一片，枣一枚，水二锺，煎八分，半飢时服，用三五剂，元气充实，永不发矣。
方虽有三，第二实为主方，既不刻削，亦不峻补，功独归之。其第三方，专为有力者设，贫家安得有参，只多服第二方可也。
博济方（名曰桃仁丹）　专治疟疾。
午日取桃仁百个（去皮尖，研细），入黄丹二钱，以黄蜡丸桐子大。疟发日，面北，用井花水，或酒吞下五丸，大人或用十丸，修时忌妇人鸡犬见。
截疟丹
香附（去毛，米泔浸，锉碎，微火炒熟，六两）　草乌（老姜自然汁浸，切片，拌炒去姜，三两）
二味俱拣成个完整者方用，破碎半个者去之，用石臼捣为末，磁器收贮，勿泄气。每服一分四釐，滚水下，须在将发未发时服。如迟早俱不验，应时服之，即愈。
疟经验神方　治四日两头尤妙。
真川贝（去心研极细末，六两）　生半夏（四两，亦另研极细末）
铜锅炒嫩黄色，俟冷紧贮。每服一分五釐，用生姜汁二三匙，和药炖热，疟来先一时服下，愈，二服全愈。忌发物南瓜、鸡蛋、芋艿二三月。宜五月五日午时虔制，勿令妇女鸡犬见。
治间日疟
白术（一钱）　茯苓（一钱）　泽泻（一钱）　猪苓（一钱）　柴胡（一钱）　半夏（一钱）　黄芩（热多一钱半，寒多一钱）
加姜三片，大枣二枚，水煎，露一夜，临发五更服。神效。
治三日疟（一服立止）
苍术（二钱）　制首乌（五钱）　白术（一钱，炒）　知母（五分）　粉甘草（一钱）
水四碗，煎半，鸡鸣服。寒多加生姜六钱，当归五钱，热盛加当归六钱，生姜五钱，将发服愈。
截疟方
用白矾三分（研末），饭七分，为丸九粒，临发早晨服之奇验。无风不成痰，无痰不成疟。矾能消痰，服之奇验。
又符咒方
五更鸡犬不闻声之际，令病人朝东站立，将朱砂画符于病人背上，口唸咒曰：天火烧太阳，地火烧五方，雷火执掌法，烧死诸不详，急急如律令敕立痊。
又方：用枣子一枚，咒曰：吾从东南来路逢一池水，水里一条龙，九头十八尾，问伊食甚的，只食疟疾鬼。先念一遍，吹枣上，共念七遍，吹枣上，令患人于五更面东立食之，于净室中安卧，忌食瓜果荤辛诸物。
又方：用桃仁半片，放在内关穴上，再用独蒜一个，捣烂，掩在桃仁上，以布条缚之，男左女右，临发日，先一二时行之即止。屡验。内关穴在手掌骨上一寸半，与尺部脉相併。
又方：蛇蜕塞两耳即止。
截四日二头符方
临发日，勿令四眼见，用朱砂画聻于胸，于背，左青龙，右白虎，画后，令患人安卧乾净室。
又方：用小喜蛛一个，红纸包好，不令四眼见，藏于患人发内。
治疟疾不止
火麻叶不问荣枯，锅内文武火漫炒香，收起，纸盖令出汗尽，为末，临发前或茶酒下，移病人原睡处，其状如醉醒即愈。
又方：火麻叶如上法，为末一两，加缩砂、丁香、陈皮各半两，酒糊丸梧子大，酒茶任下五七丸，能治诸疟，壮元气。
截疟如神方
用红牛客膝根捣烂，冲酒服。渣敷手脉筋上，男左女右，即愈。（林氏验方）

瘰  ***************************
瘰音垒，疡绕颈项累累也。方书：瘰疬或在耳后颈项、缺盆，手少阳三焦经主之。或在胸及胸之侧，皆为马边疮，足少阳胆经主之，二经多气少血，有风毒、热毒、气毒，由气血不足劳郁所伤，宜详经络血气多少之异。用益气养营汤，散肿溃坚汤效。
又方：犁头刺藤叶，三角生篱边，可治瘰疬。
痰疬仙方（验过）
汤膏丸三方开后，缺一不可，奇妙无比，宝之重之。
煎药方
连翘（去心）　贝母（去心）　香附（盐水炒）　花粉（各一钱）　柴胡（七分）　牛膝（一钱，微炒，研）　川芎（七分）　归尾（八分）　橘红（八分）　桔梗（八分）　黄芩（一钱）　甘草（七分）
水煎，食远服。仰卧一时。
膏药方
珍珠　麝香　轻粉　黄蜡　血竭　没药　乳香　铜青（以上各五分）　松香（八钱）　杏仁（二十粒，去皮尖）　蓖麻仁（二十粒净）
上研极细，搅和，入磁乳钵，捣成泥，不见火，不犯铁，要捣千捶，置绢上，以手指摊开贴之，如药硬难捣，用滚水炖热，即易捣也。
丸药方
当归（一两）　熟地（晒乾，一两）　胆草（六钱，酒洗，炒）　山药（一两）　栀子（一两，炒）　僵虫（八钱，炒）　大黄（八钱，九蒸九晒）　海藻（八钱，炒）　川芎（八钱）　黄连（八钱，酒炒）　黄芩（八钱，酒炒）　芦荟（六钱，炙炒）　夏枯草（八钱，炒）　甘草（二钱，炒）　桔梗（五钱）　人参（五钱）
上为细末，蜜为丸桐子大，卧时服一钱。忌鸡、鹅、鸭、羊、蛋、蒜、烧酒、房事、热物，此等调治，真仙方也。
治瘰疬串方　不论腐烂，敷数次即愈。
大雄鸡一只宰之，连毛挂于净处，三五日后，将带毛鸡外用泥封固，炭火煅过，存性研末，和冰片少许，搽疮上，如未破者，用茨菰即荸荠捣烂围之，一二日消矣。
治瘰疬溃烂
桑黄菰（五钱）　小红豆（一两）　百草霜（三钱）　青苔（二钱）　片脑（一分）
为末，鸡子白调敷，以车前、艾叶、桑皮煎汤洗之。
瘰疬头上痰瘰疬串也　此肝火郁结而成。宜用消瘰丸，兼服加味逍遥散。
消瘰丸　此方奇效，治愈不胜计，予会刻方普送。
元参（蒸）　牡蛎（煅醋，炒）　贝母（去心，蒸，各四两）
共为末，炼蜜为丸，每服三钱，开水下，日二服。
加味逍遥散　治肝经郁火，颈生瘰疬，并胸胁胀痛，或作寒热甚至肝木生风，眩晕振摇，或咬牙发痉诸症，木郁达之是也。
柴胡　茯苓　当归　白术　甘草　白芍　丹皮　黑山栀（各一钱）　薄荷（五分）
水煎服。
治瘰疬不拘已破未破
用牡蛎（四两）　生甘草（一两）
每日食后，用腊茶汤调服一钱。其效如神。
治瘰疬痰核方
用三桑叶晒乾为末，红砂糖调服，至二三两即愈。
又方：头后发际正中灸七壮即愈。
治瘰疬不拘已破未破
蓖麻子仁（四十九粒）　沥青（一两）　苦杏仁（三十粒，去皮尖）
共捣千下，自然成膏，摊贴患处神效。
治蛇盘瘰疬头项交接者
用海藻菜以荞麦炒过，白殭蚕炒，各等分为末，以白梅泡汤和丸桐子大。每服六十丸米饮下。
治痰核如指红肿者
用石灰窑中流结土渣，轻虚而色赭者，为末，菜油调揸，其肿即消。
治瘰疬方
将大枳壳去穰，内盛川大黄，两口对缚牢固，入糯米酒浆内煮熟，去大黄不用，只用枳壳捣烂为丸，每服三钱。

疯症  ***************************
疯音风，头疯病。方书：偏头风在右属痰属热；在左属风属血。妇人多头风，因肝血虚损，风邪乘虚易入，宜补血祛风易治之。
疯痛药酒方（诸疯俱可吃）
大熟地（三两）　白归身（一两）　虎骨（二两，醋炙）　枸杞子（二两）　白乾菊（五钱）　杜仲（一两，盐水炒）　续断肉（一两）　桑寄生（一两）　制首乌（二两）　牛膝（一两）
用好陈酒二十斤，酒酿五斤，将药盛入绢袋内，浸七日，重汤炖至更香时取起，埋入土中七日退火方可饮。
治头痛方
川芎（一钱）　茶叶（一钱）　水煎服。
浮萍一粒丹
治三十六种风。左瘫右痪，口眼歪斜，偏正头风、大麻风、癫风及脚气、扑打折伤，并胎孕有伤各症，服过百丸即为全人。若些小风症，服二三十丸足矣。修合济人，功德无量。七月七日，採紫背浮萍去根，晒乾，为细末，炼蜜丸弹子大。每服一丸，用黑豆浸酒化下，汗出即愈。晒浮萍法，铺萍于筛内，以盆贮水，置筛于盆上，仍不沾水，晒烈日中，一时即干。若下无水吸，虽数日亦不干。
治诸般疯方
五日午时，取东引桃枝，如一铜钱大者，去皮，半尺长，两头削尖，好麻油浸，晒燥收贮。用时以学书纸十馀层置痛处，将油桃枝尖头，火内点著对痛处，向纸上用力一拈，少待令热气入内痛即止矣。
治疯痛酒方
生地　草乌　石茶花（各五釐）　海风藤　红花　当归　羌活（各一分）　虎骨　牛膝（各一分半）　防风　秦艽　透骨　木瓜　陈皮　独活　米仁　甘草（各二釐）
以上共药一钱，用老酒十斤，浸在瓶内，重汤煎熟，每日空肚温服，神验。
治疯痛神效药酒方
豨莶草（法制，一两）　当归（一两）　十大功劳（根皮，一两）　牛膝（五钱）　生地（五钱）　金银花（五钱）
用真陈老酒浸服，十日全愈。
病风数年
以七叶黄紫根皮、五加根皮、接骨草各等分，煎汤日服，即愈。
治遍身风痒生疮疥
茵陈煮浓汁洗，立瘥。
治通身风痒
凌霄花为末，每酒服一钱。
治大麻风
用明净松香不拘多少，化去渣，取河水，用净锅将松香煮化不住手搅，视水色如米泔，尝味极苦者，即倾入冷水内，将松香乘热扯拔，冷定坚硬，另换清水，再煮再拔，如前法制，不论数十次，只以松香体松，洁白如玉，所煮之水不苦为度，阴乾为末，重罗极细听用。每料二斤，每日将白粥量投药末，和匀食之，不可多嚼，日进数次，不可更吃乾饭，只以菜乾笋乾少许过口，一切油、盐、酱、醋、晕、腥、酒、果、糖、麦等类，概行禁忌，渴时只饮白滚水，每日约服数钱，以渐而进，不可太骤，服后大便下毒物，服尽一料自愈。用炼蜜丸亦可。
又方：用大虾蟆一个，重半斤者，酒煮烂，去虾蟆，饮酒醉，出汗，服二三个即愈。
治大风恶眉发脱落
桑柴灰热汤淋，取汁洗头面，再以水研大豆酱，解灰味，次再热水入绿豆粉濯之，三日一洗头，十日一洗面，不过十度，良。

疸症  ***************************
疸音旦，黄病也。《内经》：目黄、溺黄赤安卧者黄疸；己食如飢者胃疸。方书疸有五：黄胖、黄疸、酒疸、谷疸、女劳疸。出汗如黄檗汁，五者皆脾胃湿热交蒸，胸闷体黄。法宜利小便为先，解毒次之，不可过用凉药，使肾水枯，面黑腹胀不可治也。黄胖易治，黄疸难治。朱丹溪曰：不必分五，同是湿热。湿在上，宜发汗；湿在下，宜利小便；或二法并用，使上下分消其湿。
治黄疸方
用茵陈蒿作菜，或蒸麦饭，或作羹，日日食之，三五日愈。
治黄病神方
皂矾（八两）　麦（一斤，和作饼，入火内煨焦为度）　苍术（米泔浸）　厚朴（去皮，姜汁炒）　陈皮　甘草（各六两）　川椒（去闭口并椒目十两）
共为末，用好枣肉三斤，煮熟去皮，核桃三斤去皮，同捣成膏，丸桐子大。每服七八十丸，酒服。初服觉香病愈，则闻臭矣。
治黄胖黄肿方
砂仁（一两）　川椒（一两，去椒目及闭口者）　针砂（三两）　大麦（不拘多少炒，磨粉）　大黑枣（一斤，蒸去核、皮，捣烂）
共前药拌匀，捣为丸桐子大。若丸不就，将前粉打糊为丸，每服二钱，好酒送下，早晚进一服。
治黄疸小水不利兼治酒疸
川连（去须，净）二斤，切碎，好酒五斤，煎黄连干为度，研为细末，煮麦糊为丸桐子大。每日服三十丸，食远陈皮汤下。
治黄病
皂矾一两，针砂一两，以上二味，先在锅内炒热，滴入醋一斤，香油四两，炒至微干，再下没药一两，神麴二两，五倍子一两，乳香三钱，广木香三钱，生甘草三钱，平胃散二两同炒匀，放在冷地上二三时取起，晒乾为末，焦枣肉为丸，每日黎明黄酒温服三十丸，忌大晕生冷面食。
又方：马鞭草煎汤，常常饮之自愈。

痫症  ***************************
痫音閒，痫有风热，有惊邪，皆兼虚与痰。方书，小儿有五痫，五脏各有畜所属。心痫，其声如羊；肝痫，其声如犬：脾痫，其声如牛；肺痫，其声如鸡；肾痫，其声如猪。发则卒然倒仆，口眼相引，手足搐搦，口吐涎沫，食倾乃苏。治宜用清神丹，后用育魂丹。
治痫疾
箭头朱砂，不拘多少，研细水飞，以不经水猪心血和匀，用蒸饼包之。重蒸候熟，取出，连蒸饼捣为丸桐子大。每服一丸，临卧服。
治羊癫风
用肥皂子去黑皮，取仁，焙熟，研末。每服五分，空心白汤下，不可间断。
追风祛痰丸　治诸般风痫，癫风，世人患此病者甚多，用此药甚效。
白附子（麦包煨）　防风　天麻　殭蚕　牙皂（俱炒，一两）　全蝎（炒）　木香（各五钱）　枯白矾　川黄连（各三钱）　南星（三两，白矾、牙皂煎汤浸一宿）　人参　白术（炒，各一两）　半夏（牙皂、生姜各二两，捣碎泡汤浸三日，六两）　共研为末，姜汁和，饴糖为丸桐子大。每服七八十丸，姜汤下。
治久近风痫
凌霄花或根叶为末，每服三钱，温酒下。服毕解发不住手梳，口噙冷水，温则吐去，再噙再梳，至二十口乃止，如此四十九日绝根，百无所忌。
治癫痫风痰
九节菖蒲不闻鸡犬声者，去毛，木臼捣末，以黑獖猪心一个，批开，砂罐煮汤，调服三钱，日一服。

瘕症  ***************************
瘕音嘉，症瘕，腹中积块。坚者曰症：有物形曰瘕。史仓公传：蛲瘕为病，腹大，上肤黄粗，望之慼慼然少腹病，曰遗积瘕。病得之酒且内饮以芫花一撮，出蛲可数升，病已。义曰：龙鱼河图云：犬狗鱼鸟不熟食之，成瘕痛。方书：腹中虽硬，忽聚忽散，无有常准，谓之瘕。言病瘕而未及症也。经曰：小肠移热于大肠为伏瘕。注：小肠热已，移入大肠，两热相搏，故血溢而为伏瘕也。
治痞块方
用靛秧捣烂，和白占，米粉作折饼，空心吃不时服之。痛日减而痞日消，神验。
治大人小儿痞积
水红花子为细末，以麦糊和作一处，少加麝一釐，放痞上，以熨斗烙之，数次即愈。
又方：用水红花熬膏，入麝少许，贴之亦效。
又方：用肥肉煮瓮菜，食汤即愈。
又方：皂矾六两（陈醋炒九次），没药二两（炒去油），枣肉丸桐子大，每日空心服七丸，七日见效。
治痞
透骨草一味，贴患处，一炷香或半炷香即掀去，皮上起泡而愈。
消痞神丸　治心下痞块作疼，腹大作胀。
香附米（童便浸，炒，二两）　砂仁（七钱，炒）　枳实（一两，炒）　陈皮（一两）　半夏（姜炒，一两二钱）　厚朴（姜炒，一两二钱）　神麴（炒，一两一钱）　苍术（炒，一两二钱）　麦芽（炒，一两一钱）　山楂肉（二两）　乌药（一两）　白术（土炒，一两）　木香（五钱）　当归身（四两）　沉香（八钱）　老米糊为丸桐子大，食远下二钱五分，白汤下。
治痞疾
用观音柳煎汤露一宿，五更空心饮，数次痞疾自消。
治痞效方
雄鸡粪泡在缸内，夏十日，春秋二十日，冬四十日，每日搅四五次，去其渣滓。用木柴熬膏。用砂锅，不用铁锅，贴在患处即愈。
治痞块
甲鱼一个重三斤，麻油三斤，煮烂如膏药一般，将油纸摊好，贴患处即愈。

臌胀  ***************************
专治一切臌胀神效方
巴豆（去油，净，四两半）　硫黄（二两）　轻粉（三两）　麝香（七分）
以上四味，共研为末，用大厚丝棉一段裹药，方圆六寸大，对脐贴上，盖油纸。再以布紧紧裹缚四五层，勿令出气，百日为度。若是气臌频频放屁是验。如水酒臌，手足十指放出恶水是验。倘水流不止，常饮粥汤为要。合药须择天医日，切勿草草。凡贴药后，须吃淡一百二十天，盐宜全戒。以秋石代之，真桐城好秋石为最，愈久愈佳。此方由赵宅仕路得来，大宜忌盐。若一毫入口，发病愈甚。要紧！要紧！凡臌胀病者，遵之无悔。
治气蛊气胀方
萝卜子捣研，以水滤汁，浸宿砂仁一两，一夜炒乾，又浸又晒，凡七次为末。每用米汤服一钱，神验立效。
治臌胀方
五月五日，取虾蟆一个，入朱砂七钱，于其腹内，悬至次日，以黄泥包之，火煅存性，每早服五釐，白水下。
治五臌神方
莱菔子（四两，用巴豆十六粒同炒）　牙皂（煨去盐，一两五钱）　沉香（五钱）　枳壳（炒，四两，火酒煮，切片）　大黄（一两，酒焙）　琥珀（一两）
共为细末，每服一钱，随病轻重加减。鸡叫时，热酒送下，姜皮汤亦可。后服金匮肾气丸调理收功。
治水肿　肿在腹上曰臌胀，肿在四肢头目曰水肿。分别治之。
皂矾末（八两，炒黄）　红枣（半斤，去皮核捣烂）　小麦（一斤，炒为面）
米蜡和药丸豆大，每服三钱，姜皮汤下。
治单腹胀
黑鱼一尾，从尾上抽去肠，用皮硝装入鱼腹内，炭火焙为末，每日用滚水调服二三钱。
金匮肾气丸　治水肿膨胀，服行气药不效。病又增剧，及四肢逆冷，脾肾虚也。急服此药。能治脾肾虚，腰重脚肿，小便不利，肚腹满胀，四肢面目浮肿喘急。
白茯苓（三两）　牛膝　肉桂　泽泻　车前子　山萸肉　丹皮（各一两）　熟附子（五钱）　山药（炒，一两）　熟地（四两，酒泡捣膏）
共为细末，用地黄膏蜜丸桐子大，每服二三钱。
草灵丹　治臌胀。
四五月黄牛粪阴乾，微炒黄香为末。每服一两，煎半时，滤清服之。不过三服即愈。
治蛊症奇方
用乌鱼二斤一尾者，去肠净，入皂矾二两，外用粗纸打湿包好，入粗糠火内煨，午时起至子时止，取出，去纸灰骨，只用净鱼皂矾，研末收贮。每服三钱，老米汤下。此药行而不泄。
治水肿方
用绸缎衬的黄粗纸，卷作筒，一头对在脐上，一头点火烧著，觉疼去之，再换。

瘫痪  ***************************
瘫音滩。风瘫，筋脉拘急，麻痹不仁，方书治左瘫右痪，三十六种风。
用紫色浮萍，曝乾为末。炼蜜和丸弹子大。以豆淋酒化服三丸，汗出愈。
豨莶毯　（救民易方，治周身瘫痪，疯痰诸症，口眼歪斜，久卧不起，并皆治之。又明目黑发，强健筋力，效不尽述。
五日採豨莶草去根、花并子，净用茎叶，九蒸九晒，层层洒酒与蜜水制之，至极香。捣罗为末，蜜丸如皂角子大，名豨莶毬。每服二十个，随增减，以米汤下。或六月六日，七月七日，八月八日，九月九日，修合俱可。《本草》豨莶草有二种，南北不同，南方一种名曰花菜。
治瘫痪秘方
熟牛骨髓一碗，熟白蜜一斤半，滤过，加炒白麦一斤，炒黑，乾姜末三两，四味和匀，如弹子大。每日三四丸细嚼，黄酒下，大效。

霍乱  ***************************
癨音霍。霍乱，吐病。按方书作霍乱。皆湿热寒气，七情内伤，六气外感所致，或转筋腹痛，或烦闷胀满，或中恶吐逆，各证不一，乾霍乱难治。又治霍乱上不可吐，下不可利，吐利，出冷汗三斗许，气即绝。河南房伟云：用盐一大匙，熬令黄，童便一升，和温酒服，少顷，吐下愈。（见柳宗元纂救三死方）
治霍乱吐呕方
绿豆粉　白糖（各二两）
以新汲水调服而愈，并治痢。
治霍乱吐泻
用阴阳水饮之，切不可服米汤、姜汤。
治暴急霍乱吐泻方
陈皮（五钱）　藿香（五钱）　黄土澄水二锺，煎一锺服之，垂死立生。
霍乱吐泻，头眩，眼晕，四肢厥冷。用药稍迟无效。
吴茱萸、木瓜、食盐各五钱，同炒焦，水三碗，煎服。
又方：锅底煤五分，灶额上煤一钱，滚水搅千下，服。
又：吐泻不下，转筋入腹，汗出气冷欲绝者，炒盐一两，牙皂一钱，水煎服，取吐。胃气一回，即愈。
又方：屋上吊扬尘，开水冲，澄清服。
又方：牛栏墙上干牛粪焙焦，开水冲服。

蛔病  ***************************
痐音回，腹虫聚而成矣。方书秣陵人张景腹胀面黄，医不能疗。南北朝徐嗣伯曰：此石蛔耳。当得死人枕煮服，及煮枕以汤投之。得大利，出蛔虫，头坚如石，病即差。或问故。曰：石蛔者，久蛔也。蛔音回，人腹中长虫。一曰胃虫，形类蛇蛔。《说文》本作蛕，俗作蛔，痐从疒，盖指疾言，非痐即蛔也。
安蛔方　盖虫闻椒则伏，凡虫齩腹痛者，面白唇红，时发时止。川椒（去闭口者，不用），滚水吞下，即止。（试验甚速）

瘢症  ***************************
瘢音班，痍也。痍处已愈，有痕曰瘢，楚国先贤传，孔休伤颊有瘢，王莽赐玉屑白附子香，与之消瘢。
治汗班　用密陀僧为末，隔年米醋调搽，即愈。
又方：用水红花连茎带叶，浑身揸之，数次即愈。
又方：白附子、硫黄、陀僧各一钱为末，用生姜揸，三五日即愈。
又方：陀僧一两，官粉一钱为末，揸之。
又方：土贝母（一两）　南硼砂（五钱）　冰片一分，共为末，揸之即愈。
治汗体臭
陀僧（一钱）　枯矾（五分）　铅粉（一钱）　硫黄（五分）
共为细末，揸之，忌葱蒜。

瘿症  ***************************
瘿音颖，颈瘤。张华《博物志》山居饮水之不流者，多瘿。又苏拭曰：国之有小人，犹人之有瘿，瘿必生于颈，附于咽，是以不可去。有贱丈夫者，不胜其忿，而决去之。是以去疾而得死。方书瘿有五：肉色不变为肉瘿；筋脉现露为筋瘿；筋瘿交络为血瘿；随忧恼消长为气瘿；坚硬不移为石瘿。法用消瘿，五海饮治之。五海：海带、海藻、海昆布、海蛤、海螵蛸也。留滓，涂瘿良。
治颈上瘿瘤神方
川黄柏（细末，一两）　海藻（细末，一两）　二味和匀收贮，每用五分，放手心上，以舌餂之，一日三五次即消。

症症  ***************************
症音征，腹内结病。史《扁鹊传》以此视病，尽见五脏症结，特以诊脉为名耳。方书腹中坚硬，按之应手。王叔和《脉经》左手脉横，症在左，右手脉横，症在右。
又治症，蓬莪术、荆三稜酒煨煎服。昔人患症癖，死时遗言，令剖腹视之，得腹中病块如石，文理具五色，或削成刀柄，因以刀刈三稜柄消为水，益知三稜可疗症也。
又人疾体瘦，喜饮鲜血，谓之蝨症，无药可疗，须千年木梳烧灰服之，或饮黄龙浴水乃差。说详会昌解颐。
治腹中暴症　有物如石，痛刺啼呼，不治百日死。
多取商陆根捣汁，或蒸之，以布藉腹上，安药勿覆冷即易，昼夜勿息。余方载杂治门。

癜风  ***************************
癜音殿。癜，风班片也。有紫白二种，李时珍曰：治癜用茄蒂蘸硫黄末掺之，取其能散血。白癜用白茄蒂；紫癜用紫茄蒂。各从其类也。
又治紫癜方：醋磨知母擦之，日三次效。见《本草纲目》。
治白癜风
白蒺藜子六两，生捣为末，每服二钱，白汤下，每日二服。一月绝根。
又方：福靛，小便调匀，以新青布蘸药揸之。
又方：白附子、硫黄等分为细末，用带皮生姜自然汁调匀，以茄蒂蘸药搽之。
又方：羊蹄根去心，和肥皂捣烂，丸如弹子大，一丸布包搽，一丸洗浴三四次可愈。

痃症  ***************************
痃音贤，六书故癖积，弦急也。亦作弦。《本草》陈藏器曰：昔有患痃癖者，取大蒜合皮，截去两头吞之，名曰内灸，果获效。
专治横痃经验方　此疾患于肚角，或左或右，初起如橄榄，微疼，渐大如鸡蛋甚硬。每日发寒热，须急治。但生于膜内，不能破，不治以至内溃，不可救药矣。切忌开刀，须用后药调治，万无一失。
大戟　白芥子　甘遂（各四钱）　共为细末，丸如桐子大，每日三次，空心用淡姜汤送下十丸。不宜多服，不可间断，以消散为止。再服药粥开后。
糯米、皂角刺（用布包煮）作点心服，日二次。

疳疾  ***************************
疳音甘，小儿食甘物，多生疳病。疳有五：心、肝、肺、脾、肾也。治疳先辨冷热肥瘦，初病为肥热疳；久病为瘦冷疳。五疳诸积，腹大青筋，面黄飢瘦，或腹痛以葱椒煮虾蟆食之，立效。
走马疳
铜绿　杏仁　滑石　各等分为末，擦之即愈。
五疳消食丸（□□杀虫退热磨积）
使君子肉（炒）　麦芽（炒）　神麴（炒）　广陈皮　芜荑仁（炒）　龙胆草　黄连（炒）　山楂肉（各等分）
共为细末，用陈米糊为丸，如芡实大，每服一丸，米汤化下。余方载儿科杂治门。

瘚  ***************************
瘚通作厥，气逆也。《内经·厥论》曰：阳气衰于下，为寒厥。阴气衰于下，为热厥。注：厥者，逆也。正气逆上，卒仨眩仆。轻者渐苏，重者不起。阴阳之气衰于内，故二厥由之而生，方书阴厥、阳厥有八，阳衰阴凑，五指至膝皆寒，曰寒厥；阴衰阳凑，足下热，循三阴而上逆，曰热厥；怒火起，肝血莞于上，曰薄厥；烦劳扰阳，火炎水乾，至夏益亢，孤阳厥逆如煎，曰煎厥；五尸之气乱人阴阳，暴厥如死，曰尸厥；寒痰迷闷，四肢逆冷，曰痰厥；冒寒吐蛔，曰蛔厥：中风身温而痰涎多，中气身冷而痰涎少，总曰气厥。其方有内治、外治。
治暴瘚
凡人涎潮于心，卒然倒仆，急扶入暖室中，扶策正坐。用火炭沃醋，使醋气冲入鼻中，良久自醒。或捣韭菜汁灌鼻，或用皂角末吹鼻，得嚏即醒。如仓卒无药，急于人中穴，及两足大拇指，离甲一韭叶许各灸三五壮，即活。余方载急治门。

癖  ***************************
癖音僻，瘕癖睃病积聚也。方书小儿有癖疾，始如钱大，发热，渐长如龟，如蛇，如猪肚。内有血孔通贯，外有血筋盘固。其筋直通背脊，下与脐相对，间有动脉处，为癖疾之根。宜补脾养气，清热消块。又杨士瀛《直指方》破癖须用芫花行水，后宜养胃。李时珍曰：芫花与甘草相反。胡洽《居士方》治痰癖、饮癖，以甘遂、大戟、大黄、甘草同用，盖欲其大吐以泄湿，因相反而相激也。

[疒/曷]  ***************************
[疒/曷]音谒，伤热。又音渴，内热病。本作暍。方书有受暑中暍，有受凉中暑中暍，布蘸热汤熨脐即苏，中暑用石楠叶煎服效。
治消渴方　用缫丝汤饮之。
治肾虚消渴难治者　用黑大豆炒、天花粉各等分，打糊丸桐子大，每用黑豆汤下七十丸，日二服。

痿  ***************************
痿音威，湿热成痿。方书痿有湿热、湿痰、瘀血。血虚属肝肾；气虚属脾肺。或骨软筋急，或腰膝冷痛。宜泻阴火，滋肾水，去风湿健脾。牛膝酿酒及骨碎补浸酒服之。
治羸瘦阴痿经验方
猪腰子　枸杞叶　豆豉汁　入葱、椒盐作羹，常服良。

痄  ***************************
痄音乍，痄疨病甚，又疮不合也。朱氏《集验方》云：宋仁宗在东宫时患痄腮，道士赞宁用赤小豆七七粒为末，傅之，愈。

痓  ***************************
痓音痴，去声。痓证有五，秦越人《难经》曰：督脉为病，脊强而厥。张仲景《金匮》曰：脊强者，五痓之总名。其证卒口噤，背反张而瘛瘲，诸药不己，可灸身柱大椎陶道穴。注：身柱，脊三椎下，大椎一椎下，陶道大椎下也。又曰：痓家脉筑筑而弦直之下行，歙程玠《医径》痓病属太阳经，先中风，又感寒湿二气，发热恶寒，与伤寒似，但项背反强硬，口噤如痫状，此为异耳。无汗，刚痓也。大黄加独活防风汤。有汗，柔痓也。桂枝加川芎防风汤。

痘  ***************************
方书胎毒也。有终身不出者，神痘法。凡痘汁纳鼻，呼吸即出。又秘法，焙白水牛耳中蝨，先三服之。即不出。又儿初生，搜去口中小血块，啼则块入腹中，不可得取，剪脐带烧灰，每一分辰砂拌之，乳汁涂儿口，逾日徐结一皮终身不出痘。

瘇  ***************************
瘇音塚，胫气足肿也。方书风肿，热肿，水肿，湿肿，气肿，虚肿，积肿、血肿，或面目浮肿，或通身肿满，或手足虚浮，或肿自足起，或水肿入腹，腹坚胀满，渐成黄病。宜逐三焦停水，去旧水，养新水，消湿热。妇人妊娠浮肿者，谓之子气。乃积风所致，不宜以水肿治之。天仙藤同香附、陈皮、乌药、紫苏煎服，良。黄肿服药少效。採苍耳叶根，熬成膏服之。苍耳子能入脑除风，通行四肢，功同豨莶，亦能补骨髓却病。余方杂载。

瘊  ***************************
瘊音侯，疣小者，俗谓之瘊子。方书地肤子、白矾各等分，煎汤洗数次，瘊尽消。

疡  ***************************
㾬音痎。《本草》云：老疟发作无时，名㿇疟，俗呼妖疟。
用山中龟烧灰，顿服二钱，当微利，用龟头良。

㿇  ***************************
疡音羊，曲礼头有创则沐，身有疡则沐。方书汗班谓之痈疡，赤者名赤疵。
硫黄、附子末醋调，涂之良。余方载瘰疬门。

喑  ***************************
瘖音因，不能言也。方书暴瘖由水衰火旺，热乘肺金，复为寒气怫郁，故猝哑无声也。经言内夺而厥，则为瘖痱，此肾虚也。痱者，废也。又小儿痫后，患瘖。
天南星湿纸裹煨，为末，雄猪胆汁调服良。

癌  ***************************
癌音品，癌疮，上高下深，累垂如瞽眼，其中带青，头上各露一舌，毒孔透里。用生井蛙皮煅存性，蜜水调服良。

[疒/蒸]  ***************************
[疒/蒸]音蒸，骨蒸病。按方书本作骨蒸，谓发热，肤如火灼。凡骨蒸烦热，以地骨皮同防风、甘草煎服，良。

瘻  ***************************
瘻音漏，颈肿也。方书蝎蝼五孔交通。半夏末水调涂，良。

瘤  ***************************
瘤音留，肿也。与肬异，肬，赘也。与肉偕生者为肬，病而渐生者为瘤。医人割瘤多死，从留，寓戒也。方书瘤有六：骨瘤、脂瘤、肉瘤、脓瘤、血瘤、石瘤。独血瘤不可疗，骨脂诸瘤用软坚药治之。又方云：腋下瘿瘤状如长瓠子，久而溃烂者，用盛茶败瓢，烧存性，研末，涂之，水出自消。苦瓠瓢年久者良。又《危氏得效方》用甘草煎膏，以笔涂瘤四围，涂三次，乃用芫花、大戟、甘遂等分为末，醋调，别以笔涂其中，勿近甘草，次日瘤缩小，复以甘草膏涂小晕，仍涂前药愈。
又，瘤，亦有不伤人者，泰和尹直謇斋琐缀录，成化甲辰，徐州一妇初孕时，肋骨下生一瘤，渐长核大，及弥月，儿从瘤产，有司具闻，月给膳米，子母无恙。

痲  ***************************
痲音麻，痲风，热病。本作麻，方书麻是气虚，本是湿痰死血，脉涩而芤，属死血为木，不知痒痛，十指麻，胃有湿痰死血，感风湿，遍体麻木。治宜行经，搜风顺气。

男妇痧症  ***************************
唐栖痧药方　五月五日午时置。（唐栖，地名，沉姓药肆处）
蝉酥（二分）　朱砂（一钱二分）　丁香（一钱）　巴豆仁（一钱）　沉香（一钱）　藿香（一钱）　木香（一钱）　麝香（三分）　苍术（二钱）　雄黄（六分）　檀香（一钱）
加烧酒捣粽子角为丸，磁瓶贮，收贮勿冷泄气。
上方专治阴阳反错，冷热交争，受湿触秽，中寒中暑，并山岚毒瘴，四时不正之气，郁闷成痧。令人骤然腹痛，头眩眼黑，饱胀恶心，转筋吐泻。手足厥冷者，服三丸。若吐泻不出搅痛欲死，名曰绞肠痧，乾霍乱。甚至卒然昏倒，不省人事，指甲青黑，刺之无血者，用两服，五绝等症连用三服，以箸头捣化，用阴阳水，或冷茶调饮即醒，孕妇忌服。
急救绞肠痧痛（此症霎时肚痛，夏时更多）
用透明生白矾为末，每服一钱，不拘男妇，用阴阳水调吞，立能止痛，百发百中。存救人心者，预带明白矾或舟车中，或深夜可当仙丹。
治绞肠痧痛回生立验方
用蜡烛（盖红者，约一钱五分）一枝，滚汤中烊打化，俟温吃下即愈。或有吃香油亦愈。
治绞肠痧方
用明矾三四钱，滚水调匀，温服即效。
又方：先将两背抹下，其恶血聚指头上，以针刺其十指甲下一分半处，出血即安。
又方：以苎麻绳蘸热水，先于颈项刮之。次刮两小臂，及手足曲弯处，务刮起红紫泡，以针刺出紫血即愈。
治绞肠痧　其症忽然心腹胀满，绞刺疼痛，欲吐不吐，欲利不利，顷刻之间，忽然闷绝，切不可与以粥食，即饮米汤下咽亦死。
用炒盐童便和服之，探吐，或十指甲后刺出血愈。或刺委中穴，在大指后内侧，如韭菜叶，绞出血更妙。
治缠腰痧　腹中疼痛，眩晕昏迷，觉腰间如绳缠者。
急以真菜油一杯灌下，一吐即愈。
大凡阴痧腹痛，手足冷，身有红点，以灯火焠之，妙。阳痧腹痛，手足暖，以针刺指出血好。

隔噎  ***************************
治隔症试验方（六十馀老者验过）
用靛叶鲜者七片，以阴阳瓦焙乾，存性，为细末，陈酒送下。（张也堂传温大兄）
治反胃吐食
干叶白槿花阴乾为末，陈糯米汤调服，三五日不转，再服。偏正头风，木槿子烧烟薰患处。
治噎食
荞麦秸灰淋汁，锅内煎，取白霜一钱，入硼砂一钱，研末，每酒服五分。
又方：生姜汁、韭菜汁、童便各一锺，同放大碗内，入锅中水煮数沸，候冷，取出，露一宿，重煎温服，日日服之，以愈为止。
治噎食开关方
白硼砂（一钱五分）　青黛　好沉香（各二钱）
三味收贮，细末听用，再用白马尿一斤，白萝卜一斤取汁，生姜半斤取汁，共入铜锅内熬成膏，每服用膏三茶匙加前药末一分酒下，一日三服，可以开关，如翻胃用黑驴尿一斤换白马尿。
治隔食膨胀效方
五六月用老姜二三斤，或四五斤盛在竹篓内，或尿布袋，浸在粪缸内，七日取出，洗净，竹刀刮去皮，切片，空中吊著，阴乾为末，每服三钱，火酒调下，不过三服痊愈。
三神膏　治一切痰膈食膈效方。
黑砂糖一斤，连皮老生姜一斤
二味共捣如泥成膏，入磁罐内封固，入乾燥净黄土地内，埋一七日取出，每日和滚汤服之。
治隔症
制半夏（一两）　制姜（一两，粪坑浸七日）　硼砂（三钱）　五穀虫（五钱，炒）　制南星（一两，牛胆汁浸七日）
共为末，每日空心服三钱，灯心汤下。
又方：用老桑树䓴[垂]，烧红，存性为末，好酒送下，即愈。
心宁寺僧述回食病方
用岩上石松一味，旧草鞋上生的莙子一味，莙（音俊）用酒在饭甑上蒸三日，至第四日在锅内炖热，五更时用人叫醒患者，嘱勿说话，一醒即服之，立愈，永不再发。

痨伤  ***************************
专治乾血痨
香附子一斤，酒泡四两，醋泡四两，童便泡四两，盐水泡四两，各泡七日，后炒乾为末，用醋成丸如梧子大，每日早，用黄酒送下三钱，吃百日后，大愈。
治五痨神方
雄精（一钱）　硫黄（一钱）　朱砂（一钱）　麝香（一分）
上四味，共研细末，如有童子痨，及男妇伤痨等症，在背上三十六骨节处，揣摩极痛之节，以独蒜一头，将蒂切去，以药末调大麴酒于锺内，蒜黏药末，搽于痛处两三度，其痨虫灭，而病自愈矣。此方系安南国使臣，在粤东相传，历试奇效。
治乾血痨
全归酒浸洗，用五钱，水二锺，煎一锺，每日早晚各进一服，十日见效。验过奇方。
治骨蒸劳怯丸
益母草　天冬　麦冬　生地　熟地　陈皮　炙草　贝母　骨皮　枸杞子　青蒿（各一两）
以上共咀片，入砂锅内，用水十碗，煎至三碗，去渣存汁，又用鳖一个，重一斤者，割去血并肠秽，投入汁内煮乾，将骨肉酥炙为末，蜜丸桐子大，每服三钱，或酒，或盐汤下。
治乾血痨奇方　过三年不治。
用白鸽子一只，去肝肠净，入血竭，病一年者一两，二年者二两，三年者三两，以针线缝住，用无灰酒煮数沸，令病人吃之，其瘀血即行。如心中慌乱者，食白煮肉一块即止。
又方：用全蝎烧灰，存性，空心黄酒下二钱，三五日见效。（蝎去毒）
又方：用母猪子肠烧灰，黄酒送下，不过二三服全愈。
乌金丸　治乾血痨，及产后诸症。
东天麻（一钱二分）　没药（去油，三钱）　百草霜（三钱）　飞罗面（三钱）　共为末，用上好香墨研水为丸，每料匀作四十丸，每服一丸酒下。

自汗盗汗  ***************************
文蛤散　治自汗盗汗。
五倍子为末，用津唾调，填满肚脐中，以绢帛繫缚，一夜即止。加枯矾末少许更妙。
又方：用何首乌为末，津唾调，填脐中即止。
治盗汗方
莲子（七个）　黑枣（七个）　浮麦（一合）　马料豆（一合）
用水一大碗，煎八分服之。三剂全好。
治盗汗
用小黑豆一合饱满者，浮小麦一合，水一碗，煎七分，临卧服。三次即好。
治伤寒后汗不止
用龙胆草研末一钱，猪胆汁二三点入温酒，少调服。
治自汗无度
麻黄根、黄耆等分为末，飞罗面，打糊丸桐子大，每用浮小麦汤下百丸。
治心汗
用白茯神为末，艾叶煎汤，服二钱，日二次，二日即效。
治脚汗不止
用白矾一两，水煎洗脚，又用杨花铺鞋底及袜内穿之。
治下元虚败　脚手沉重，夜多盗汗，此药壮筋骨，益元气。
故纸（四两，盐水炒）　菟丝子（四两，酒煮）　胡桃肉（一两，去皮）　乳香（去油）　没药（去油）　沉香（各研二钱五分）
炼蜜丸桐子大，每服三四十丸，空心盐汤下。
治盗汗
用鸡子五枚，将外壳轻轻周围敲破，不得伤损内白皮，浸童便内，一昼夜取出，用冷水渐渐加火煮熟食之，二次即愈。（凡人每日清晨食二三枚，大有补益）。
治自汗
黑豆淘洗，磨成豆腐浆，锅内熬熟，结成皮，每食一张，用熟黑豆浆送下，即效。凡人每日清晨吃黑豆腐浆大有补益，可以免痨病之患。
治脚汗
南苍术、明矾为细末，用冬月雪水，共入坛内，浸至立春取出，温洗，永无汗矣。

遗精白浊  ***************************
兜肚方　专治痞积，遗精白浊，妇人赤白带下，及经水不调，久不受孕，用之神效。
白檀香　零陵香（又名薰草，又名香草，出广东）　马蹄香（细辛又名马辛，其叶似马蹄，所云马蹄香即细辛叶也）　马兜铃　香白芷　甘松　升麻　血竭以上各五钱　木鳖子（八钱）　羚羊角（一两）　丁皮（七钱）　麝香
上药十二味配齐，分作三分，做夹兜肚三个，用蕲艾揉软如绵，同药装入兜肚内，系肚上，三日一解，至第五日复系，三个兜肚更相替换，系至一月后，则常系之，惟孕妇忌用。
治遗精极验方
荷叶（研末）酒服二钱。
萃仙丸　此药专能固精止遗，填补精力，健脾进食。
白蒺藜（八两，四两为末，入药四两，蒸膏听用）　莲鬚（四两）　芡实肉（四两）　山萸肉（酒蒸，四两）　枸杞子（酒蒸，四两）　菟丝子（酒煮，四两）　覆盆子（酒蒸，二两）　金樱子（四两，去毛子）
共为末，将所剩白蒺藜四两，用水八碗，煎至四碗，绞汁再熬，再绞汁，熬成膏子，和在众药一处，杵千馀下，又加炼蜜丸桐子大，每服二三钱，空心下。
思仙丹　治阴虚火动梦遗。
莲鬚（十两）　石莲肉（十一两，去内青薏外皮）　芡实肉（去壳，十两）
共为末，再以金樱子三斤去毛子，水淘净，入大锅内水煎，滤过，再煎如饴，和前药丸桐子大，每服七八十丸。
猪肚丸　治梦遗极效。此药专治梦遗，及肌肉消瘦，服之即胖，神效。莫测其理。
白术（饭上蒸炒）　苦参（六两，酒浸，晒七次）　牡蛎（八两，煅透水飞）
用猪肚二个，雄者，洗净煮烂，捣如泥，丸桐子大，每月服二次，每服三钱。
治遗精效方
牛角腮（炙）　香瓜种子（焙，各等分）
共为末，炼蜜丸桐子大，每服三钱，食前滚水下。
治白浊
用生白果一斤，零碎食之即愈。如用火酒隔衣浸之，食一二枚可以不泄。
茯菟丸　此药专治思虑太过，心肾虚损，真阳不固，溺有馀沥，小便白浊，梦中频泄。
菟丝子（五两，酒煮饼）　白茯苓（三两）　石莲子肉（去青心，二两）　酒糊丸桐子大，每服五十丸，空心下。
治小便频数　有馀滴，腰膝冷，肾囊湿，两脚无力。
故纸（盐水浸酒，炒，二两）　白茯苓（一两）　没药（五钱，去油）
为细末，用黄酒浸，高药一指，煮化和没药丸桐子大，每服三十丸，空心白汤下。
治男子白浊
荞麦炒焦为末，鸡子白和丸梧子大，每服五十丸，盐汤下，赤白带同治。
治妇人久积虚寒　小便白浊，滑数不禁。
用鹿角屑炒黄为末，每服二钱，温酒空心下。

淋症  ***************************
治男妇血淋
用酒瓶头箬叶，三五年者妙。每用七个，烧存性，入麝香少许，陈米饮下，日三服，神效。一人患此，二服全愈。
治淋痛
用川牛膝一两，水煎服。一妇人患此十年，服之全愈。
治热淋如血
用蚕纸烧灰，入麝香少许，水服二钱，极效方也。
治血淋痛胀欲死
藕汁调发灰，每服一钱，三日即痊。
治血淋
白鸡冠花烧灰，存性，米饮调下。
又方：用马鞭草不拘多少，以水净洗，入石臼内捣烂，取自然汁半盏，对生酒一锺，顿热温服。三服即愈。
又方：用浮小麦加童便炒为细末，砂糖汤调服，一时即愈。
又方：男子头发烧灰，存性，调服。
又方：用川牛膝一两，水煎，早晚服。
治小便下血淋症
用益母草捣汁服一升，即瘥。
又方：用苎麻根煎汤饮之，大妙。

大小便  ***************************
治老人大便不通方
用全当归（一两，原枝）　甘草（四分）
会吃酒者，以酒一碗，煎八分服。不吃酒者，以水煎服，良。
治大便下血神方
艾叶（二钱）　侧柏叶（一钱）　生地（八分）　蒲黄（三分）　莲蓬壳（三个）　地榆（一钱）　藕节（一钱）　桑皮（八分）
水二锺，煎八分，空心服效。如鼻红，加升麻一钱。
又方：用败棕烧炭，为末，米饮下，良。
小水不通葱熨法（《出景岳全书》）
用葱三斤，慢火炒香熟，以绢帕裹，更替熨脐下，即通。或用盐炒热熨之，冷则更易，须臾即逼。
治小便下血方
椒木（二钱，炒，研末），清汤送下数剂即愈。
又方：棕栗子一钱，盐水炒，研末服。
治热淋小便出血
用豆腐锅巴（即做豆腐锅底之焦皮是也）晒乾，或焙乾一两，新瓦上炙焦，研细加黄莲一钱，共研极细，加饭共捣烂为丸，每服五钱，白滚水下。赤带，蜜糖滚水下。白带，沙糖滚水下。肠风下血，陈酒下。
治便后脱肛（多因久痢所致）
用蜗牛烧灰，猪脂和敷立缩。
治小便尿血
黄荆叶汁，酒和服二合，愈。
治便毒
生菖蒲根捣敷之。
治大肠脱肛
紫背浮萍为末，干贴。
又方：黄皮桑树叶三升，水煎服。带温罨纳之。
又方：苎麻根捣烂，煎汤熏洗。
治大肠头出寸余　痛苦，干则自落。又出，名为截肠病，若肠尽即不治，但初觉截时，用盛芝麻油坐浸之，饮大麻子汁数升即愈。
治妇人小便不通
用杏仁七粒，去皮尖麸炒黄，研细末，水调服，立通。
治脱肛
当归　防风（各五分）　熟地　白茯苓　白芷（各三分）　枳壳（炒，二分）　甘草（一分）　白芍（炒，四分）　山药（炒）　黄芩（各三分）
共用火酒浸一宿，以瓦罐煮熟取起，晒乾为末，每服大人五分，小儿三分，糯米半合，再用猪大肠五寸，将药末装入，两头扎住，以清水煮熟，空心食之，立效。
又方：五倍子末三钱，加白矾一块，水一碗，煎汤洗之，即收。
又方：五倍子八个，去虫，川椒二十粒，葱三根，米泔水煎洗。
又方：用木贼烧灰，存性，掺上，按入即止。
治小便下血立效方
旱莲草　车前子（各等分）
杵自然汁，每日空心服一茶锺。
治小便出血痛不可忍方
用淡豆豉一撮，煎汤服之，奇效。
治二便不通
皂荚烧灰，存性，研末，米汤下三钱立效。
脏连丸　治大人、小儿便血日久，多食易飢，腹不痛，里不急，并治赤痢脏毒等症。
用雅州大黄连，不拘多少，去毛洗净，为末，筛过如面。用雄猪大肠一段，将黄连末填入脏内令满，两头扎定，入锅煮熟，以烂为度。取出，入石臼内杵为丸桐子大，早晚服三十丸，白汤下。
润肠丸　治胃中伏火，大便闭结，或乾燥不通。全不思饮食，风结血秘。
羌活　归稍　大黄（煨，各五钱）　麻仁　桃仁（泡去皮尖，各一两）
除麻仁、桃仁另研为泥，和入药内，蜜丸桐子大。每服五十丸，空心白汤下。
治大小便不通
用生大黄六钱，荆芥、皮硝各三钱
共为末，冷水调下。如小便不通，加荆芥六钱，大黄三钱。
治小便不通
用小麦秸一掬，煎汤饮之，立效。
又方：用水葱煎汤饮之，亦效。
又方：白凤仙花莲根蒂叶熬水，乘热洗肾囊阳具及两胯内即通。
治大便下血方
用核桃一个，刮去皮穰，将五倍子一个捶碎填入，将核桃合在一处，外用黄泥裹之。中插一孔，以出烟气，放在炭火内煅，令烟尽为度。取出研末，空心热水调服，七次即愈。
又方：用樗根白皮炒黄研末三钱，米饮调服即愈。
槐角丸　治肠风下血极效。
槐豆　防风　地榆　当归　枳壳（炒）　黄芩（酒炒）　各等分
面糊丸桐子大，空心热水下二十丸。
治大便下血　用凉血药不效者，用归脾汤加槐花、黄芩治之，自愈。
治小便下血　用清利药不效者，用补中益气汤加车前子治之，自愈。

赤白带下  ***************************
葵花酒集验方
治妇人赤带用红者，白带用白者，午日取赤白葵花，阴乾为末，以酒下一钱，日再服。不旬效，故名葵花酒。又名赤白酒。
治白带真方
用香附（四两，醋炒）　臭椿皮（二两，盐炒研碎）　棉花仁（二钱）　砂仁（二两，炒）　辰砂（一钱）
共研细末，每日早午晚饮前空心，用白滚汤送下，神效。忌生冷。
治赤白带下
槿根皮（二两切）　白酒一碗半，煎一碗，空心服。白带用红酒甚妙。
治赤白带下
石菖蒲、故纸等分，炒为末，每服二钱，更以菖蒲浸酒调服。每日服一次。
秘验带下丸　治妇人女子白带下效方。
芡实粉（二两）　白茯苓（二两）　赤石脂（煅）　牡蛎（煅醋焠）　禹馀粮（煅，各一两）　牛角腮（炙黄，一两）
共为末，好醋一盏，拌和前药，晒乾，再捣末，打糊为丸，每服二钱。
治妇人白带虚脱之极
牛角腮用火炙黄，将刀刮下，再炙再刮，研为细末，用面糊丸桐子大，每服二钱。
治女人赤白带下
乾姜（炒，五钱）　白芍（酒炒，二两）
共为末，每服二钱，空心酒下。
治妇人白带
用马齿苋捣汁三大合，和鸡子清二枚，微温顿饮之，不过再服即愈。

妇人月事  ***************************
专治妇人月经不正经验方
用红月月红数朵，老陈酒煎服，或水煎亦可，白月月红治男子遗精白浊，或酒或水煎服良。
治经水不调
用当归　广皮　甘遂（各五钱）
共炒为末，每服一钱，清汤下。
又：月月红煎服亦好。
治血枯经闭立效神方（此方一帖即愈，惟久远者服二帖）
蓬术（醋炒，一钱四分）　乾漆（一钱）　归尾（一钱四分）　红花（一钱四分）　肉桂（一钱）　大黄（一钱）　青皮（一钱）　乾姜（一钱）　元胡索（一钱）　桃仁（四十粒）　川椒（三分）
酒一碗，水一碗，共煎一碗，空心服。
理阴煎加苏梗、广皮、艾绒，专治月经不调。
治血崩方
当归（一两）　荆芥（一两）
酒一锺，水一锺煎服立止。
又方：用杉木树细皮一大握，煎水服即止。试验。
妇人血气
紫荆皮为末，醋糊丸樱桃大，每酒化服一丸。
治妇人血崩
凌霄花为末，每酒服二钱，后服四物汤。
治女经不行
凌霄花为末，每服二钱，食前酒下。
调经奇方
当归身（酒洗，一钱五分）　陈皮（七分）　真川芎（八分）　白芍（酒炒，一钱）　大熟地（一钱五分）　延胡（醋炒，七分）　吴萸（滚水泡去黑水，去蒂梗，酒炒，二分）　香附米（酒炒，一钱五分）　白茯苓（八分）　丹皮（八分）
经行先期三五日，色紫者加条芩，酒炒一钱五分，经行过期，色淡者加官桂五分，炮黑五分，艾叶醋炒五分，引用生姜一片，水一碗煎至八分，早空心温服。渣再煎，临卧服。此药自经行日服起，连用四剂，到次月经再行时，再服四剂，往后对月，可坐喜生男矣。
治血崩效方
益母草（一两）　归身（八钱）　知母（五钱）　川芎（二钱）　旱三七（三钱）　陈棕灰（二钱，调药内）
用生酒二锺，煎一锺，食前服。
治症瘕经闭
乾漆（一两，烧烟尽）　归尾（一两，酒洗）　川芎（一两）　软柴胡（一两）　香附净（四两，炒）　针砂（四两，醋焠七次）　三稜（一两，醋炒）　莪术（一两五钱，酒炒）　苍术（一两，炒）　青皮（一两，醋炒）　延胡索（一两五钱，酒炒）　五灵脂（二两，酒煮）　白术（一两，土炒）
共为末，神麴打糊丸桐子大，淡姜汤下，午后一钱，临卧二钱，以经通为度。
益母种子丸　治妇人一切月水不调，气血两虚，久久服之，自能受孕。
益母草（上截十两）　白术（土炒去梗，四两）　归身（四两，酒洗）　白茯苓（三两）　川芎（二两）　熟地（四两，砂仁酒炒）　白芍（酒炒，三两）　生草（二两）　木香（一两）　砂仁（二两，炒）
炼蜜丸桐子大，每空心服三钱。
治妇人子宫受冷　久不生育，及脐腹疼痛效方。
蕲艾（三钱）　苏叶（三钱）
黄酒煎服，每日服一次，服数剂即愈。
治女人经水欲来作痛方
当归（醋炒）　延胡索（醋炒）　红花　没药（去油）　各等分
为末，每服二钱，空心黄酒下。
调经酒　治月水不调，腹内疼痛，症瘕成块。
当归（四两）　川芎（四两）　白芍（三两，炒）　熟地（六两）　白茯苓（三两）　陈皮（三两）　香附（醋炒，六两）　吴萸（泡去苦味，四两）　延胡索（三两）　丹皮（三两）　小茴香（二两，盐炒）　砂仁（二两）
火酒三十斤，南酒二十斤同煎。
治血崩不止
陈棕、棉花子二味烧灰存性，黄酒送下，即止。
治经水常过期而来者
瘦人多是血虚，用四物汤加黄耆、甘草，少佐以红花、桃仁；肥人多是气血挟痰，用四物汤去地黄，加黄耆、甘草、白茯苓、半夏、陈皮、香附。
治经水行后而作腹痛者
用四物汤加木香、槟榔。
治经水将来而腹痛者
用四物汤，加川楝子、小茴香、槟榔、延胡索、木香。
治经水常不及期者
用四物汤去熟地，加生地、黄连、黄芩、白芷。
治经水将来而腹痛乍作乍止者
用四物汤去熟地，加生地、黄连、香附、桃仁、红花、延胡索、丹皮。
治妇人经血不止
用白芍炒　香附炒　熟艾叶（各一钱五分）
水煎服。

妊娠  ***************************
治孕妇心疼
延胡索（醋炒，二钱）　当归（一钱）　乳香（去油，五分研末）　甘草（一钱）
水煎，调乳香末服。
治孕妇腹痛
砂仁（炒，二两）　条芩（酒炒，一两五钱）　白术（土炒，一两）
共为细末，每服三钱，紫苏汤调服。
治孕妇大便闭涩
当归　川芎　白芍（酒炒）　生地　枳壳　黄连（酒炒，各一钱）
水煎服。
治孕妇痢疾
当归（五分）　白芍（酒炒，一钱）　白术　土炒（五分）　白茯苓（五分）　泽泻（五分）　木香（三分）　槟榔（三分）　黄连（五分，炒）　黄芩（五分，炒）　甘草（三分）
水煎服。
治孕妇泄泻
人参（一钱）　白术（土炒，一钱）　乾姜（炮，五分）　炙甘草（四分）　肉蔻（煨，一钱）　砂仁（炒，七分）
水煎服。
治孕妇咳嗽见红
归身　熟地　天冬　麦冬　紫菀（各五分）　桑白皮　杏仁（泡）　炙甘草　桔梗　片芩　五味子　阿胶（炒，各三分）
水煎服。
治妇人怀孕后经水又来　或半产后，下血不绝，或妊娠下血腹痛。
阿胶（炒成珠，二两）　真川芎（二两）　生甘草（二两）　当归（三两）　艾叶（三两）　乾地黄（四两）　白芍（四两）
水五升，酒三升煮取汁三升，入阿胶融化，陆续服。
治怀孕数月之后忽然中风　涎潮仆地，目吊口噤，名曰子痫。
羚羊角（屑，一钱）　独活　防风　芎藭　当归　枣仁（炒）　白茯神　杏仁（炮、炒）　薏米（各五分）　甘草（三分）　五加皮（五分）
生姜为引，水煎服。
治胎气不和　凑上胸前，腹满头痛，心腹痛，名曰子悬。
紫苏（一钱）　当归（七分）　川芎　白芍（酒炒）　人参（五分）　陈皮（五分）　大腹皮（五分）　甘草（三分）
加姜煎，空心服。
治妇人血气素虚　因妊娠而足肿，喘闷妨食，甚则甲指出黄水，名曰子气。
天仙藤（即青木香，藤微炒）　香附（炒）　乌药　陈皮　炙甘草（各一钱）
加紫苏叶三片，木瓜、生姜三片，空心煎服，每日三服。
治妊娠面目肢体虚浮　肿如水状，名曰子肿。
白术（土炒，一钱）　姜皮　陈皮　白茯苓皮　大腹皮（各五分）
共为末，米饮下。
治妊娠心惊胆怯　终日烦闷，名曰子烦。
淡竹叶（十片）　麦冬（一钱五分）　白茯苓（一钱）　人参（五分）　黄芩（一钱）　灯心（十根）
水煎服。
治怀孕咳嗽不止胎气不安
紫菀（一钱）　天冬（一钱）　桔梗（五分）　炙甘草（五分）　桑白皮（六分）　杏仁（泡，六分）　竹茹（四分）
水煎入蜜温服。
治孕妇咳嗽方
川贝母去心，麸炒黄，去麸为末，砂糖为丸芡实大，口中含化一丸极效。
治妊娠小便不利　名曰子淋。
人参　细辛（一两）　当归　生草　灯草（各五钱）　木通　滑石　麦冬（各三钱）
共为末，每用二钱，麦冬汤调下。
治妊娠转胞小便不利
当归（一钱）　熟地（一钱五分）　芎藭（六钱）　白芍（炒，八分）　人参（一钱）　白术（土炒，一钱五分）　陈皮（八分）　制半夏（七分）　炙甘草（五分）
加姜煎，空心服。
治妊娠九个月后　预服一剂，过数日再服。临期易产，免生诸病。
当归身（酒洗）　川芎（各一钱五分）　菟丝子（一钱五分）　白芍（酒炒，冬月一钱，余月一钱一分）　川贝母（一钱）　荆芥穗　黄耆（蜜炒，各八分）　厚朴（姜炒）　蕲艾叶（各七分）　枳壳（炒，六分）　羌活　甘草（各五分）
姜三片，水煎，空心服。
治妇人孕成之后　胎气不安，服此药数剂，安胎良方也。
当归（六钱）　川芎（三钱）　炮乾姜（二钱）　桃仁（十粒）　炙甘草（三分）
水煎，加酒一二匙。
治孕妇红白痢疾
鸡蛋一个（乌鸡更佳），破一孔，去青留黄，入黄丹一钱，搅匀，以厚纸餬口，盐泥封固，火煨，焙乾为末。每服二钱，米汤调下。如一服愈者，是男；二服愈者，是女。
安胎催生方　凡遇妇人怀孕三五个月，或感冒胎动不安，及未足月，服之皆安。足月当产，服之皆产。
用当归（一钱）　贝母　黄耆（各八分）　紫苏　枳壳（各六分）　黄芩　厚朴（各五分）　藿香　蕲艾（各三分）　白芍（一钱）　菟丝子（一钱四分）　甘草（二分）
用水三碗，煎热热服，或一二剂，三四剂自然快生顺产，但此药产后一滴不许入口，恐误服不便，此方神效至极，但须戥秤准，不可加减致不效。
临产代参方
先期两三月前，将龙眼去核，净肉一二斤，置磁器内，上盖建莲子一层。每日饭锅热时蒸之，勿沾水，愈蒸愈妙。至临产数日前，每取小块用开水服。临分娩时，取大块冲食，或一二次，大助气血，取用便捷，殆胜于人参也。
安胎方
黄耆（蜜炒）　杜仲（姜汁炒）　茯苓（各一钱）　黄芩（一钱五分）　白术（生用，五分）　阿胶珠（一钱）　甘草（三分）　续断（八分）
胸中胀满加紫苏、陈皮各八分，下红加艾叶、地榆各一钱，阿胶多加，引用糯米百粒，酒二杯，水二杯煎，腹痛用急火煎。
安胎银苎酒　治孕妊胎动欲坠，腹痛不可忍，及胎漏下血。
苎根（二两）　纹银（五两）　酒（二碗）
如无苎之处，用茅草根五两，加水煎之。
又方：大生地二两，缩砂仁三钱，酒水各半煎，连服二剂，神效。
紫酒　治孕妊腰痛如折。
黑料豆（二合，炒焦）　白酒一大碗，煎至七分，空心服。
当归补血汤　大补阴血，退血虚发热如神。
黄耆（蜜炙，一两）　当归（三钱）
水二碗，煎一碗，一服立愈。分两不可加减。

产育  ***************************
治难产一二日不下者
细茶叶、真麻油各五钱调和，以滚汤冲服之，少顷即下。
治产后痢疾方
红苋菜一把，大米三合，同煮粥食愈。
育胎方　治怀孕三四月小产，屡滑不固者，必须预服此药，验过多多，真仙方也。
川芎　当归　茯苓（各一两）　阿胶　熟地　砂仁（各一两五钱）　香附　黄芩（各二两）　白术（七钱）　甘草（五钱）
共为细末，糯米糊为丸，每日淡醋汤吞服二钱。
安攮丸　专治孕妇下血不止，手指甲青，或误服毒药，其胎已死，连服二丸，顿时可下，损而未死，亦可保全。
丹皮　赤芍　肉桂　桃仁　茯苓（各等分）
共为细末，蜜丸弹子大，每服一丸，细嚼，淡醋汤下。
治横生倒养方
用新杀羊血一盏，服下即产。
东行蝼蝈（崔实月令），治妇人产难。
五月五日午时，取东行蝼蝈，蝼蝈即虾蟆。
专治产后惊风　手足拘牵，不省人事，百药不效，死生危急之秋，无不立愈，勿轻视之。
艾绒一味多用，入大锅内，浓煎汤乘热置大脚盆内，放于床上，将患人搁盆上，频熏频洗，自然满身发出大风块，则死者生矣。危者安矣，真神方也。
治产后遍身风块作痒　霎有霎无，或东或西，无常定处。
以好艾浓煎汤，频洗自愈。（此产后惊风之少者也）
专治惯坠胎者　受孕一两月。
用杜仲（八两，糯米煎汤浸透，炒断丝）　续断（二两，酒浸）　山药（六两）
共研末，为糊丸，或枣肉为丸，米饮下。
上药大补肾气，托住胎元，则胎下坠。
治不受胎元方
用血管鹅毛烧灰，存性，百草霜一钱
为末，行经后，陈酒冲服，永不受胎。此方妇人身弱多子方可用，否则必遭天谴，切记。
催生如神散　薛立斋曰：此药大能固血，治逆产横生，其功甚大。
百草霜（取釜底心者）　白芷（不见火）各等分
共为细末，每服二钱，以童便、米醋调和如膏，用沸汤下。或童便煎，进二服。
血晕
黄药子（一两）　红花（一钱）
水煎。加女人油钗二只同煎服，大小便俱利，血自下也。
一方：当归一两，川芎七钱，煎服。垂死能苏神效。
一方：用血竭、没药各一钱研末，童便酒服。
一方：用五灵脂、蒲黄等分为末，童便冲酒服。
产后子肠不收
用新鲜鲫鱼煮焙，研细，一半搽肠，一半酒服，即时收上。
治子脏虚寒　产门不闭。
蛇床子炒热熨之。
治产妇血闷至死
名医陆氏以红花数十斤煮汤，寝妇人于上而熏之。汤冷再加，半日而苏。张仲景《金匮要略》有红蓝花酒，治妇人六十二证。红花，古名红蓝花。
专治胞胎不下
蓖麻（二粒）　巴豆（一粒）　麝香（一分）
贴脐中并足心，胎下即去之。
治子肠挺出
用蓖麻捣膏，涂顶心即收，收即洗去。
治产妇血晕　速将产妇扶坐，不可睡卧，急烧炭沃醋，令醋气冲入口鼻内即醒，或多烧旧漆器亦妙。
治子肠不收　产后子肠不收。
用醋三分，冷水七分和，喷产妇面。一喷一缩，三喷即收。或用蓖麻子十四粒去壳，捣膏，涂干顶心即收，收即去之。
治初生即死　小儿初生下即死者，急看儿口中悬痈前龈上有紫泡者，速以指摘破即拭其血，切不可令恶血入咽。
又法：小儿生下气绝不啼者，急用绵絮裹抱怀中，切不可断脐带，将胞衣在炉炭中烧之，仍捻大纸条蘸油点火于脐带熏之，更以热醋汤洗浸脐带，立刻气转。
产后诸淋
紫荆皮五钱，半酒半水煎，温服。
治催生
蒲黄、陈皮为末，另收，临时各炒一钱，新汲水服，立产屡效。
治产后血晕
枕苎麻即止。
治产后腹痛
苎麻安腹上。
治产后血晕　不省人事，提起头发坐定，不可眠倒。
急以烧红炭，投入陈醋内对鼻孔熏之，自苏，另用当归六钱，川芎三钱，荆芥穗炒黑二钱，水煎服。
治产后中风　口噤目瞪，角弓反张。
用黑料豆锅内炒极焦，冲入热黄酒内服之立效。再服回生丹全愈。
治产后恶露不尽　腹内疼痛，胀闷欲死。
用黑牛尿一大碗，顿热候温服之立效。如无黑牛尿，黄牛尿亦可。
治产后二三日瘀血积于子肠　小腹一块疼痛，俗名儿枕痛。
南山楂肉一两，水煎一锺，加砂糖五六钱，好酒一二小杯，食前热服。催下败血即安。
治胞衣不下
用牛膝三两，葵子五钱。
水煎服。
又方：用石灰一斗置盆内，以滚水泼之，扶产妇在上熏之自下。
治死胎不下
皮硝二钱，壮者三钱，寒月加熟附子五分酒半盏，童便一盏煎二三沸温服。
又方：葵子，黄酒煎服。
又方：用车前子煎服。
治小产方
用丝绵一两，入磁罐内封口，烧灰，存性，热酒空心冲服。须于月内服完，永不再堕。
治久惯小产膏药神效方
当归（一两）　生地（八两）　白术（六钱）　生甘草（三钱）　川续断（六钱）　条芩（酒炒，一两）　白芍（酒炒，五钱）　黄耆（五钱）　肉苁蓉（五钱）　益母草（一两）
用麻油二斤浸七日，熬成膏，加白蜡一两，再熬三四沸加飞过黄丹七两五钱成膏，再入飞过龙骨一两搅匀，用缎摊碗口大，贴丹田上，十四日一换，贴过八个月为妙。
治产后去血太多昏晕等症　乌金丸
百草霜（山野人家者，一两）　血竭（一两）　元胡索（一两，醋炒）　男子头发灰（一两）　归身（一两）　赤芍（一两）　鲤鱼鳞（一两，煅存性）　肉桂（一两）　松烟墨（一两，煅，陈醋淬）
共为细末，酒糊为丸，每丸重二钱。
治产后恶露不行心痛腹痛
真蒲黄一钱，五灵脂一钱，各等分煎膏醋调服。
下乳简便方
红砂糖煎豆腐，不用油盐以黄酒共食之。
加味芎归汤　百试百验，万叫万灵，真神方也。
当归（一两）　川芎（七钱）　龟版（手大一片，醋炙研末）　妇人头发（如鸡蛋大，瓦上焙，存性）
水二碗，煎一碗，服如人行五里即生。胎亦下。
薛云：交骨不开者，阴气虚也。此方如神。
又云：上舍某之妻产门不开，两日未生，服此方一剂即时而产，上舍传此方，用之者无不验。
佛手散　治六七个月后，因事跌磕伤胎，或子死腹中，疼痛不已，口噤昏闷，或心腹饱满，血上冲心者，服之生胎即安，死胎即下。
又治横生倒产，及产后腹疼，发热头疼，逐败血，生新血，能除诸疾。
当归（五钱）　川芎（三钱）
水七分，酒三分同煎七分（名佛手散）
如横生倒产，子死腹中者，加黑马料豆一合，炒焦熟，乘热淬入水中，加童便一半煎服，少刻再服。
平胃散
苍术（米泔炒）　厚朴（姜汁炒）　陈皮　甘草（炒）　三味（各三钱）　甘草（一钱二分）
生化汤　治产后儿枕痛，如恶露不行，腹痛等症。
当归（六钱）　川芎（四钱）　乾姜（炒，五分）　桃仁（五分，不可多）　甘草（五分，炒）
水一锺，童便一锺煎服。（若恶血已行，腹痛已止，减去桃仁，多多服数服，不妨）
华佗愈风散　治妇人产后中风口噤，手足抽掣，及角弓反张，或产后血晕，不省人事，四肢强直，或心头倒筑，吐泻欲死。
荆芥穗（除梗不用，焙乾研末），每服三钱童便调服，口噤则挑牙灌之，齿噤则不研末，只将荆芥以童便煎，放微温灌入鼻中，其效如神。
失笑散　治妇人产后心疼。
蒲黄（炒）　五灵脂（酒研淘去沙石）各等分为细末
醋调二钱，熬成膏，入白汤半盏化服。

乳痈  ***************************
乳痈者，乳房掀肿作脓，脓尽则愈，其初起宜服瓜蒌散，敷以香附饼即消散。若已成脓则用太乙膏贴之。若溃烂则用海浮散掺之，外贴膏药，吸尽脓自愈矣。
乳岩者，起初内结小核如棋子，积久渐大，崩溃有巉岩之势，故名曰乳岩。宜服道遥散、归脾汤等药，虽不能愈，亦可延生。若妄行攻伐是速其危也。
瓜蒌散
瓜蒌一个，明乳香二钱，酒煎服。
香附饼　敷乳痈即时消散，一切痈肿皆可敷。
香附（细末净，一两）　麝香（二分）
上二味研匀，以蒲公英二两酒煎，去渣，以酒调药，热敷患处，余方见痈疽诸疮门。
治乳吹乳痈神方
龟背一个，以新瓦二块对合，外用黄泥封固，煅焦，勿令成灰，研细末，以无灰陈酒送下，尽量取醉，覆被出汗即愈。至重二三服，初起者一服，验过多人立效。
乳痈方
冬青树叶（三十片）　八角茴香（三个）
水煎服。（经验）
治奶峰神验方
蒲公英　银花（各半两）
水煎服。一日数剂；即以渣盦患处，良。如吃酒者，以酒煎服。至醉尤佳。
此病多由小儿吃奶时睡去，气入乳内所结而成。乳母须留意焉。其形红肿，疼痛无头，兼有寒热往来，以此方治极验。或用胡桃壳烧灰存性，为末四钱，以陈酒送下，或以茶送四五服全愈。效。
治老鼠奶方
用铜钱一个，钱眼箍奶上，以细细艾圆，灸奶上数壮，静聆一声发爆即愈矣。
治妇人患乳
用猪肾一根，将新瓦炙为炭，碾为细末，热酒冲服即愈。（预先阴乾者更好）或用蒲公英煎水服之，但要一茎双花者更妙，其实难得。
乳痈初起
蔓荆子炒为末，酒服方寸匕，滓敷之。方寸匕即调羹也。
治乳痈
葛白面半斤炒黄，醋煮糊，涂即消。
治乳肿奇方
蒲公英　泽兰叶　金银花　白芷　木瓜　生甘草（各三钱）
共为末，每服二钱，水酒各一锺煎服，出汗即愈。
治乳头肿硬
鹿角尖烧灰存性，研末，酒调服，外用葱白捣烂敷之。
治乳汁不通
瓜蒌仁（一个，打碎）　归尾（二钱）　穿山甲（炒成珠，一钱）　没药（炒去油，五分）　乳香（炒去油，五分）　甘草节（一钱）
酒一碗，水一碗，煎八分服。
治乳岩　此病先因乳中一粒大如豆，渐渐大如鸡蛋，七八年后方破，破则不可治矣。宜急服此药。
生蟹壳砂锅内焙焦，为末，每服二钱，酒调下，日日服之，不可间断。
又方：大瓜蒌一个，半生半炒，酒二锺，煎一锺，食后服。
治乳痈
大瓜蒌（一个，打碎）　当归　甘草（各五钱）　没药（去油，一钱研末）　乳香（去油研末，一钱）
水酒各一碗，煎服。
治乳岩已破
荷叶蒂七个，烧灰存性，研末，酒下。
又方：贝母、核桃、郁金、银花、连翘各三钱，酒水煎服。
治乳癖乳岩方（不拘老幼）
紫背天葵一味，研末，老酒冲服。渣敷患处，历试立验。
治乳吹肿胀　疼痛难忍神验方。
用白芷稍（三钱）　北细辛（三钱）　牙皂（三钱）
捣烂，酒水各一碗，煎大半碗，温服一次，不必再服。渣敷患处，汗出即愈，虚弱人每味减一钱。

急慢惊风  ***************************
治小儿急慢惊风方
青蒿节间虫，状如小蚕，久亦成蛾。用虫捣，和朱砂，铅粉各五分，成丸如粟粒大，一岁一丸，乳汁服。
又方：用二蚕蛾，雌雄一对，盛于葱管内，线扎葱头，临风悬挂片时煎汤，令小儿仰睡，将汤灌下即愈。
又验方：治惊风垂死，或将气绝者。急取新出窝小鸡雏，尚未出大毛者一只，从腹割开，去肠肚，先将小儿脐内，要好麝香豆许，随乘热将鸡雏合罨于脐上，以帛包住一二时即活转矣。屡试屡验。（宝之！宝之！）
治小儿急慢惊风经验方
嫩金竹截管，满装灯草，以实为度。外用黄土涂封，文武火煨透，存性，取出存贮。用时研少许，用金银汤灌下。
治惊风方
金箔　朱砂　薄荷（各等分）　共研细末。

小儿疮疾  ***************************
治小儿疳疮生于面目者
令母频嚼白米，卧时涂之，不过三五次即愈。
治小儿蛇皮癣验方
用白殭蚕一两，清水滚化，稍温频洗患处数次，如汤冷，将原汤再温，再洗即愈。
治小儿痘疮发痒
用茵陈烧烟燻之，良。
三豆饮　治天行痘疮，预服此，疏解热毒，纵出亦少。
用绿豆、赤小豆各一升，甘草节二两，以水八升，煮极熟，任意食豆饮汁，七日乃止
一方：加黄豆、白豆，名五豆饮。（豆须大）
痘后痈毒初起
以三豆膏治神效。以上三豆等分为末，醋调，时时涂之即消。
治小儿秃疮
以盐汤洗净，蒲笔灰敷之。
治小儿头疮
蓼子为末，蜜和鸡子清调涂，虫出不作痕。
治小儿口疮舌疮
桑皮中白汁，敷之立愈。
又方：用生黄柏末涂之。
五福化毒丹　治小儿蕴积热毒，头面生疮，牙根出血，咽喉肿痛。
犀角（三钱）　桔梗（一两）　赤茯苓（五钱）　生地（五钱）　牛蒡子（五钱，炒）　生草（三钱）　朴硝（三钱）　连翘（六钱）　元参（六钱）　青黛（二钱）
共为末，蜜丸龙眼大。每重一钱，薄荷汤下。
治小儿面疮如火烧
研黄梁米粉和蜜涂肥疮，白米粉和蜜涂黄水疮，桃花末服。研杏仁和鸡子白涂脓窠疮，柳絮末同腻粉涂甜疮，枣包绿矾烧灰存性研涂。
治小儿燕口疮
用发灰饮服，并涂。
治小儿乳癣　小儿初生，症类疥癣，先起手足，次遍腹背，缠绵不已。先用涤垢汤洗之，次用换形散揸之。涤垢汤用殭蚕不拘多少，去嘴，研末，煎汤浴之，或一日一次，或一日二次，毒必发出，然后揸之。
换形散
青黛　黄柏　枯矾　雄黄　百药煎　硫黄（各等分）
研末，湿则干搽，干则香油调搽，以愈为度。
治小儿浑身疯痒
生黄耆　防风　荆芥　苦参　蝉退　土蒺藜　当归　生地　殭蚕　赤芍　制何首乌　川芎
水煎服。
治小儿头上黄水疮及秃痂
松香二两为末，入葱管内，用线扎定，水煮融化，去葱，候乾，用黄丹（水飞，一两，炒）　无名异（一钱，炒）　官粉（一钱，炒）　轻粉（三分，炒）
共为细末，香油调搽，神效。
治小儿头上热疖
用发面一块，调稀，贴疖上，中留一孔，神效。
治小儿外肾赤肿
用老杉木烧灰存性，入官粉，将清油调和涂之。亦治大人绣球风。
又方：蛇床子、归尾、威灵仙、苦参各一钱，水煎洗。
治小儿口疮并治牙疳
人竜用尿洗净，瓦上焙脆研细，和青黛少许，冰片少许研匀，揸之立愈。（竜古龙字，人竜即蛔虫也）
治小儿体肥　耳后、腋下、阴间湿痒者。
海螵蛸研末，炒微黄，敷之甚良。其次则官粉炒敷亦好。
治小儿背上起白泡　累如缀珠，一二日即破，脓血外流，痒甚。一处方好，一处又起。
用如意草捣烂敷之，长巾缚定，一夜而愈。
生黄散　治小儿口中百病，不能吮乳，及咽喉肿塞，一切热毒。
牛黄　片脑　硼砂（各一钱）　朴硝（一分五釐）　辰砂　雄黄　青黛（各二钱）　黄连　黄柏（各八分）
共为细末，每用少许，敷口内。
治小儿羊鬚疮
小红枣烧灰，存性，清香油调敷。
治小儿月蚀疮生于耳后
黄连末敷之。
治小儿癣疥
用藁本煎汤洗浴，并浣衣最妙。
治小儿头上软疖
用大枳壳一个，去穰，磨口平，以面糊抹边，合在疖上，自出脓血。
又方：大芋头捣敷即愈。
治小儿白秃癞疮
石灰窑内烧红流结士渣（四两）　百草霜（一两）　雄黄（一两）　枯矾（六钱）　榆树皮（三钱）　轻粉（一钱）
为末，猪肝汁调，剃头后揸之，神方也。
治小儿遍身　或面上生疳疮，烂成孔臼如大小杨梅疮。
用蒸糯米时，甑蓬四边滴下气水，以盘盛取，扫疮上，不数日即愈。
治小儿阴子肿大不消
硼砂一分，水研，涂之即效。
治小儿痘中黑疔
将疔挑破，出紫血，蒲公英膏涂之。
又：菊花叶捣敷，治疔疮极效。
稀痘神方
蓖麻子（三十粒，去壳衣，拣肥大者用）　朱砂（一钱，拣明透者）　麝香（五釐）
先将朱砂、麝香研极细末，后入蓖麻肉，共研成膏，于端阳午时，擦小儿头顶心、前心、背心、两手心、两脚心、两臂湾、两脚湾、两胁，共十三处，俱要擦到，擦如钱大，勿使药有馀剩，擦完不可洗动，听其自落，照擦三年，永不出痘，七月七日，九月九日，照擦更好。

小儿杂症  ***************************
治小儿肚大生虫方
雷丸（一钱）　芜荑（一钱）　槟榔（一钱）　使君子肉（十个）　木通（一钱五分）
煎服。每月初一至初十日，虫头朝上可服，此方应验多多，功不尽述。
白龙散　治小儿肾热，上冲于耳，生脓作痛，或因沐浴，水入耳中，亦令作脓，谓之聤耳。久而不愈，则成聋。
枯矾　黄丹　龙骨（各五分）　麝香（一分）
上为极细末，先以绵杖子展尽耳内脓水，用药一匙，分掺两耳，日二次，勿令风入。
治小儿水泻痢疾方
生姜　真香油（各四两）　黄丹（二两）
熬膏，贴脐良。（出《万病回春》）
又方：小儿痢疾不拘新久（出《云林神彀》），细茶、生姜、川黄连各等分，清水煎服。
又方：治小儿溏泄，柿饼烧热，食之即止。
又方：治水泻不止（此方有益小儿不浅），五倍子为末，陈醋调稀熬膏，贴脐即止。（出《万病回春》）
又方：立止水泻，用熟地黄一两捣烂，遏小儿脚心，每脚心五钱。
治小儿秃癞方
用蜂房一个入白矾，火中同煅，研末，麻油调敷甚妙。
治小儿夜啼
灯心烧灰，涂乳头，令润下即止。
治小儿疳疾方
用使君子仁二十一个，瓦焙苏，加明雄黄，共为细末，分三付入鲫鱼，蒸熟食之即愈。
治凡小儿尿眼　紧闭不出，甚至努出血者。
用韭菜捣汁，水酒冲服，立效。如不吃酒即开水亦可。
治小儿解颅不合
用六味地黄丸加人参。
治小儿禀赋　肾经虚热，耳内生疮，肌肉消瘦，骨节皆露，解颅不合，牙齿不生，腿软难行。
用六味地黄丸加鹿茸、牛膝各一两，五味子四两。
治小儿撮口
夜合花枝浓煮汁拭口中，再洗之。
治婴儿百日内无故口青不饮乳
用凌霄花、大兰叶、芒硝、大黄等分为末，以羊髓和丸桐子大，每研一丸，以乳送下，便可吃乳。热者可服．寒者匀服。昔有人休官后，云游湖湘，修合此方，救危甚多。
治小儿瘟疫积热不解
菖蒲煎汤浴。
治防痘入眼
绿豆七粒，令儿自投井中，频视七遍乃还。
治小儿初生二便不通
令女人以热水漱净口，嗍儿前后心及脐下，数次即通。
又初生不能发声，谓之梦生。切不可断脐，以绵衣包儿，用大油纸捻烧脐，待气回，方可断也。
治脐风
用艾叶烧，存性，填满脐中，以绸绢包定。
又方：大蒜切片，贴脐上，用艾灸之。若口有艾气即愈。此方兼治撮口风，大凡脐风，肚腹必生出青筋一道，行至肚，却生两岔，行至心不治，必详视其青筋，两岔尽头处各灸灯火三五壮即愈。神效。
小儿每患脐风及诸风等症
用鸡蛋一枚，挑取蛋清，在小儿脑后，背脊梁骨第一节之下，一寸许，用指蘸蛋清擦磨，随见白沫，从皮内出，皮内旋生黑毛如猪鬃，随擦随长，竟有长至寸许者，总以不长为度，有出黑毛处，均要擦到，不长黑毛处，便是无风，所长之毛不可拔去，一拔即死。用软细绢帕，将黑毛包好，避风，微汗即愈。少迟吃乳，数日间黑毛自脱，小儿无恙矣。此方每屡试屡验。
稀痘神效二方
金银花微炒，研白糖调，不住服，久之可免。
金银花一斤，甘草四两，熬白糖加入和匀成膏，每日早晚服一二匙，解一切毒。
治小儿遗尿
取龟尿滴脐中即愈。取尿法：将荷叶放盆内，龟放叶上，用镜照，龟见有影即撒尿。
治小儿脐不干
乱发灰敷之效。
治小儿诸般痫症
生白矾（一两）　将腊茶（五钱）
共为末，蜜丸桐子大。每服四五十丸，腊茶汤下，服久其痰涎自大便出即愈。
锅焦丸　小儿常用更妙。
锅焦（炒黄，三斤）　神麴（炒，四两）　砂仁（炒，二两）　山楂（四两，蒸）　莲肉（去心，四两）　鸡肫皮（一两，炒）
共为细末，加白糖、米粉和匀，焙作饼用。
鸡肝散　治小儿肚大眼矇，一切疳症。
猪牙皂荚煅令烟尽，存性为末，以生鸡肝一个，男雄女雌，将皂荚末入内，以金银扁簪用青布揸热搅肝，簪冷再揸热搅之，其肝化水样，量投砂糖入内，与儿食，重者二服即效。
奇效肥儿丸　治小儿一切脾虚疳积，面黄体瘦，饮食减少，身热肚大，或泻或坚良方。
陈皮（一两）　青皮（醋炒，五钱）　神麴（炒，五钱）　麦芽（炒，五钱）　槟榔（五钱）　木香（三钱）　黄连（姜炒，三钱）　使君子肉（煨，五钱）
饴丸绿豆大，每服一钱。
青礞石散　治小儿急慢惊风，潮涎壅塞，命在须臾，此药入口即活。
青礞石一两，入砂锅内同火硝一两，用炭火煅，令通红，硝尽为度，候药冷如金色，研为细末，每遇急惊风，以薄荷汤下，慢惊风以青州白丸子煎稀糊，调熟蜜灌之。
治小儿走马牙疳方
用女人溺桶中白，以火煅过，研末一钱，铜绿三分，麝一分，共为末，搽患处即愈。
治小儿牙疳
黄连（一两）　硼砂（一钱）　胆矾（一钱）　冰片（五釐）
共为细末，揸之。
治小儿痰涎壅盛牙关紧闭
猪牙皂荚　明矾（各等分）
共为末，每用一匙，白汤下。
治小儿惊风
用乌蠋焙乾为末，姜汤少许，送下即愈。
治小儿撮口脐风
紫苏　前胡　殭蚕（炒，各五钱）
水煎，去渣，候温，用绵花蘸药滴口中，频频滴之，以口开为度。开后切勿令其吮乳，盖此症乃吃乳太多所致，非但脐风也。故小儿月内吃乳倍常，儿皆不能育。
又方：口含上好烧酒，对脐吮之，即愈。
治小儿疳疾
用虾蟆一个放在瓶内，将纸封口，过七日再用洗净粪中蛆，不拘多少入瓶内，任虾蟆食之，用炭火煅灰存性，为末，蜜丸食之。
治小儿口噤不乳方
蝉退（十四个，去嘴脚）　全蝎（十四个，炒去毒）
共为末，调乳服。
治小儿斗眼方
牛黄（五分）　白附子（泡，一钱）　熟桂（一钱）　全蝎（炒，一钱）　川芎（一钱）　石膏（一钱）　白芷（二钱）　藿香（二钱）
共为末，蜜丸芡实大，薄荷汤下。
治小儿虫积
榧子二三斤，陆续吃完即愈。
治疹子发不透　头面眼眶肿胀，气喘，命在顷刻者，此法治之最效。
大生葱头连须捣烂，放在大铜盆内，上用木架架之，再用大被单罩盖停当，大人抱定小儿，睡在上面，然后将滚水冲入葱盆内，热气熏蒸，候稍温，即抱出，切不可露一系之风，直待汗乾即全愈矣。但熏时抱小儿最要得法，太严则气不能到，太松则恐小儿手足脱入滚水盆内，为害不浅。
治小儿肺火　夜间嗽喘，久不止者。
薏米仁（一合）　山药（三钱）　竹叶（三十片）　梨（二片）
水二大碗，煎八分，作茶吃。每日数次，愈。
治小儿肺火嗽喘　夜间更甚，久不止者，用泻白散。
桑白皮（一钱五分）　地骨皮（一钱五分）　生甘草（五分）　淡竹叶（八分）　粳米（百粒）
如口乾，加花粉一钱，水二锺，煎六分，服之。
治小儿疳疾方　治肚大筋青，发竖眼兰，服之即效。
使君子肉（面包煨，一钱）　川黄连（姜炒，一钱）　肉豆蔻（面包煨，一钱）　神麴（七分，炒）　麦芽（七分，炒）　木香（五分）
共为细末，用牙猪黄肝一叶，竹刀切成片，去白筋，捏尽血水，散药于上，用水湿纸数层包裹，炭灰火内煨熟，不拘时用，忌铁器。
治小儿痞块
生甘草　甘遂（各三钱）　硇砂（一钱）　苋菜（三钱）　木鳖子肉（四个）　鳖肉（一两）
加葱白七根，入蜜少许，捣成膏，摊狗皮上贴之。
治小儿吐泻不止
用胡椒七粒，酒米一撮，绿豆一撮，生姜三片，用草纸包裹，打湿透，火煨焦，研末服神效。
白口疮
用五倍子（煨黄，七分）　白矾（三分，飞过）
共研香油调搽。
红口疮
用青黛（一两）　黄柏　薄荷（各四钱）　儿茶（五钱）
为末，敷之，加冰片、麝香更妙。


卷三  ——————————————————————————————————————————————————————————————————————————————————————————

外科枢要  ***************************
十法论
第一内消法：内消者，肿痛初起，随即用药消散也。凡病痈疽、发背、对口、疔毒，其初起增寒壮热，有似伤寒而痛偏著一处，饮食如常者，蓄积有脓也。当初起时，脓尚未成，不过血气乖违逆于内里耳。外敷远志膏或贴普救万全膏，内服银花甘草汤即时消散。若系疔疮，急宜刺破，或艾灸肿处，搽上蟾酥饼，贴以万全膏，内服菊花甘草汤随即平复。菊花连翘根带叶皆治疔疮之圣药也。其中亦有挟风寒而发者，宜先用芎芷香苏散，以散之，随服菊花银花等药，即可内消，务早下手，不可迟滞。（膏、汤载后痈疽门）
第二艾灸法：隔蒜灸法，胜用刀针。书云：不痛，灸至痛，痛灸不痛时，凡治痈疽、疔肿、流注及一切无名肿毒，以大蒜切片，安疮头上，用陈艾炷安蒜上，香点灸之，其艾炷大小看疮毒大小为取裁。若痈疽之大者，以蒜捣饼敷上灸之。不痛者，灸至痛而止；痛者，灸至不痛而止。若内已有脓，即将乌金膏涂，灸其外，用普救万全膏贴之。烂开其口，卸却瘀脓，易收功也。若口不收，或腐肉不脱，洗用防风汤，敷用海浮散，外贴万全膏。腐自去，新自生，计日可愈，真神药也。（乌金膏载痈疽门，防风汤载诸疮门）
第三神火照法：凡肿在头面以上者，不宜艾灸，恐引火气上攻，宜用火照法，神乎其神。法用火照散安纸捻中，以麻油浸点，每用火三枝，离毒半寸许照之，自外而内俾药气透入，皮色紫滞者，立转红活。疮势平塌者，立转高耸仍须不时照之，则毒气顿解，转阴为阳，以收全功。且此法不止施于头面，即如发背等毒，亦宜用之，其头面患毒，亦有用艾灸而愈者，因其毒纯阴平塌，顽麻非艾灸无功。但艾炷宜小如麦粒样式。二法乃疮疽门之宝筏，宜互相参考，以神其用。（火照散方见痈疽门）
第四刀针砭石法：凡毒有胀痛紧急，脓已成熟，无暇待艾灸火照者，即宜用刀法开之，但刀法须在的确脓熟之时，又须要浅深合度，以左手按肿处，先看脓之成否，如按下软而不痛，肿随手起者，脓已成矣。按下硬而痛，或凹陷不起者，脓未成也。已成脓者可刺，未成脓者宜姑待之。若脾虚气弱者，宜托补之。又须看其脓之深浅，以手指按下，软肉深者，其脓必深，软肉浅者，其脓亦浅。脓浅刀深恐伤好肉，脓深刀浅恐毒不出而内败，最宜斟酌。更有伏骨之疽，脓腐于内，皮色不变者，宜以刀刺入深处放出瘀脓，或灸开大口放出之，不得姑息因循俾毒气越烂越深也。其小刀须利刃，勿令病者见，恐惊彼耳。砭法施于头面及耳前后，因其漫肿无头，急用此法以泻其毒，取上细磁锋，用竹箸夹定紧扎，放锋出半分，封患处另以箸敲之，遍刺肿处俾紫血多出为善，刺毕以精肉贴片时，再用鸡子清调乳香末润之，此地不宜成脓，头内中空，耳前后更多曲折，提脓拔毒更多未便，故砭法断宜早施。
第五围药法：古云：用膏贴顶上，敷药四边围。凡肿毒之大者，将已成脓。用乌金膏贴疮头上，然后用万全膏盖之，四旁用芙蓉膏敷之，贴膏处取其出脓，敷药处取其消散。并能箍住根脚，不令展开，共作三层敷围法。第一层：用乌金膏贴疮头，若漫肿无头，以湿纸贴上，先干处是疮头也。第二层：万全膏贴之。第三层：芙蓉膏围之，然尝用万全膏遍覆肿处，连根脚一齐箍住，其中消处自消，溃处自溃，竟收全功。可见膏药之妙矣。（芙蓉膏载痈疽门）
第六开口除脓法：凡治痈疽，口小脓多，则脓多不出，或出而不尽，或薄脓可出，硬脓难出，以致瘀不出而新不生，延绵难愈。法当烂开大口，俾瘀脓尽出为善。其烂药乌金散最佳，祛瘀肉不伤新肉，且不甚焮痛为至妙也。若有脓管，以棉纸捻裹药线插入，频换数条，即化祛耳。亦有顽硬之极，非乌金散所能去者，则用化腐紫霜膏搽之，然终不若乌金散为至稳。（化腐膏载痈疽门）
第七收口法：凡痈疽最难收口者，皆由瘀肉夹杂瘀脓不尽所致。庸工不识，妄用补涩之剂免强收口，恐他日内毒复发更甚于目前，惟所用海浮散堪称至宝。以此敷上，瘀肉自脱，不必用刀，新肉自生又不藏毒，万举万当也。大法先用防风汤洗之，再上末药。洗时须避风为主。书云：频将汤洗，切忌风吹是已，更有体虚不能收口者，须内服补药以助之。
第八总论服药法：凡痈疽服药，宜照顾脾胃为主，不得已而用清凉，切勿过剂。大法初起时，设有挟风寒者，宜先用芎芷香苏散一剂以散之，散后而肿未消，随用银花、甘草以和解之。若肿势焮痛，大便闭结，内热极盛者，则用卫生汤加大黄以疏利之。若病势极盛而气渐虚者，则清药中须兼托补之剂，透脓散主之。若脓水已溃，必须托补元气为主，参耆内托散主之。如或元气虚寒，则托补药中须用辛热以佐之。脾虚者，理中汤、参苓白术散。气虚下陷者，补中益气汤。胃经受寒，饮食停滞者，藿香正气散。气血两虚者，十全大补汤加附子、鹿茸辈。间亦有虚而挟热者，即于前方中去附子、姜、桂，加麦冬、银花、丹皮等药以收功，是又不可不知也。大抵有阳毒、有阴毒、有半阴半阳，宜细辨之。阳毒者，疮势红肿，疮顶尖耸，根脚不散，饮食如常，口渴便结，五心烦热，脉洪数。阴毒者，疮势灰白，平塌，顽麻少痛，根脚走散，食少便溏，手足厥冷，口鼻气冷，脉沉迟。半阴半阳者，疮肿虽红，不甚尖耸，饮食差减，大便不结，寒热往来，微渴喜热，脉虚软，此三者必须细辨。俾用药寒温得宜，方为合法。治阳者，清凉解毒。治阴者，温中回阳。半阴半阳之治，清不伤胃，温不助邪，如斯而已矣。（香苏散、透脓散俱载痈疽门）
第九复论五善七恶救援之法：或问痈疽，五善、七恶何谓也？答曰：五善者，饮食知味一也；便溺调匀二也；脓溃肿消，脓水不臭三也；神清气爽，动息自宁四也；脉息有神，不违时令五也。七恶者，大渴发热，泄泻淋闭一也；脓清尤肿，脓稀臭秽二也；目睛无神，语声不亮三也；食少不化，服药作呕四也；恍忽嗜卧，气短乏力，腰背沉重五也；唇清鼻臭黑，面目浮肿六也：脉息无神或疏动不和七也。古语云：五善得三则吉，七恶得四则凶。余谓七恶之凶，不待四矣。然而拯救之法，正不容以不讲，大抵热渴淋闭，喘急内热，皆真阴受伤，宜用六味汤加麦冬、五味，如不应，用八珍汤加麦冬、五味，更不应，用十全大补汤兼服六味地黄丸，此补阳生阴之说也。若气短倦怠，昏瞶乏力，饮食不化，乃阳虚之候，宜用补中益气汤。若睡卧不宁，宜用归脾汤。若饮食减少，面目浮肿，宜用香砂六君子汤。若兼脾胃虚寒，更用理中汤。肾气虚寒，须用桂附八味丸，兼用十全大补汤加附子。此温补回阳之法也。若痈疽溃后，脓血去多，变为角弓反张，手足搐搦，肢体振摇而发痉者，并用参、耆、归、术、附子等药以救之。如不应，用十全大补汤。间亦有可生者，当此时势，性命急如悬缕，司命者，宜叮咛反复，熟思而审处之。
第十将息法：凡病中设有挟风寒者，即宜断去荤腥油腻，微服散药，俟外邪祛尽，再用滋味调补，大抵将息痈疽不可缺少滋味，以血肉能生血肉也。然又不宜过多使肉气胜穀气，更忌生冷滞气之物，恐反伤脾胃也。并宜避风邪，戒嗔怒，寡思虑，少言语，刻刻保养为贵，至于病后将息，毒大者，三年内宜远帏幙，毒小者，期年内宜远帏幙，犯之则成虚损，或成偏枯，或阴减天年，不可不慎也。其他戒怒慎风亦宜常作有病时想。
以上十法，乃治痈疽发背之大纲。大者可为，小者又可知也已。馀生平善治外症，其心法全在于此，约而能该确而可宁也。至于周身上下所患之病名，备载于后，以资参考。
外科症治方药
生于背，名曰发背，肺经火毒也。生于背下与心相对，名曰对心发，心经火毒也。生于腰，名曰肾俞发，肾经相火之毒也。生于肩背，名曰背搭。右为肺火，左为肝火也。生于手背，名曰手发，生于足背，名曰足发，脾经湿热之毒也。有如莲子形者，头多突起。有如蜂窝形者，孔多内陷，外结螺靥，此二种须防毒陷，大率此病多由膏梁厚味，或六淫外客，七情内郁所致，积聚不散，以致荣气不从逆于内里耳。初觉肿痛，即宜用药消散之。散而不去，则用艾灸提脓等法。痈疽之症始为热中末传，寒中热中宜清凉，寒中宜温补，不可不察也。
生于脑，名曰脑疽。生于颈后，名曰对口。生于颈旁，名曰偏对口。正对口易治，偏对口难治，因其软肉与喉相近也。多因膏梁醇酒，风寒壅遏所致，宜用神火照法，次用乌金膏搽之，外贴万全膏，取其易溃，溃后则用防风汤洗之，掺以海浮散，仍贴万全膏，频换数次即愈矣。
生于耳前后，名曰鬓疽。生于两颐，名发颐。初起宜用银花甘草汤，加柴胡、荆芥、薄荷、蒡子，以清散之。若肿势极盛，须用砭法。若已成脓而未溃者，以乌金膏搽疮头上，盖以万全膏自然腐溃，溃后则用海浮散，并贴万全膏，自应寻愈。
颏下漫肿无头，名曰时毒，俗名虾蟆瘟是也。头面尽肿，名曰大头天行，俗名大头瘟是也。此皆风火郁热所致，初起宜用加味甘橘汤以消散之，若肿热极盛，兼用砭法。
生于心，名曰井口疽。生于胁，名曰胁痈。生于腹，名曰肚痈。生于手脚腕，名曰穿骨疽。生于腿岔，名曰鱼口。生于臀，名曰臀痈。施治并如前法。
疮疔初起如芥形，如粉刺，或小泡，坚硬如钉，故名曰疔。大凡肉色红肿，根脚不散者吉；若平塌漫肿，四围灰白者凶。其状不一，其色不同，有红、紫、黄、白、黑之五种，以应五脏。若生两足多有红系至脐，生两手多有红系至心，生唇面多有红系入喉，俱难治，速宜针刺。红系出血多有生者，若患于肢末之处毒愈凝滞，药难导达，艾灸之功为大，内服菊花甘草汤至效。如妄用疏利之剂，耗损真气，不惟无以去毒而害反随之矣。其治法即见前十法中。
喉间肿痛，名曰喉痹。古人多用甘桔汤主之。然有实火、虚火之分，紧喉、慢喉之别，不可不审。虚火者，色淡微肿，溺清便利，脉虚，饮食减少。此因神思过多，脾气不能中护，虚火易至上炎，乃内伤之火，名曰慢喉风，虚症也。午前痛甚者，属阳虚，四君子汤加桔梗、麦冬、五味、当归。午后痛甚者，属阴虚，四物汤加桔梗、元参。如不效，必加桂附，以为引导之用。加减八味汤加牛膝主之。若脉数有热，六味汤主之。更有中寒咽痛，始用半夏桂甘汤，不可误投凉药。实火者，醇酒膏梁，风火积热，火动痰生，肿痛暴发，甚则风痰壅塞，汤水不入，声音不出，此外至之火，名曰紧喉风，实症也。宜用灯窝油和浆水灌之，导祛痰涎，或用土牛膝捣烂，和酸醋灌之，或针刺红肿之处，发泄毒血，或用金钥匙吹之，俾喉门渐松，饮食可入，声音得出，乃止。宜服加味甘桔汤，热甚者，兼用三黄解毒汤。谚云：走马看喉痹是也。凡喉肿不刺血，喉风不吐痰，痈不放脓，乳蛾不针破，此皆非法。又有劳嗽日久，咽伤声损者，无法可治。
缠喉风症　咽喉肿痛胀塞，红系缠绕，故名缠喉风。甚则肿达于外，头如蛇缠，探吐悉如前法。（金钥匙方见咽喉门）
缠舌喉风　硬根而烂两旁。
以羊毛笔蘸甘草水洗之，吹以柳华散。（方载痈疽门）
乳蛾生喉间　状如乳头，一边生者，名单乳蛾；两边生者，名双乳蛾。以小刀点乳头上，出血立瘥。吹以柳华散，再服甘桔汤。凡针乳蛾，宜针头尾，不可针中间，鲜血者易治，血黑而少者难治。凡用刀针，血不止者，用广三七为细末，吹刀口上即止。凡使刀针不可伤蒂丁及舌下根，切切！
舌衄出血不止
用六味汤加生地、麦冬、牛膝、元参主之。并吹柳华散。
痈疽生于上齶　形如紫李，宜针破痈头。
用甘草汤搅尽瘀肉，吹服悉如前法。
腮痈　生腮下，绕喉壅肿。
先用齑汁调元明粉，搅去其痰，再看其紫黑处，针去瘀血。其吹服如前法。
喉疮　命门相火也。疮势灌脓。
以银针挑破之，随用荆芥甘草汤煎洗之，其吹服如前法。
走马牙疳　牙龈红肿，渐变紫黑，臭秽，胃热也。牙痈，牙边肿痛，灌脓也。牙宣，牙根尽肿，宣露于外也。吹以柳华散，兼服清胃散。牙疼，疗牙止痛散，兼服葛根汤。
喉瘤　生于喉旁，形如圆眼，血丝相裹，不可用刀针，宜吹麝香散，并服加味甘草桔梗汤。（方见痈疽门）
茧唇　唇上起泡如茧，初起即用小小艾炷灸之，贴以万全膏。
肺绝喉痹　凡喉痹日久，频服清降之药，以致痰涌声喑，声如曳锯。此肺气将绝之候也。法在难治。
宜用独参汤，或兼进八味汤，或兼用十全大补汤。早服者，可救十中之一二。

疔毒  ***************************
疔音丁，恶疮。方书：疔形有十三种。红丝疔宜急用针刺断。疔肿痛者，取菊花叶捣汁敷之，冬月用菊根效同。（林氏验方用鱼秋串根捣烂对常酒服。渣敷患处，治血疔如神）
治反唇疔方
用活虾蟆肝一片贴患处即愈。
又方：白浆滴患处，数次即愈。
又方：用五穀虫为末，麻油调，敷患处即愈。
治疔疮方
飞盐　飞丹　辰砂　硇砂　珍珠（各等分）
研极细末，收贮。用时以银针将疮挑破，填药在内，立刻红丝退去即愈。
专治红丝串心疔神验　（经验）红丝疔多从大拇指作痒，初起时只绝细一点，渐变红细丝一条，赤色笔直者，急用妇人油头绳绕扎红丝尽头，勿使延及心胸以致绝命。再用金针挑破红丝头，银针亦可，令出净恶血后，用菊花一味捣烂，涂疔上。每日一换，或上下昼一换，渐渐而愈。真神方也。
如疔上作泡，急用金银针挑出浮水，更用菊花叶涂之效。
专治反唇疔试验神方
用新鲜五穀虫（洗净，再用酒洗，不可令破）洗净后略去尾尖，手提虫首，使虫尾近患处，任其肚内臭水淋在疔头数次，将虫皮贴患处，不久即愈。此系急症，如不急治，唇内红筋牵住喉管，唇尖连著鼻孔，则不能救矣。倘若冬天，如一时难得新鲜者，可用干五穀虫研末，好麻油调，敷患处即痊。
专治颧疔（生在面上颧骨）　神验方，兼治耳疔。
用鲜寄生草一握，酒煎服。渣遏患处，寄生草生在桑树孔内妙。庄树孔内次之。
立时拔疔方　（试疔以生豆口嚼之，无豆味即是疔，否则非疔）
蓖麻子一粒去油滴，乳香一分去油，共研，或软饭，或枣肉为饼，放疔上，外将膏药贴之，一二时即拔其根，甚妙。
治疔疮方　凡手心、口、背及面上有疮，起泡发痒，或寒热，或麻木不痛，此极恶之疮。
用巴豆一粒，米饭一粒，黏贴疮上，立时拔疔，神效。菊花叶捣汁服一碗，死可回生。
治疔疮方
用千捶盐敷患处，一燥即换，五六次立效。
菊花甘草汤　治疔疮之仙药也。
白菊花（四两）　甘草（四两）
水煎，顿服。渣随即再熬服。重者不过二剂即消至稳至效。一切消疔药皆不及此。
治疔肿垂死
菊花一握，捣汁一升，入口即活，神验。冬月採根。

痈疽  ***************************
专治痈疽发背　一切无名肿毒，百药不效者。内服下开方药，外用下开末药，数日全愈，神效。
赤小豆一味烘透，捣细末，用神仙醋调，围患处。毒轻未成者，不必留头，可一概涂满，如发寒热，其毒甚盛，其脓欲溃，可留出疮头，将四围频频涂敷，如疮头红、肿，不能出毒，用蓖麻子捣烂，放于疮头，其毒自出，如疮溃烂已极，用海浮散。
乳香、没药二味等分，箬壳上炙去油，研细末，掺患处。再用冬青树叶大片者，用麻油浸过，蒸熟，去粗筋听用。将海浮散掺于冬青叶上，贴患处，频换数次，去腐生新，神妙难言。如毒净后，无力不能收口，可加人参末少许于海浮散内，参渣亦可，照上贴患处，立能收口，至内服方药神妙莫尽，并开于后方宜多服，庶无后患。如肠胃密结，务加大黄二三钱。
生黄耆（一钱）　当归（二钱）　白芷（二钱）　生甘草（二钱）　穿山甲（炒，二钱）
如患在上面加川芎五钱，中部加杜仲五钱，下部加牛膝五钱，手足加桂枝五钱。
水酒各一碗煎服。渣再煎五分服，毒净愈。再赤小豆滋润，只可用火微烘研末，切勿炒熟，务必生用，更加生土南星，研末奇效。
治发背及一切无名肿毒效验如神
金银花（四两，水三大碗，砂锅内煎出汁，去渣用汁煮）　蒲公英（二两，又去渣，取汁煎）　全当归（二两）　元参（一两）
将药汁缓缓服完，毒轻者，一帖全消。如发背等毒，不过五剂，未溃者，自消，已出头者，亦减轻，容易收口成功。
治骑马痈及一切成管经验方　（嘉庆二年，孙笏堂兄经验，传于京门安南营京斋）
穿山甲（香油炙酥，一钱五分）　全当归（酒拌炒，一钱五分）　麝香（八分）　血竭（一钱八分）　珍珠（银锥煅，一钱二分）　象牙（煅，一钱八分）　乳香（去油，一钱八分）　没药（去油，一钱八分）　悬猪蹄（左甲炙酥，五钱，牡蛎粉炒）
以上九味，共为细末，用黄蜡一两，炼为细丸，每日空心开水送下七十丸，一服见效。二服除根。
海浮散　专治痈疽发背，一切无名肿毒，溃烂不收口者，去腐生肌神效。
乳香　没药（各等分）
箬壳上烘极燥，以油净为度，共为细末听用。如疮口久不收口，加入人参细末少许，或人参渣为末掺上即愈，神验。
银花甘草汤　治肿毒初起时皆可立消。内服此药，外敷远志膏，一切恶毒无不消散，但宜早服为妙，倘疮已成脓，必须外溃，无从消散也。
金银花（二两）　甘草（二钱）
水煎。清酒冲服。若毒在下焦，加牛膝二钱。
蟾酥饼　治疔毒，脑疽乳痈，附骨疽，臀痈，一切恶症，或不痛，或大痛。用此敷贴疮头。
真蟾酥（二钱，酒化）　轻粉（五分）　乳香　没药　明雄黄（各二钱）　麝香（三分）　朱砂（一钱）　樟脑（一钱）　巴豆霜（二钱）
以上各为细末，五月五日午时在净室中，用蟾酥酒和药，丸如绿豆大。每用一丸，口涎调糊贴疔疮上，以膏药盖之。
芎芷香苏散　凡毒多有挟风寒而发者，宜先用此散之，如毒不消，随服银花甘草等药。
川芎　白芷　紫苏叶　赤芍药　陈皮　甘草（各一钱）　荆芥　香附　秦艽（各一钱五分）　连须葱白（二寸）
水煎服。若兼伤食，加山楂、麦芽、萝卜子；若内热极盛，加连翘、蒡子。
乌金膏　去腐肉，不伤新肉，最为平善。
巴豆（去壳，不拘多少），新瓦上炒黑，研烂听用。多寡看疮势轻重酌量。
火照散　朱砂　血竭　没药　明雄黄（各三钱）　麝香（五分）
上五味，为细末，用棉纸条长尺许，每条裹药三分，真麻油浸点，自外而内，周围照之，疮毒随药气解散，自不内浸脏腑。初用三条渐加至五七条，疮势渐平，又渐减之。熏罢随上乌金散，贴以万全膏。若肿势漫衍，周围用芙蓉膏敷之。如再熏，须洗去末药，其贴膏药处油，可不必洗。
化腐紫霜膏　治痈疽发背，瘀血不腐，及不作脓者，又诸恶疮内有脓而外肉不穿溃者。
轻粉　蓖麻仁（研，各三钱）　巴豆（研白仁，五钱）　血竭（二钱）　樟脑　螺蛳肉（各一钱）　金顶砒（煅，五分）
共为末，磁罐收贮，临用时麻油调搽硬肉上，以万全膏贴之，至顽者，不过二次即软，其力大于乌金散。
加味甘桔汤
甘草　桔梗（各三钱）　蒡子（二钱，炒）　荆芥（二钱）　薄荷（五分）　贝母（一钱五分）
水煎服。若两颐肿甚者，加柴胡钱半，丹皮二钱。
柳华散　治喉疮并口舌生疮，走马牙疳，咽喉肿痛诸症。
青黛　蒲黄（炒）　黄柏（炒）　人中白（各一两）　冰片（五分）　月石（一钱）
共为细末，吹喉极效。
麝香散
麝香（二分）　冰片（三分）　黄连（一钱）
共为末，一日夜吹五六次。
普救万全膏　治一切风气走注疼痛，以及白虎历节风，鹤膝风，寒湿流注，痈疽发背，疔疮瘰疬，跌打损伤，腹中痞块，多年疟母，顽痰瘀血，腹痛泄泻，小儿疳积，女人症瘕诸症，并贴患处。咳嗽疟疾，贴背脊心第七椎，取效神速。倘贴后起泡出水，此病气本深，尽为药力拔出吉兆也。不必疑惧，记之。
藿香　木香　白芷　白蔹　乌药　大生地　贝母　丁香　白芨　当归尾　殭蚕　檀香　蜂房　苦参　五加皮　细辛　秦艽　防风　肉桂　大枫子　蝉脱　丁皮　羌活　桂枝　萝卜子　全蝎　赤芍　元参　南星　蓖麻子　鳖甲　独活　枳壳　艾绒　白藓皮　荆芥　苏木　连翘　红花　川芎　藁本　高良姜　桃仁　杏仁　香附　牛膝　苍术　威灵仙　川乌　草乌　续断　黄芩　麻黄　金银花　牙皂　甘草　附子　半夏　紫荆皮　骨碎补　海风藤　黑山栀（以上各一两五钱）　大黄（三两）　蜈蚣（三寸五条）　蛇脱（五条）　槐枝　桃枝　柳枝　楝皮　榆枝　桑枝　楮枝（以上各三十五寸）　血馀（男人的三两以上，各药俱浸油内）　真麻油（二十斤）　松香（一百斤，棕皮滤净）　百草霜（十斤，天平秤研细筛过）
冬浸九宿，春秋七宿，夏五宿。分数次入锅，文武火熬。以药枯油黑，滴水成珠为度。滤去渣，重称，每药油十二两，下滤净片子松香四斤，同熬至滴水不散。每锅下百草霜细末六两，勿住手搅，俟火候成则倾入水缸中，以棒搅和成块。用两人扯拨数次磁钵收贮。治一切风寒湿气疮疽等症，其效如神。
又法：治疮疽。用血丹收更妙，每油一斤，用血丹六两。
陈艾圆
每岁端午日，蓄蕲艾一二斤，愈久愈良。用时取叶为炷，或加麝香、木香、明雄黄末，挫成圆安蒜上灸之，名药艾圆。
金刀散　治痈疽发背，诸般溃烂，棒毒金疮等症。脱腐生新，外科收敛之神药也。
炼过松香净末（七两）　枯白矾（一两五钱）　生白矾（一两五钱）
共为极细末，磁罐收贮，掺伤处立愈。
治痈疽发背方
忍冬嫩苗一把（即金银花之藤），甘草五钱，同入酒一斤半，砂瓶塞口，煮两顿饭时候温服神效。如无嫩苗，用干叶为末亦可。（然力少逊）
远志膏　凡一切痈疽肿毒，初起之时，随用远志肉二两去心，清酒煮烂，捣如泥，敷患处，用油纸隔布扎定，越一宿其毒立消，屡验神效。
凡治痈疽疮毒，宜用芙蓉膏为第一妙方。
芙蓉膏　遇冬天气寒冷，不便解衣冒寒，宜用芙蓉膏末药。
赤小豆（四两）　芙蓉叶（四两）　香附（四两）　菊花叶或菊花（四两）　白芨（四两）
上为细末，每末一两，加麝香一分，用醋调匀，围四脚跟，鸡蛋清调亦可。
如遇春夏秋天，时候温和不妨解衣裸体，竟用芙蓉或花或叶，或根或皮，同赤小豆捣烂，围敷患处。清凉止痛，排脓生肌，不论大毒恶疮，立奏奇功，真神品灵药也。用花根皮不若用叶更妙，用前方末药不若后方之单用芙蓉叶、赤小豆为更妙。
透脓散　凡痈毒已成，脓不穿破者，服此即破。
黄耆（四钱，生）　皂角刺　白芷　川芎　牛蒡子　穿山甲（炒研，各一钱）　金银花　当归（各五钱）
酒水各半煎服。
治痈疽红肿
蒲公英（一两）　忍冬藤（二两捣烂）
水二锺，煎一锺，食前服。渣敷，睡觉即消。
附骨疽　内里漫肿，而皮色不变也。宜用艾团灸之，俾其转阴为阳乃吉。若生于膝上三寸，名曰伏兔疽，法在不治。
脱疽　生于足指，宜用艾灸之。若肺腐溃烂，掺以海浮散，贴以万全膏。（方见诸疮门）
肠痈　有生于肠内者，腹内胀急，大小便牵痛如淋，转侧摇之如水声。溃后则脓从大便出，有生肠外者，当脐肿痛，腹皮胀急。溃后则脓自脐出，甚则穿溃大肠，食虫亦自脐出。势难为计。初起宜用千金牡丹皮散以消之，既溃则用参耆内托之剂。
千金牡丹皮散
丹皮（五钱）　苡仁（一两）　瓜蒌仁（去油，二钱）　桃仁（去皮尖研，二十粒）
水煎服。
悬痈　生于肾囊之后，肛门之前，又名海底漏，最难收功。脏毒生于肛门之两旁，初起时肿痛，继则溃脓，总由湿热相火内灼庚金而然也。宜服国老散，加减地黄丸，并敷海浮散，贴膏药，此一定之治法也。内痔、外痔并可服前药，洗以忍冬藤、菖蒲草，兼用田螺水搽之，可以立消。脱肛属气虚，补中益气汤，亦有血虚火旺者，四物加升麻。
国老散
甘草七段，用急流水一碗浸之，炙乾又炙，以尽为度，细研末，每日空心开水调下二钱。忌煎、炒、油、酒、炙煿、辛辣发气等物。
治一切痈疽发背流注诸肿毒冷热不明者
紫荆皮（炒，三两）　独活（去节炒，三两）　赤芍药（炒，二两）　生白芷（一两）　木蜡（炒，一两）
为末，用葱汤调，热敷。血得热则行，葱能散气也。疮不甚热者，酒调之。痛甚及筋不伸者，加乳香。大抵痈疽流注皆气血凝滞，气血遇温则散，遇冷则凝。此方温平，紫荆皮破血消肿；独活止风动血，拔骨中毒，去痹湿气；芍药生血止痛，木蜡消肿散血，同独活能破石肿坚硬；白芷去风止痛；盖血生则不死，血动则流通，肌生则不烂，痛止则不焮，风出则血自散，气破则硬可消，毒自除，五者交治，病安有不愈者乎。
发背初生　一切痈疽皆治。
单用紫荆皮为末，酒调，箍住，自然撮小不开，内服柞木饮子，乃救贫民良剂也。
痈疽未成
用白芷、紫荆皮等分为末，酒调服。外用紫荆皮、木蜡叶、赤芍药等分为末，酒调作箍药。
治肺痈唾浊心胸填错
取夜合皮一掌大小三升，煮取一半，分二服。
治痈疽腮肿
取扶桑叶或花，同牛蒡叶、白芙蓉叶、白蜜研膏，敷之即散。
治痈疽发背
菖蒲捣贴之，疮乾者为末，水调涂。
治发背欲死
芭蕉捣烂涂之。
治一切痈疽
蒪菜捣烂敷之，未成即消，已成即毒散。春夏用茎，冬用子叶亦可。
治发背初起肿焮赤热
浮萍捣，和鸡子清贴之。
治痈口不敛
经霜桑叶为末敷之。
治痈疽发背
苎麻叶熟捣敷之，数次愈。或发乳房，初发微赤，不急治则死，治如上。
治痈疽发背一切肿毒
荞面、硫黄（各二两）
为末，井华水和作饼，晒乾，每用一饼磨敷之，痛则令不痛，不痛则令痛即愈。
护心散　患并口疽者，宜多用。他症亦宜用此。
远志肉（一两四钱，甘草水泡，去心，炒）　绿豆粉（二两）　甘草（五分，炒）　明乳香（箬土炙，一两）　辰砂（二钱，研细水飞）
为细末，每服三钱，开水下。
治疗一切痈疽发背恶疮
远志一味，用米泔水浸洗，去骨，为末，每服三钱，温酒调和，澄少顷，饮其清酒，以渣敷患处立效。
治背疽大溃烂见五脏　用此可愈。
鲫鱼去肠，实以羯羊粪烘焦为末，乾掺之。疮口自收，须候脓少，欲长肌肉时用之。
又治背疮
用白玉簪花捣烂，黄酒冲服。又用白玉簪根叶捣烂贴上极妙。
治发背
鲜王瓜切薄片贴上，周时一换。若破烂，用花椒汤洗净，王瓜贴上，二三日即收口。
又方：蜣螂所拱之土，用水调搽周围，中间干则再揸即愈。
治搭手
全蝎去毒三五枚，核桃肉研末，好酒冲服，一二次即消。
治囊痈方
野紫苏叶（面青背红者是也），焙乾为末，敷。如燥，以香油调敷。
治阴症痈发
用艾叶一斤，硫黄、雄黄各五钱，以水同煮半日，捣烂，候温敷上，再煮易，十馀次知疼者可生。
又方：猪胆汁炒紫色，研末，醋调，敷四围，留头泄气。
治肺痈
用绿橘叶洗净捣烂，绞汁一盏服之，吐出脓血即愈。

肿毒  ***************************
铁箍散
治一切肿毒（自己经验，但愈后微有黑痕），独蒜用唾择多人践踏泥地上，磨浓涂患处周围。
又方：以鲜百合捣烂，同银朱遏患处，留头，易二三次自愈。
治一切无名肿毒　即有名痈疽，无不即验。
内服生甘草银花汤，外用远志去心二三两，以老陈酒煮极熟，捣烂遏患处，布一层，油纸一层缚好。
治无名肿毒经验方
蒲黄（一钱五分）　赤芍（一钱五分）　花粉（一钱）　大戟（一钱）　元花（一钱）　甘草（一钱）　乳香（五分）　没药（五分）　元胡（一钱）
加葱、白蜜，共捣，敷患处。（嘉庆四年正月，曹茶村都门试验）
又经验方，黄耆二钱，当归一钱，白芷二钱，生甘草二钱，穿山甲（炒）二钱。头面加川芎五钱，中部加杜仲五钱，下部加牛膝五钱，手足加桂枝五钱。
陈酒、白水各一碗，煎八分，头面早服，中部午服，下部晚服。渣用酒水煎五分。
治一切无名肿毒　已溃未溃，拔毒收口，经验神方。（严州何孝廉名玉玢传于都门）
降香（劈碎入锅熬至似烰炭拣去，一两）　番鳖（熬至似烰炭拣去，一两）　血馀（即头发，一团）　白占（即白蜡，二两）　密陀僧（捣成粉，六两）　乳香（一两）
先择吉日，并选洁净地方，妇女鸡犬不到之所作坛。持斋焚香祷告天神，然后掰火煎熬（焚香至煎完方止）。用青油一斤（即柏子油，如无以麻油代之亦可），熬至半熟照方次第入药，用槐柳如箭乾者，名一枝搅药，熬至滴水成珠为度，用棕一片作筛，滤去渣滓听用。或油纸，或青布摊膏贴患处。（另用金银花、白菊花、生甘草泡茶吃，以解药毒）
专治两脚缝及肾囊湿痒　初起如疥，渐成一片，痒破脓水不止。
黄柏末（一两）　陀僧（五钱）　生军末（一两五钱）　川连末（三钱）　枯矾（八钱）
共为细末，或不时燥擦亦可。
用生桐油厚调敷，至火退为止。火退后以菜油调敷收功。余于壬子春入都得此方。适友人患此疾，试之极效。次夏友人疾复作，更以蛇床子、苦参、百部、花椒、明矾、五味煎汤熏洗，后用药末乾擦，数日全愈，并不复发。（画村识）
治一切无名肿毒经验方
月石　胆矾　青黛
毒重者加麝香，毒轻者加丁香。共为细末，用蜜调涂患处，围四边，干则再涂，名铁箍散。或加白芙蓉叶捣汁，同煎药作锭子，阴乾，用时将陈醋磨涂。
肿毒
初起者，用金银花五钱，生黄耆五钱，当归八钱，甘草一钱八分，上部加白芷，中部加杜仲，下部加牛膝俱一钱八分，妇人乳痈加橘叶五十片，数剂立退，仙方也。壮盛者，牛膝用一两，川山甲土炒研，何首乌切片各二两。水酒煎服神效。
凡肿毒溃烂，一时不得出毒者，用二蚕茧一个，烧存性为末，老酒送下，即能出头，立试立验。切勿用二个蚕茧，恐出二头也。二蚕茧炒末，酒下，攻头出毒神效。
铁箍散　治一切无名肿毒。
木芙蓉叶　赤小豆（必需苎麻汁浸洗过）
同捣烂，遏之。
治对口方
肥皂一个要顶大的，去子，去边，加妇人梳下头腻三钱，生山药三寸，同和捣烂，敷于疮上，不论初起腐烂，多敷，数次即愈。
治疔肿无名毒方
葱白生蜜同捣如泥，敷患处立愈。不可入口，入口即杀人。
治一切肿毒方
赤小豆磨为末，鸡蛋清调涂，神效。
治疬[疒/串]
取活鲫鱼一尾，捉活壁虎纳入腹中，即将黄泥涂好，烧至土燥鱼焦，存性，研末，擦患处随愈。
治大疮恶毒大归汤　排脓解毒，初起疮时早服即能化散，真灵方也。
大当归（选一两七八钱重者一枝，只用八钱二分）　生黄耆（五钱）　净金银花（五钱）　生甘草节（五钱）
用老酒、井水各一碗，煎一碗服。煎二道再服。
治一切疮肿
芙蓉花叶、菊花叶同煎水，频熏洗之。
治通身浮肿
杜蒺藜日日煎汤洗之。
治毒肿初起
浮萍捣敷之。
治热肿丹毒
藻菜切捣敷之，厚三分，干即易。其效无比。
治腮颊热肿
赤小豆末和蜜涂之，一夜即消，或加芙蓉叶尤妙。
凡大毒初起　汗之则病已，因邪从汗解也。后用清解之药，如有脓，再用托里排脓之药。
治一切疮毒红肿不出头
用黄葵花子研一粒，酒服则出头。
一方：雄麻雀粪，头尖挺直者是也。同赤小豆研为末，水调敷之，自破。
又方：用蚕茧一个烧灰存性，黄酒下。
治一切大毒初起
槐花子一大把，砂锅内炒褐色，好酒一碗冲入，乘热饮之，取汗即愈，未散再服。
大归汤　治一切大毒。初起者立消，已溃者收功。万灵万效，仙方也。
大全当归（重一两三四钱者，用八钱二分）　生黄耆（五钱）　金银花（五钱）　生甘草（一钱八分）
用酒二碗，煎八分，上部加川芎一钱，下部加牛膝一钱，中部加桔梗一钱，外用紫云膏贴之。
治恶肿一宿可杀人者
用茴香草捣烂取汁，饮一升，一日三四次敷揸肿上，起死回生之方也。冬月用根。
治大毒
用败龟版去肋涂揸，黄蜡炙透为末，酒服四钱，有奇验。兼治乳痈。
治便毒　生在右胯为便毒。
全蝎（去头足，炒去毒）　生大黄　川山甲（各三钱）
一方加白芷二钱煎服。外用千年石灰入明矾一把，盐少许，米汤调敷即消。
又方：绵地榆四两，白酒三碗，煎一碗，空心服。加川山甲二片。
治鱼口方
生在左胯内，名鱼口。五月五日採树上青核桃，筐内阴乾，临干，临时全烧为末，黄酒空心服。少行动，二三服即愈。
又方：瓦松为末，鸡子清调敷，日换二三次，不出脓效。
又方：槐花炒黄色，烧酒一锺煎熟，饮酒出汗，即愈。
又方：芦巴（一两，水酒熬服，盖被微汗，重者三次全愈）
治天蛇头方
猪胆一个，入雄黄末一分搅匀，套指上，缚二三时即愈。
又方：生鸭蛋二个，蜈蚣一条，焙末，以一半入蛋内，套在指上候热，再换一个即消。
治指上生无名肿毒
白芨末（一钱）　蟾酥（三分）
共为末，鸡子清调敷。
又方：治手足指肿，用猪胆一个，调蜈蚣末敷之。
治诸毒不收口
生铅三分，敲成薄片，剪如香茶样，分三服，每日用铅一分；拌核桃肉细嚼，好酒送下，三日服完即收口，大便内出毒物而愈。

诸疮  ***************************
治脚上及腿一切恶疮
番打马（二钱）　樟冰（二钱）　水银（一钱）　川椒（二钱）　银朱（二钱）　雄黄（一钱）　油胡桃（六个）　硫黄（一钱）　槟榔（一钱）　轻粉（六分）　大枫子肉（一钱）　杏仁（一钱）　枯矾（一钱）
共为末，猪板油调搽良。
治臁疮方　女人裙边疮更妙，俟月经净二日上药。
蛇床子（一两，炒）　乳香（一钱，去油）　没药（一钱，去油）　红花（一钱，炒）　归尾（一钱）　苍术（一钱）　荆子（一钱）　枯矾（一钱）　铅粉（一钱）　冰片（五分）
共为末，用雄猪油调匀涂患处，以油纸包紧，五日方可解看。如有未好处，再涂其疮，先以茶盐汤洗净，方上此药。
治白泡疮（或身及头面）
老醋糟一小钟，以红曲捣成膏，敷之立消。
诸疮生蝇咀
夏月诸疮臭烂蝇聚生咀，急服蝉花散，蛆化为水，蝇畏亦散。
蝉花散
蛇蜕（一两，火烧存性，研末）　蝉蜕　青黛（各五钱）　细辛（一钱五分）
上为末，每服二钱，黄酒调下，日用二服。凡婴儿痘烂生疽，亦服前药，外用寒水石细末掺之。又治疮脓忽臭，有冬月溃疮生蛆者，系阴湿之所化也。宜海参为末掺之，或皂矾飞过为末掺之，其蛆亦化为水。
天蛇疮　此证生于肌肤，似癞非癞，是草中花，蜘蛛螫伤，覆被露水所侵，治宜秦艽一呼煎汤徐徐饮之，外敷二味拔毒散甚效。
二味拔毒散：治风湿诸疮，红肿痛痒，疥痱等疾。明雄黄、白矾各等分，二味为末，用茶清调化，鹅翎蘸扫患处，痒痛自止，红肿亦消。
芙蓉膏　治打扑损伤肿痛，紫黑色久不退者，兼治牙断。
紫荆皮　南星（各一两）　芙蓉（二两）　独活　白芷　赤芍药（各五钱）
上共为末，用生姜汁、茶清调温贴敷。
伤损紫黑色久不退者，加肉桂五钱。如牙断，跌磕、砍伤牙齿未动者，用芙蓉膏涂之良。如齿动者，用蒺藜根烧灰存性，为末，常揩搽之即牢。用固齿散时时揩之亦佳。
固齿散　以骨碎补、牡鼠骨（全付，煅灰），共研细末，磁罐收贮听用。（余详齿类）（《御纂金鉴》）
生肌定痛散　治溃烂红热，肿痛有腐者，用此化腐，定痛生肌。
生石膏（为末，甘草汤飞五七次，用一两）　辰砂（二钱）　冰片（二分）　硼砂（五钱）
上四味，共为末掺患处。
又冰硼散，治臁疮神效。试验。（出《景岳全书》）
治疥疮立效方
用番打马（二钱）　水银（一钱）　樟脑（二钱）　蛇床子（一钱）　川椒（二钱）　杏仁（一钱）　雄黄（二钱）　大枫子肉（五钱）
共为末，加烛油为丸，擦之神效。
专治百般疮伤　不收口神方经验。
陈年旧帽缨子（经霜雪雨露色黑者为佳）一头，用火煅存性为细末，存贮。以真好麻油调敷患处神验。
治热疖头破烂　久不愈者神效方。
用乌龟胆一枚，将胆汁搽敷患处，二次全愈。经验。
治杨梅恶疮经验方
用纯白老雄鸡一只，活活将胸毛拔去，割取胸肉四两，切碎如泥，加轻粉二钱，炒出青烟为度。摊地上，出火气，和入鸡肉内，以唾涎为丸，分作二十七丸，菜油内扎熟滤起，分作三分，每日清晨开水送下九丸，作三天服完。忌炒煎一月，出恭向远僻处，恐毒气惹人，至嘱！至嘱！
此方极重垂危之症一服可疗，永不再发，合药时忌妇女鸡犬，须在净室修合。（嘉庆三年十一月二十六日，都门周云岩试验传出）
白膏药　专贴诸疮肿毒，溃破流脓甚效。
净巴豆肉（十二两）　蓖麻子（十二两，去壳）　香油（三斤）　虾蟆（五个，各衔人发一团）　活鲫鱼（十尾）
先将巴豆肉、蓖麻子入油内浸三日，再将虾蟆浸一宿，临熬时入活鲫鱼，共煠焦，去渣净，慢火熬油，滴水成珠。离火倾于净锅内，再加官粉二斤半，乳香末五钱，不时搅之，冷定为度，用时重汤炖化，薄纸摊贴，此即鲫鱼膏也。
治一切疮毒成管者（经验）
以鳖壳炒为末，麻油调敷患处，立效。其管即出，且下年不发。
治坐板疮方
用黄柏末　风化石灰
以好麻油调涂患处，或醃猪油调黄柏末，兼疗一切疮。
治对口疮
以白瑞香叶捣烂，盦患处良。
治秃疮
甘蔗自吃其汁，将渣煅，存性为末，真好麻油调敷良。
又方：将疮剃净，以漏水糖涂愈，即长发神效。
专治一切烂疮臁疮等类无不神效
卢甘石（十两）　轻粉（五钱）　白占（即白蜡，五钱）　冰片豆（五钱）　铅粉（五两）
共为末，用熟香油调搽，或用热麻油亦可。用时将银丝管套药一圈，贴于患处。
三仙丹　治疮癣方。
用食盐（一钱）　白矾（一钱）　青矾（一钱）　火硝（一钱）　汞（一钱）
共研匀，入铜勺内，熬洋至硬，研末，糊为丸，如桐子大。分作十日服。清汤送下。后服泻火败毒汤。
连翘（二钱）　大黄（一两）　银花（四钱）　茯苓（六钱）　生僵虫（二钱）　陈皮（一钱）　花粉（一钱）
清水煎服。
又方，硫黄（研）五钱，水银四钱，青铅一钱，火硝（研）五钱，陀僧（研）一钱，入铜勺内洋化，后入水银化匀，待冷成饼，共研细末，或米醋，或香油调，搽顽癣，入麝香一分。
腊梨疮即秃疮
用酒肉店内油透旧竹灯台一盏劈碎，装磁瓶内，口上用旧髻铁丝罩，覆瓶上倒转，下再用一空磁瓶，以上下瓶口封合用火煅之，其汁溜下，取抹疮神效。
寒湿疮
鸡蛋煮熟，去白用黄，慢火炒出油，加黄柏末，掺上立效。
治黄水疮
用磁碟妆面粉，菜油调腻，多捲纸捻，点著合熏，时时搅匀，待色遍黄，去靥点立愈。
一方，用天萝水调官粉，敷上立愈。
治臁疮
数年烂腿，将白芦甘石，醋焙七次，研极细，麻油调敷，日换取愈。百试百效。
又方，年久不愈者，罐口泥研末，掺上立愈。
治湿毒臁疮立效方
用桐油（二两）　川椒（三十粒）
煎枯椒为度，去椒不用，加入轻粉一钱，研细，白蜡一两收成膏。用绵纸摊成膏药，先用苦参，用煎水洗净患处，此贴之，二日一换，三次愈。
搜风解毒汤　治杨梅疮，不犯轻粉，重者月馀，轻者半月愈。
土茯苓（一两）　米仁　银花　防风　木瓜　藓皮（各五分）　皂荚子（四分）
气虚加人参七分，血虚加归身七分，水煎，日三服。忌茶，并毒物房事。此秘方也。
治杨梅结毒
皂荚　当归　藓皮　五加皮　金银花（各二两）　分作八贴，每贴加土茯苓四两，水煎服，立效。
又经验神方，用全蝎十个，蜈蚣十条，金银花四两，生大黄四两，煎服频饮，一服立愈。
治结毒久烂
土茯苓（一斤）　生姜（四两）
共煎数碗服之，不十日而愈。其溃处以药汁调面糊之渐愈。曾有阳物烂完，半年不愈，服此得生。
治热疖方
五月五日午时，取独部大蒜切片，贴眉心至夏不发。
又方：用菊花根捣汁，无灰酒冲服。疖在上身，空心服；疖在下身，饱服自消。
治诸疖孔内凸出胬肉
取乌梅肉捣烂，大小摊贴患处即消，神妙无比。
治[疒/善]疮疖方
用皮纸旧鞋一只，去泥净，烧存性，研末，菜油调敷，其脓出，屡试有效。
一方：用大天南星米醋磨，敷患处妙。一用磁器捶碎鸡子清调敷，一用百草霜研细末，菜油调围立效。
专治疮毒深空不收口
用全当归一枝，以香油熬煎，存性，为细末，以生真香油调，填疮空，渐长渐愈而且止痛神效。（壬申正月二十七日古山验传）
专治对口验过神方
用烂溏鸡粪，雄鸡最妙，涂患处数次即痊。鸡粪大凉，最败毒，加荔枝核更效。（经验）
治杨梅疮试验方
全蝎（十个）　大蜈蚣（十条）　金银花（四两）　生大黄（四两，凡用生军兼用银花不泻）
清水煎，频服一料即痊。
治恶疮地骨皮散
地骨皮先刮取浮皮另收好，次取浮皮下腻粉为末，另收好。再取白粉下坚赤皮，细锉碎，与浮皮和一处为粗末，每用粗皮一合许，煎浓汁，趁热洗疮，至汤冷以软帛挹干，再用细腻白粉敷之，每日洗贴一次，神效。
治疮
蚕豆叶捣汁，用酒冲服。脓窠疥癞俱可。
治杨梅疮
觅蛤蟆乌连水吞吃一碗，三次即愈。
防风汤　洗疮用之。
防风　白芷　甘草　赤芍　川芎　归尾（各二钱）　雄猪蹄（一节）　加连须葱白（五根）
用水三大碗煎，以绢片蘸水洗疮拭乾，然后上药，其深曲处，以羊毛笔洗之。
臁疮生于足之内外臁
宜服生熟地黄丸，并敷海浮散贴以万全膏。若湿热甚，而溃烂不收口者，于海浮散内加入黄柏散同敷立效。
下疳生疮湿痒　或阴茎瘇烂，或如菌，或如蛇，此湿热之甚也。
宜服九味芦荟丸，并用加味逍遥散。气虚者，佐以加味归脾汤。
九味芦荟丸
芦荟（五钱）　胡黄连　当归　芍药　川芎　芜荑（各一两）　木香　甘草（各三钱）　龙胆草（七钱，酒浸炒焦）
上为末，米粥糊丸如麻子仁大。每服一钱或一钱五分，开水送下。
金蝉脱甲酒　治杨梅疮，不拘新久轻重皆效。
好酒五斤，用大虾蚂一个浸酒，封瓶口，煮二支香时取起，待次日随量之大小，以醉为度。冬夏盖暖，出汗为效。存酒次日只服量之一半，酒尽疮愈。
又治杨梅结毒，筋骨疼痛，诸药不效者更妙。服酒后，避风七日，忌一切发物及房事，百日则断根矣。
疥疮　有大小不作脓者，多属风热，有肥大灌脓者，多属湿热。俱用麻黄膏搽之，十日可愈。而不隐疮，仍多服金银花为妙，更有天泡疮，肿起白泡，小者如绿豆大，大者如蚕豆大，连片而生，或生头顶，或生耳前后，宜用黄柏散敷之，立瘥。
治湿窝疮癣
荆木烧，取汁，日涂之。
治头上癞疮
芙蓉根皮为末，香油调敷，先以松花柳枝煎汤洗之。
治黄水脓疮
木槿子烧，存性，猪骨髓调涂之。
治下部生疮已决洞者
牡丹末汤服方寸匕，每日三次服之。方寸匕即一调羹之多也。
治走皮疮　满颊满顶，浸淫湿烂，延及两耳，痒而出水，发歇不定。
用凌霄花并叶煎汤，日日洗之。
治头疮不瘥
菖蒲末油调敷之，日夜每服各二次。
治遍身生疮　痛而不痒，手足尤甚。黏著衣被不得睡。
用菖蒲三斗，晒乾为末，铺席上卧，仍以被覆之。数日其疮如失，每以治人应手神效。
治疮不收口
芭蕉根取汁抹之，良。
治杨梅疮癣
水萍煎汁浸洗，半日数日一作。
治多年恶疮及蛇螫肿痛
蒲公英捣烂贴之。
治疖子初起
葛蔓烧灰，水调敷。
治大小疮毒方
採冬青树叶，不拘多寡，入倾过银子大银罐内，用酽醋煮透，捣烂，留疮口，圈敷四围，一日三换，随圈随小，或消或穿即愈，此方系成都尹袁封君口授，极妙。
治疥疮经验良方　（汤四兄名璋试验乙丑四月二十日传）
油核桃（一个，去壳）　大枫子　花椒
三味捣泥如丸，用布包，擦患处神效。
治杨梅疮第一方
土茯苓一味，每用四两煎汤，当茶，任意饮之自愈。
治胬肉瘀突
用南硼砂黄色者一钱，冰片少许，研末，灯草蘸点之。
治蛇缠方　疮在腰间周围一道。
用头发灰、驴粪、墙上青苔各等分，为末，香油调揸。
又串蛇丹　先于七寸处灯火三灸，用苋菜根烧灰，存性，麻油调搽。
治白蛇缠方
白枯螺狮壳七个，轻粉一分，杏仁七个，又用水中浸久的杉木皮一块，烧灰二钱，将轻粉、杏仁共研一处，为末，入螺蛳壳内，外用黄泥包固，以炭火煅之，存性，去泥，研末，入杉木灰搅匀，入冰片七八釐，先用甘草汤洗净，以此药敷之即愈。
又方：用柿漆水敷上，四围以银朱笔点之。
治黄水疮
红蓖麻仁（五钱）　松香（五钱）
同研烂，纸捲成筒，火上点著，流下油来，搓疮上即愈。
治黄水湿疮
用真柏油熬稠，揸之立效。
治顽疮奇方
取肥皂一子者，去子，将头发三钱搓成小团，入肥皂内，用纸包数层，黄泥封固。火煅存性，研末，猪油调揸即愈，（上方治秃疮亦神效）
治大人小儿遍身风痒
苦参（一两）　生甘草（一两）　皮硝（五钱）
煎水洗之。
治浑身风痒
用凌霄花为末，酒服一钱。
治痱子
苦参（四两）　大菖蒲（二两）
水五杯瓢，煎数滚，添冷水二瓢，加入公猪胆四五个，淋洗二三次即愈。
扑痱子法
绿豆粉（一两）　滑石（五钱）　轻粉（二钱）
共为细末，以软绢蘸药，扑于患处。
消风散　治痱子，治风湿浸淫血脉，致生疮疥，搔痒不绝，及大人、小儿风热瘾证，遍身云片斑点，乍有乍无。
当归　生地　防风　蝉退　知母　苦参　胡麻　荆芥　苍术（炒）　牛蒡子　石膏（煅，各一钱）　生甘草　木通（各五分）
水二锺，煎八分，食远服。
治肾囊风　肾子肿大，一名绣球风。
鸡蛋煮熟，去白留黄，炒枯出油。再用老杉木烧灰存性，调油搽之。
又方：荷叶煮汤洗之，加吴萸更妙。
治下疳阴痒
生甘草煎汤熏洗，用海螵蛸末揸之。
又方：鳖甲为末，鸡子清调敷。
治肾子烂出
老杉木烧灰存性，苏叶各等分，为细末，敷上，仍以苏叶包之。
治阴头生疮
白蜜调生甘草末，涂之即愈。
治肾囊风
地骨皮（二两）　吴茱萸（一两）
煎汤洗之。
又方：以热水热洗，用老茄根烧烟燻之二三次即愈。
治下疳
用益母草煎汤温洗，再以黄柏末、胡燕窠内土研细，各等分，敷之。
治下疳疮
用青靛花五分，珍珠一钱，豆腐内煮过，研细，真轻粉一两，共研千遍如飞尘，收贮。每用少许揸患处，如腐烂疼痛，用甘草水洗净，猪脊髓调揸。
治伤手疮
黑豆熬水，常常洗之即愈。
治诸般疮口方
木通　生甘草　防风　花椒
煎水洗之，上生肌散。
治翻花疮
此疮肉如饭粒，破之血出，随生反出。
苍耳叶捣汁服三合，并日涂二次。
治多年恶疮
陈石灰研细，鸡子清调成块，煅过，再研，姜汁调敷。
治一切热疖
芙蓉叶、菊花叶同煎水频洗，或捣烂敷之。
治腹内生疮　在肠胃不可医治者。
取皂角刺不拘多少，好酒一碗，煎至七分温服。其脓血俱从小便中出来。
治疳疮
轻粉（五钱）　官粉（三分）　冰片（一分）　土墙上白螺壳（去土火煅，研末，五钱）
和匀，以米泔水洗净，揸上即愈。
又方：嫩儿茶为末，淘米水洗患处，敷之立效。
治阴子肿如水晶阴汗潮湿
灶心土三升研碎，砂锅内炒极热，加川椒、小茴香于上，将阴囊放在上面，冷则再热，三次即愈。内服除湿汤。
治面上生黑点如芥者
鹿角烧灰，猪油调揸。
泥金膏　治大人、小儿一切无名肿毒，坚硬焮赤，诸般丹火，湿烂腐臭之症。
阴地上蚯蚓粪（三钱）　熟皮硝（一钱五分）
共为末，新汲水浓调，厚敷患处，干即换之，再加槟榔末、官粉、轻粉、龙骨少许，掺上即愈。
治疮锁口
用木耳焙黄为末，香油调揸，其疮即红。
又方：疮不收口，用白蜡一两，冰片二分研匀，深者填入即愈。
生肌红玉膏　治一切疮不收口。
黄丹（炒，二钱）　白矾（二钱，煅）　石膏（三钱，煅）
为末掺之。
顽疮收口方
儿茶（一钱）　轻粉（五分）　滑石（五分）　冰片（五釐）　白龙骨（一钱，煅）
共为末，用清茶洗疮口，敷药末即愈。
治疮成管方
用大蒜梗烧灰存性，搽患处其管即消。
生肌敛口方
没药（炒去油）　乳香（炒去油）　血竭　儿茶（各三钱）　冰片　珍珠（各一钱）
研末，揸上甚效。
治恶疮脓水不干
用黄蜀葵花，煎汤服之。
治多年恶疮不瘥及翻花疮
用马齿苋菜捣烂敷上即愈。
治疮疖久不收口
白木槿花煅过存性，为末，掺上神效。
治疮疖痈疽不收口
用鳖甲烧灰存性，掺之，立效。
治艾灸火疮不收口
用瓦松阴乾为末，先以槐条、葱白煎汤洗之，然后以药揸之即效。
治臁疮
柿叶烧灰存性，同川椒为末，揸患处神效。
治男女久远臁疮
白占（一两）　松香（五钱）　铅粉（五钱）
真麻油熬化，用棉纸十层，共为一帖，入油内蘸之，先用苦茶将疮洗净，将膏照疮大小帖上，每一日去贴肉一层，十日十层，去完即愈。
臁疮
杏仁去皮尖，纸压去油，取霜五钱，轻粉五分和匀，以绢包好，三四日效。朽臭者，以龟版醋炙黄，火煅，存性，加轻粉、麝香少许和匀，再以葱汤洗净，搽敷之。不合口，以血竭为末敷之。注脚臁疮，以干马齿苋研细末，蜜调敷之。
治臁疮极效方
松香（一个，火上化开，倾入水中取起）　乳香　血竭（各三钱）
共为末，香油调摊，隔纸膏贴上，针扎数十孔在膏上，三日一换，贴时先用米泔温水洗净。
治臁疮
用多年捻舡缝的石灰，如无以古庙壁多年者亦可。研细为末，同桐油调和，不稀不稠，先将疮口用米泔温水洗净，拭乾，将药敷匀，有孔亦填些于内，覆以油纸，再用绢帛缚扎其上，一日换药三次。
治一切疥癞
大枫子肉（二两）　枯白矾（二两）　轻粉（一两）　柏油（六两）
溶化，和匀揸之。（柏油即桊油）
治乾湿疥癞并脓窠黄水疮　作痒作痛者。
大枫子肉（二两）　枯白矾（四两）　樟脑（三钱）　蛇脱（烧存性，五分）　露蜂房（烧存性，五分）
共为末，入柏油四两，水银五钱，同研成膏，揸之极效。（柏由即桊油）
治人马疥癞小儿头疮
鸽子粪炒研，调醋敷之。
治脓窠疮　黄水流处成疮，搔痒不止，效方。
官粉（一两，炒黑，放在地上出气）　冰片（三分）
共研末，揸之。
治脓窠疥癞疮方
地肤草子八两煎汤，频洗渐愈。
熏疥方
朱砂　雄黄　银朱（各三分，臼研）　大枫子　木鳖子（各三个）
大枫、木鳖先捣碎，入三味拌匀，外以干艾铺捲成筒，约长二寸许足矣。熏时将遍身疥痂抓破熏之始效。后五六日，复熏一筒，无不悉愈。

癣疥  ***************************
癣音鲜，干疡。释名，癣从也。浸淫移从处日广也。故青徐谓癣为从也。方书刘禹锡言芦荟一两，炙甘草伴之，温浆，先洗癣，傅之立瘥。
又，硫黄一两，醋数碗，频添，煮乾，刮癣擦上效。
擦癣良方
灯草缚成把，擦摩极痒时，虫从草出，浮水可见，十馀次则能断根。
香疥药　治风癣疮、黄水疮、疥疮、牛皮癣疮。
轻粉　水银　樟脑（各二钱）　大枫子（去壳）　川椒（各四十九粒）　柏油烛（一对）　杏仁（少许）
上为细末，疥用绢包裹疮上熨。黄水疮掺上此药，功效如神。（柏油即桊油也）
专治癣疥神验
南星（一钱）　陀僧（一钱）　青丁（一钱）　芷白（一钱五分）　铜绿（一钱）　生矾（一钱）　铁粉（一钱）
共研末，仙醋调敷。
治诸癣疥顽疮灵验方
油核桃　大枫子　樟脑　水银
上四色研匀，擦之，此治有虫者大效。一凡无虫，而忽尔生疮肿痛，或湿烂者，但以柏油搽之即可愈。（详景岳外科）
治年久顽癣及牛皮癣
红粉霜（五分）　明矾　木槿　杏仁（各一钱）　陀参（三钱）
共为末，口津调搽。一日三次，三日全愈。
癣疮蔓延
用决明子一两为末，入水银、轻粉少许，研不见星，擦破上药，立瘥。神效。
一扫散　治癣疥（全书外科）。
防风　荆芥　苦参　地骨皮　薄荷（等分）　生甘草（减半）
共为末，蜜水调，服二钱。或炼蜜丸桐子大。每服五七十丸，食远茶汤送下。
蛇床子散　治一切风癣疥癫，搔癣，搔疮，脓水淋漓。
蛇床子　独活　苦参　防风　荆芥（各二钱）　枯矾　铜绿（各一两，二味另为末）
共为末，麻油调搽。
专治癣疮神验方
先将癣疮用穿山甲抓破，用密陀僧二钱为末，硫黄二钱，水银调白蜜，共四味涂患处。二三次全愈。
专治脸面上癣经验方
川槿皮（红者真，白者假），用好仙醋磨浓，涂患处，三周夜即痊。
顽癣　乃湿热凝聚，虫行皮中，有顽厚坚硬者，俗称牛皮癣是也。宜百部膏搽之。
百部膏
百部　白藓皮　蓖麻子（去壳）　鹤蝨　黄柏　当归　生地（各一两）　黄蜡（二两）　明雄黄末（五钱）　麻油（八两）
先将百部等七味，入油熬枯，滤去渣。复将油熬至滴水成珠，再下黄蜡。试水中不散为度，端起锅来，将雄黄末和入，候稍冷，倾入磁缸中收贮，退火听用。
治牛皮风癣
川槿皮（一两）　大枫子仁（十五个）　半夏（五钱，锉）
河水、井水各一碗，浸露七宿，入轻粉一钱水中，秃笔扫涂，覆以青衣，数日有臭涎出妙，忌浴澡，夏月用尤妙。
治头面钱癣
槿树皮为末，醋重汤炖如胶，敷之。
治癣疮有虫
川槿皮煎，入肥皂，浸水频搽，或以槿皮浸汁，磨雄黄尤妙。
治疥癣风疮作痒
蒺藜苗煎汤洗。
治癣疮作痒
酸母草擦之，数次愈。
治各样癣
土蒺藜连根带叶，捣烂，熬水荡洗即愈。
治癣方
皂矾不拘多少，炒极干为末，猪胆调敷，妙不可言。
又方，用多年油竹灯挂一个，火上烤出油汁，如胶者良。另将五倍子去虫，炒研为末，二味和一处，用陈醋火上温热，和匀揸之，甚效。
又方，生面上如钱大，爪之有白屑，用绿豆捣碎，将纸蒙碗，针刺多孔，将豆放纸上，以木炭火一块烧豆，候豆灼尽，纸将焦，即去豆揭纸，碗中有水，取涂三五次愈。
治鹅掌癣
手掌指层层剥皮，血肉外露，用豆腐沫热洗极效。
又方，用生桐油揸患处，烧松毛烟燻之即愈。
治癣验方
大露蜂房不拘多少，以生白矾填入孔内，用破罐底盛之，仰口朝上，用炭火煅，令白矾化尽为度。取出研末，揸癣上，一二次即除根不发。
治各种癣疮方
用新鲜羊蹄叶不拘多少，捣烂，加川椒、白糖，并食盐少许，以布共包之，浸好陈醋内半日，取布包揸癣，三日即愈。
治癣
用马牙硝化水揸之，甚效。
治癣疥脓窠方
苦参（一两）　川椒（三钱）
煎水洗之。
治癣方
地肤草二三钱，再加朴硝三钱，川椒二钱，煎汤频洗，取效。再用地肤草煎汤饮之，一月除根。
治牛皮风癣　第一经验方。凡患此癣，多在颈项，痒不可忍，越抓越大，沿成一片。
用新棉花扯成如纸薄一层，量皮癣宽大，将花铺贴，用纸捻然火，向花上一点，倾刻燃尽，当即止痒，而且并不焦痛，不须用药，极简易，极效验，只须一次全愈。倘次年再发，照治一回，永绝根株，是余所亲验也。（画村识）

痔漏  ***************************
痔音池，去声，痔后病。增韵：隐疮。《庄子》：痔且漏，又：舐痔得车。苏轼诵曰：旧苦痔。道士教吾去滋味，绝熏血，以清净胜之。痔有虫，馆于吾后，滋味熏血，既以自养，亦以养虫。自今日以往，旦夕食淡面四两，犹复念食，则以胡麻、茯苓面足之，不吃一物，主人枯藁客自弃去。
沽痔疮肿痛
用蛇床子煎汤熏洗。
又方：皮硝二两泡水熏洗，以棉花絮润之，即愈。
又方：用核桃壳煅炭研末二钱，白蜜拌，清晨空心吃四十九日，可以断根，永不再发。（此方系湖州府李先生亲验传之）
治痔疮神验方
硷卤一碗，清水二碗，白矾一大块，同煎热，以矾洋为度，乘热倾盆，坐熏患处，略温频频洗之，二次愈。
又经验方：枸杞子根一握，陈酒煎，或水当茶饮，不间断，三月其痔自愈。但性甚凉，故识者惜其不能生育也。（此方传自杭城沉大荣）
治内痔脱出
鳖头一个阴乾，微煅为末，冰片末少许，好麻油调，敷患处，自能进去矣。
治痔神方
真熊胆　冰片　田螺汁
上三味，调涂痔上甚良。从来痔不能脱体，惟此方用之，即百药不效者，俱能平安。屡试屡验。（昔御史传此方，惜失其姓名）
又方：鱼醒草一大为君，野木连七个（陈年经霜雪者佳），槐米五钱，生甘草二钱，白矾一钱，清水煎好，盛小口磁瓶，正对肛门，乘热熏后，并将原水洗用，内服补中益气汤更妙。
治痔脱出经验方
田螺一枚，入冰片一分，化水涂患处，多食雪梨，不必服药，蛇床子煎汤熏洗。
又以都中鹅毛眼药，敷患处妙。
治痔疮经验四方　（连后丸方，共五方，嘉庆四年正月二十八日，江宁曹茶村传于都门虎坊桥京斋）
第一方，服一剂。荆芥穗一钱五分，葛花二钱，地榆一钱，归身一钱，生地（酒洗）一钱，火麻仁（炒去壳研细）一钱，甘草一钱五分，柴胡一钱五分，炙玉竹一钱四分，广陈皮八分，熟军四钱，升麻（蜜炙）六分，加生姜三片，水二碗，煎八分服。
第二方，服二剂。归身四钱，郁李仁（去皮炒研，去油）一钱，地榆一钱五分，生地一钱五分，炙党参一钱，云苓一钱五分，广皮一钱，火麻仁（去壳炒研）一钱，大熟地二钱，炙甘草一钱，蜜升麻八分，柴胡九分，姜一片，黑枣二枚，清水煎服。
第三方，服二剂。火麻仁（蜜炙）一钱，升麻（蜜炙）九分，归身一钱，嫩黄耆（蜜炙）一钱，炙党参一钱，炙术一钱五分，炙甘草一钱，洪柴胡九分，广皮九分，白芷五分，郁李仁（去壳，炒）一钱五分，枯芩（炒）一钱五分，姜一片，黑枣二枚，清水煎服。
第四方，服二剂。炙党参一钱五分，大熟地二钱，炙黄耆一钱五分，归身（酒洗）二钱，炙火麻仁（研）一钱，枸杞一钱，蜜升麻一钱五分，炙术一钱五分，洪柴胡一钱三分，广皮一钱，炙甘草一钱四分，白芷九分，郁李仁（炒去壳，研）一钱五分，姜一片，黑枣二枚，清水煎服。如血未净，加地榆一钱，再服二剂。
痔疮痊愈后，服丸药，永不再发，丸药方开后。
治痔丸药方：炙黄耆二两（焙乾），炙党参三两（黄酒化和丸），真阿胶（葛粉炒成珠，研）三两，甘枸杞四两（蒸杵），当归身（酒炒，研）三两，大熟地八两（焙乾），生地三两（焙乾），薏苡仁（炒）二两，肉苁蓉（清水洗去盐，焙乾）二两，蜜升麻八钱（焙），广陈皮一两（炒），上肉桂一两（刮去粗皮，研），云苓三两（入乳蒸杵），杭白芍（酒炒）六钱，辽五味子一两（焙）。
上药如法泡制，研细，加炼蜜为丸，如桐子大，或弹子大，每早空心姜枣煎汤，送下三钱。
治偷粪老鼠方
石眼树叶煎汤服数次即愈。其叶比冬青树叶略长，至冬则红。
治痔血肠风方
大甘草（一两）　净银花（一两）
二味晒乾为末，不见火气，炼蜜为丸，清晨每服四五钱，能除根，效。或半料亦可。
治痔方（火气下降故也）
烂茶叶滤，燥作圆团，塞患处，调换屡次即愈。
治痔疮
熊胆涂之，仙效。
又方，田螺一个，铜青、麝香、冰片各末五釐入螺内，取水涂愈。
痔漏：旱莲草一把连根洗，捣烂，滚酒冲汁服立愈。
治痔油药
酥合油　熊胆（各五分）　头生鸡蛋（二个，用清煎油）
三味匀和，敷之神效。
痔疮肿痛
紫荆皮五钱，新水煎，食前服。
治痔疮肿痛
槿根煎汤，先熏后洗。
治大肠脱肛
槿皮或叶煎汤熏洗后，以白矾、五倍末敷之。
虎耳草阴乾，置桶中，烧烟燻痔疮肿痛。
治痔疮风肿作痛
柴胡煎汤洗即消。
治漏疮
用苦参煎汤，频洗最效。
治五种肠风泻血痔症
槐角（一两）　地榆（五钱）　当归（酒煮，五钱）　防风（五钱）　黄芩（酒炒，五钱）　枳壳（五钱，炒）
酒糊为丸桐子大，每服五十丸。
治痔肿痛立效
白鹅胆二三个取汁，入熊胆二分，冰片少许，研匀，入磁器密封，临用以手指蘸药，揸之，甚效。
治痔漏
象牙屑二斤为末，每早用熟鸡子三个，将牙末和吃，或入稀粥内吃亦可，服尽一料自愈。
治痔疮神方　脱管生肌。
用立秋后马齿苋三十斤取汁，熬膏，用槐角三斤焙为末，和入膏内，每服三钱，空心滚水下。
治漏方
象皮五钱，人乳浸一宿，瓦上炙脆，存性，不可太焦，研为末，用荔枝七个，瓦上焙，存性，不可太过，共为末，每日早晨服一钱。
治偷粪鼠
槐角（三钱）　枳壳（炒，三钱）　黄芩（二钱）　生地（二钱）　川连（一钱五分）　川山甲（炒，一钱）　蒲黄（一钱）　殭蚕（一钱）
分作二帖煎服。
治痔漏极效方
贵州地方产一草，俗名炒米柴，煎汤洗痔漏甚效，与别药不同。
治痔疮初起
用马齿苋不拘鲜干，煮熟食之，以汤熏洗亦可。
治内痔不出
草乌为末，津调，点肛门痔即反出，乃用药敷治。
治痔
五月五日採夏枯草，煎浓汤洗。

犬伤  ***************************
治狗咬伤
以杏仁一味细嚼，盦患处，能制狗毒，兼可毒狗，消狗肉积，又能制锡毒。
又方，用马钱子一个，切作两片，一片火煅，存性，一片切碎焙燥，共研细末，调过灯油，搽伤处极效。试验。
治疯狗咬伤
用槐树白皮一块安伤处，再以白面作圈围之，内以人粪填满，盖槐皮一块，用大艾灸之，十四五壮，候热透，身上出汗即愈。
治狗咬方
用白蚯蚓泥和水研敷。
治癫狗伤
乘毒未发，用斑蝥七个，去头足翅净，用鸡蛋二枚同蒸，去斑蝥，淡食鸡蛋，于小便内取下血块，痛胀不解则血块未净，仍再食，块尽乃止。
又法：用斑蝥同米炒，俟米老黄，去斑蝥，将米研末，蒸鸡蛋食如前法，血块下尽为度。
疯犬咬
用明雄黄末五钱，杏仁去皮尖一百粒炒研，每服二钱，虎骨煎酒送下，服尽必愈。外并用此敷患处。毒蛇、蜈蚣咬，用明雄黄细末，同蒜捣烂敷之，内服白芷护心散。
白芷护心散
白芷（一两）　明乳香（三钱）　明雄黄（五钱）　甘草（五钱，炙）
共为细末，每服四钱，清酒调下。
治犬咬
用屋游草为末，按之即止。
猘犬咬伤
紫荆皮、砂糖调涂。留口退肿，口中仍嚼咽杏仁，去毒。
治疯犬伤（林氏验方）
用李子树根捣烂，冲酒服神效。

杂治  ***************************
治狐臭方验过
枯矾　蛤粉　樟脑　真麝　冰片
共为末，和糯米作饼夹之，臭随饼出，永不再发。但所夹之饼，须埋在土内，勿令触人。
又方：胆矾（四分）　轻粉（一分）　陀僧（一钱）
共为细末，以手蘸津唾，擦患处，良。
又方：用实心面包子出笼时，一切两边，急以密陀僧末渗上，乘热夹之，一二次即愈。
洗油方
以水一碗，用右手中指对水写江淮河滩洗油法七字，洗之即去。
治小儿遗尿
夜煎甘草头汤服之即止。
又：小儿尿床，茯苓、茯神、益智末服，或补骨脂为末，夜服。
又妇人遗尿
白薇、白芍为末，酒服。产后遗尿，鸡屎白烧灰酒服。
治路途心痛
用橘皮嚼服甚良。
治心腹冷痛
用酒吞胡椒三七粒。
治酒毒至死方
以黑大豆二升，煎汁饮愈。
洗砚方
以砻糖灰洗，擦去垢墨，不坏砚石。又莲蓬壳擦洗良。
合印色方
朱砂（七钱，水飞过）　蓖麻油（一钱）
二共研千遍后，加净白蕲艾肉四分，共拌均，鲜红已极。
又顶好印色方
漂净银朱（一两）　漂净朱砂（二钱）　艾绒（五分）　制蓖麻油（二钱五分）
同两朱，共研一万遍，研后入艾绒拌匀，鲜明已极。
治臭虫方
用白芷、香草、广皮、木瓜各一钱，麝香一分，共为细末，用纸包成数个，放于床内四隅即去矣。
治臭虫
硫黄数钱，为末，棉花子烧烟燻之二三次即去矣。
治龟头生疮方
用蜜炙甘草末，频涂即愈。
治阴蝨作痒方
用白果仁嚼细，频擦即效。
治粉刺雀斑黑点神效方
白丁香（一钱，麻雀粪也）　三奈（二钱）　甘松（二钱）　白附子（二钱，竹节者佳）　密陀僧（一钱）　杏仁（一钱）　猪胰子（五钱）　干桂花（二钱）　玫瑰屑（二钱）
共为细末，再用肥皂（去核边净肉）半斤和捣，加绿豆粉、白蜜为丸，日用洗面神验。
神仙充肠丹
芝麻（一升）　红枣（一升）　糯米（一升）
为末，蜜丸弹子大，每服一丸，水下。可免一日之飢。
又方：上白糖一斤四两，猪板油一斤四两，糯米粉（炒熟）升半，搅匀，每日清晨服一茶锺，价廉功省，滋养非常。
治黄发方
紫草　零陵香　鹿角菜　五倍子（各等分）
浸好菜油，或茶油搽头极好。
治漆疮方
用乾荷叶一个，水一斗，煮五升，洗之甚效。
又，蟹黄涂之。
又，花椒水洗亦妙。
又，陈年茄干煎汤洗患处，数次立效。
又，神方外涂三白散：铅粉一两。轻粉五钱，石膏（煅）三钱，共末，研匀，韭菜汁调敷纸盖，如无韭菜汁，凉水调亦可。
内服化斑解毒汤
升麻　石膏　连翘（去心）　牛蒡子（炒研）　人中黄　黄连　知母　黑参（各一钱）　竹叶（二十片）
水二锺，煎八分服。忌浴热水，戒油腻厚味发物，或用神麴研为末，生蟹黄调，涂患处尤效。或以老杉木片煎汤洗之良。
收蚊子法
南无佛，南无普，庵老和尚佛，众僧无烦恼。收本师寄在千丈金井，寄在万丈金井，一更安吾眠，二更安吾眠，三更安吾眠，四更安吾眠，五更后放汝出群游。
用青草四根，排一井字，以剑诀虚向井字内，写一佛字五更放蚊哯。昨日归家唸佛，今朝送归。
治冻疮（名橄榄散）
橄榄核烧灰存性，研末，加轻粉少许，香油调搽，神效。
独胜膏：于六月初六、十六、二十六，用独蒜杵烂，日中晒热，涂于冻发之处，即于日中晒乾，忌患处著水。（出《御纂金鉴·外科心法要诀》。橄榄即青果也）
乌须神方
水银（一钱）　石灰（五分）　绿豆粉（一钱）　铅粉（一钱）
为细末，茶调搽。青菜叶包过一夜即黑，先宜皂角煎水洗须净，才揸。
宝带围腰
艾绒（八分）　生附子（一个，切片，焙乾为末）　上肉桂（五钱）　麝香（一钱）　沉香（二钱）　公丁香（二钱）　檀香（二钱）　川椒（一钱）　甘遂（二钱）　甘松（二钱）　北细辛（一钱）　三奈（一钱）　白芷（一钱）
共为细末，听用。暖脐用大红绢，或红布加丝绵，绵上细铺药末，不致走动，密线缝之，围腰甚效。
洗墨字法
用西瓜结成半熟时，取一个约重三斤以外者蒂边开一孔，入官硼砂二钱五分，砒二钱五分，真硇砂四钱，共为细末，入瓜孔内，悬一七日，皮外自出霜，以鹅毛扫下，又俟七日，收扫密贮，用时先将清水湿字，以药末蘸上待乾，用鹅毛扫净，纸白如新。
洗朱字法
用黄瓜一条，蒂边开孔，入硼砂一味，如前法取霜用之，即去。
治眉毛落者
以生半夏擦之即生。
治射工伤
射工，即树间杂毛虫也。又名瓦刺虫，人触著则能放毛射人。初痒，次痛，势如火燎，久则外痒内痛，骨肉皆烂，诸药罔效，用豆豉清油捣敷痛痒之处，少时则毛出可见，去豆豉用白芷煎汤洗之，如肉已烂，用海螵蛸末掺之即愈。（方出《御纂金鉴·外科心法要诀》）
治蚯蚓伤（蚯蚓咬伤即受蚯蚓之毒，令人眉髯皆落，状如大麻疯，但夜则蚓鸣于体中为异耳，急须洗之）
用盐汤频频洗之，其毒自去。
竹木刺入肉
诸刺入肉，外伤之证也。软浅者以针拔出，硬深者，捣蝼蛄涂之。少时即出，如刺已出，而仍作痛者，再以蝼蛄涂之，即愈。或捣蓖麻遏之，即出。
蜈蚣咬伤
取鸡倒挂，少时以手蘸鸡口内涎沫，搽伤处，其痛立止。甚者生鸡血乘热饮之，立效。
蠼螋伤
一名多脚虫，藏于壁间，以尿射人。若误中其毒，须急急以盐汤绵湿疮上，数换即消。甚则毒延遍身，搔痒不休，用明雄黄、白矾各等分为末，茶清调化，鹅翎蘸扫患处，痒痛自止，甚效。
人咬伤
于咬后，即用童便洗之，大粪涂之，肿溃时，人中黄熬汤时洗，较诸治尤觉神效。
蛇咬伤
凡被蛇咬伤者，即时饮好醋一二碗，使气不随血走以绳扎伤处两头。若昏困，宜用五灵脂五钱，雄黄一钱五分，共为末，酒调一钱灌之，少时咬处出黄水，水尽则肿消，以雄黄末掺之，口合而愈。（以上俱出《御纂医宗金鉴·外科》）
芣苢散（长生略）
五日，採车前子阴乾为末，酒下。久服轻身，能跳越岸谷，耐老长生。车前，一名芣苢。
莴苣窠（月令）
五日收莴苣菜或叶，置橱柜内，不生蛀虫，置毛衣内亦可。
急救方　治一切风证。（名曰苍耳酝）
以五日午时採苍耳心叶，酿酝饮之，大效。
蚊香
五日收藏浮萍，干为末，和雄黄作纸缠香焚之，辟蚊效。
蚕蛾散（集验方）
五日取晚蚕蛾，入竹筒，塞之自死，干，遇竹木等刺入肉，以此研末，津涂，立出。
熨斗枣（月令）
五日以熨斗烧一枣于床下，辟蚤。
咒灯草（月令）
五月五日午时，将灯草浸油内，望太阳咒曰：天上金鸡啄，蚊子脑髓液，念七遍，吸太阳气，吹于灯草上，夜点灯草，蚊即远去。
伏翼香（本草）
五日取伏翼倒悬，晒乾，和桂熏陆香为末，烧之，蚊悉飞避。
向空扇（事亲书）
五日五更使一人堂中向空扇，一人问云：扇甚的？答云：扇蚊子。凡七问七答，乃已。则一夏竟无蚊子。
夜合枕（津逮秘书）
杜羔妻赵氏，每岁五日午时，取夜合花（即合欢花），置枕中，羔稍不乐，辄取少许入酒，令婢送饮，羔即欢然，当时妇人争效之。
蟾墨（广义）
五月午时取癞蛤蟆，将墨一块，噙其口内，埋于天牢上（七七日）。取墨收藏，动用有灵。入搽小儿口疮，及写符治疟止毒之类皆效。
又，夏将此墨涂葫芦形于壁，则蚊皆聚于内，不蛰人。至早拂去，夜复聚集。
乌须试验神方（此方系山阴水澄巷刘雍言传）
五倍子（一钱，用手折碎，分大小各一堆，各瓦焙，以黄黑色为度，否则大小同炒，即枯不枯之别）　胆矾（二分，出云南者佳）　青盐（三分）　榆面（三分）
上研极细末，以浓茶汁调稠。用时以重汤炖，须荆川纸封口，卧时上药，先将皂角水洗净须垢，然后敷之。即用绢帕包之，次早以水洗，无碍。每十日一搽，须亦不脆光明异常。
整骨麻药
此药开取箭头，服之不痛。（出《御纂金鉴》）
麻黄　胡茄子　姜黄　川乌　草乌（各等分）　闹羊花（倍用）
上六味，共为末，每服五分，茶酒任下。欲解用甘草煎汤服之，即苏。
外敷麻药
此药敷于毒上，麻木任割不痛。
川乌尖（五钱）　草乌尖（五钱）　蟾酥（四钱）　胡椒（一两）　生南星（五钱）　生半夏（五钱）
一方，加荜茇五钱。一方，加细辛一两。
上为末，用烧酒调敷。
狐腋气　治阴汗鵶臭，两腋下臭，不可与人同行。
枯白矾　密陀僧　黄丹（各一钱五分）　麝香（五分）
上于乳钵内研细，以醋于手心内调药，搽腋下。经两时许即香，白芷煎汤洗之，一日用一次。
又治腋气神效方
密陀僧（四两）　枯白矾（二两）　轻粉（三钱）
上为细末，频擦两腋，擦至半月见效。半年全愈。经验。
又腋气方（俱出《景岳全书》）
用热蒸饼一枚，掰作两片，掺密陀僧细末一钱许，急挟在腋下，略睡少时，候冷弃之，如一腋有病，只用一半，叶元方平生苦，此疾至绍兴得此，用之一次遂绝根。
燥囊牡蛎散　治阴囊湿痒，搔之则汁水流珠，用此极效。（出《景岳全书》）
牡蛎（醋煅，一两）　雄黄（一钱）　枯矾　硫黄　苦参　蛇床子（各二钱）
上为细末，先用苍术、椒、盐煎汤洗湿处，后用此药掺之。
解砒毒
凡中砒毒者，其人烦躁如狂，心腹绞痛，头眩呕吐，面色青黑，四肢逆冷，六脉洪数，饮食中得者为易愈。若空心酒醋服者难救。
以地浆水频服，若吐出，又服。所谓洗净腹中毒，全凭地上浆是也。（其法掘地成坑，以水灌注搅成混水饮之，渭之地浆）
又方，解砒毒最良，此为第一。用生绿豆半升，擂粉，入新汲水搅和去渣，取汁饮之。
又用鲜羊血、鸭血饮之皆可解。
一方，用甘草汁同蓝汁，饮之即愈。
解盐卤毒（详《景岳全书》）
凡妇女有服盐卤垂危者，急取活鸭，或鸡斩去头，将头塞口中，以热血灌之可解。若卤多者，必数只方足尽收其卤毒。
治冻疮经验方（试验）
以蚕豆叶煎水，乘热频频洗患处，二次立愈。
治骨节酸风痛及伤折
以老生姜捣烂，和烧酒涂患处效。或加葱白同捣更妙。
治恶血奔心不省人事
以地龙竹刀理去肚泥，和童便灌服，良。
治臭虫法
以松蒲（开口者良，即松果儿）置床四隅，虫闻香则尽入，入则可捉，久之绝根。
绝皮货蛀虫
以大张菸叶晒燥，铺入皮货内，用新染蓝布袱紧包裹，切勿透风受潮。
又方，以樟冰纸包，多多益善，放于毡袋，以及皮毛内甚良。
治鬼魅魇人法
降香末（一钱）　麝香末（三分）　朱砂末（三分）　雄黄末（二分）　皂角末（一钱）　艾揉（五钱）
上药用草纸包为长筒，用瓦二块，封在内点火，留一头出烟，放在病人床上床下，则梦魇鬼怪俱除，却忌妇人鸡犬四眼。
治蛇伤
先以绳扎伤处，酒调下白芷末五钱。（种白芷能辟蛇）
接纸法（盖楮皮可为纸也）
以楮树皮捣汁，和白芨飞面调糊，接纸永不解脱。
治酸酒法
每酒一罈，用甘草一两，官桂五钱，砂仁五钱，研碎，入酒封固，三五日酸味即去。
又法：每坛用铅一片，令炙热，投入酒内，封固一日，酸味即去。
昔有童子误吞钓钩　妄将钩线一顿，钩已穿入喉管，片时项如斗大，呼吸不调，名医无法，命在垂危。其祖母年高唸经，遂将佛珠挂头上，只有朝天哀求。适徐笠山先生经过此处，询其故，妪以实告。徐先生云：你将佛珠与我，我自能治，妪果与，徐即将佛珠绳顿断，接著钩线，渐渐将珠挨进，直至喉管，轻轻将珠向内一推，其钩已脱出在珠上，紧紧执著珠绳抽出，即便安然无恙。
又群儿戏耍　一儿以头发系一儿龟头，少时气闭，肾即肿大，不能施尿，诸医束手，无法解所繫发，正危急间，一老人教以将小儿生冷水中泡之，未几肾缩小，去发愈。
治四日煽神验方
黑枣（三斤）　伏姜（三两，捣碎）
二味浸老陈酒，重汤炖熟，每日清晨温服。一料即愈，永不再发。
又阴疮方
番木鳖（去油）　枳壳　栀子（各一钱）　真好蝉酥（二分）
共为细末，用松萝茶调敷。
男子斫丧气脱而死　急灸关元穴百壮，始能甦醒，内服三建汤。
附子　天雄（并泡等分）　川乌（各一钱三分三釐）
三味共姜煮，每服四钱，生姜十片，水一碗，煎六分灌下。
脐下一寸五分为气海，二寸为石关，三寸为关元，皆可灸也。
治酒膈百药不效方
粳米蒸糕二块，用陈酒浸，饭锅上蒸七次，晒七次，露七次，半用猛火煅透，存性，半用微火略煅，共为细末，陈老酒送服。神验。
暑天制肉冻方
将肉煮透，放在灰内过夜，次日取出，即成坚冻。
专治走阳经验方
白茅根一握，用井花水捣汁服下，立愈。
醉蟹法
用老酒、甜酱油、花椒、紫苏叶醉之，其味入骨。（必放紫苏始妙，治鱼蟹毒亦惟紫苏能解也）
治阳明湿热　风湿郁不疏泄所滞，皮毛作痒，须驱湿清热疏风。
粉葛根（一钱五分）　荆芥（一钱五分）　防风（一钱）　生石膏（五钱）　连翘（二钱）　大黄卷（一钱五分）　赤小豆（一钱五分）　木通（五分）　炒米仁（二钱）　赤茯苓（一钱五分）
水煎服，忌鲜物。
又洗方：黄柏（一钱）　茵陈（五钱）　汉防己（一钱）　苍术（一钱）　生地（一钱）　苦参（五钱）　透骨草（五钱）　蔓荆子（五钱）　川椒（八分）
加明矾二钱，煎水熏洗。
解蜂子咬毒
用芊荷杆擦患处神验。
上方，冯孝廉亲见蜘蛛，为蜂伤肿大，蛛赴芊杆上擦即消，后见有蜂锥者，以此试之，无不神效。
去雀斑肥皂方
鹰粪（二钱）　香白芷（一两）　红枣（五钱）　白果肉（五钱）　肥皂（一两）
同前药捣烂为丸，早晚洗面擦，其斑渐退。
治汗斑方
硫黄　陀僧
各等分研末，烧酒调擦可也。
百宝丹　专治刀疮一切久不收口者。
凤凰衣（即哺出鸡蛋壳内衣，但须用鸡娘哺出者，火哺者不取），不拘多少，用瓦上焙乾为细末，收贮瓶中听用。用时以少许放膏药中贴患处。
绿豆饮　凡热毒、劳热，诸火热极不能退者，用此最妙。（景岳方）
用绿豆不拘多少，宽汤煮烂，入盐少许，或蜜亦可。待冰冷，或厚，或稀，或汤，任意饮食之。日或三四次不拘。此物性非苦寒，不伤脾气，且善于解毒，除烦，退热，止渴，大利小水，乃浅易中之最佳最捷者也。若火盛口乾，不宜厚味，但略煮半熟，清汤冷饮，尤善除烦清火。
甜梨浆　解烦热，退阴火。此生津止渴之妙剂也。（景岳方）
用清香甘美大梨，削去皮，别用大碗盛清冷甘泉将梨薄切，浸于水中，少顷，水必甘美，但频饮其水，勿食其渣，退阴火极速也。
景岳化阴煎　治水亏阴涸，阳火有馀，小便癊闭，淋浊疼痛等证。
生地（一钱）　熟地（一钱）　牛膝（一钱）　猪苓（一钱）　泽泻（一钱）　生黄柏（一钱）　生知母（一钱）　龙胆草（一钱五分）　车前子（一钱）　绿豆（一钱）
水二锺，加食盐少许，用文武火煎八分，食前温服。或冷服。
若水亏居多，而阴气大有不足者，可递加熟地，即用至一二两亦可。
治失力方　大补代力。
老鸡娘一只，白酒洗净，龙眼二两，去壳核，上白糖四两，装入鸡肚内，用线缝刀口，以腐皮包固，外又用荷叶包好，再用黄泥厚涂，放灰火中煅，泥干为度。
生发方　治发落重生。
白芷（一两）　川芎（一两）　蔓荆子（五钱）　零陵香（五钱）　白附子（五钱）
上各生锉，用好香油浸三七日，每日搽三次，切不可滴在白肉上，恐生余发也。
治人咬作痛方
用魁栗子一个，数嚼六十口，过头过胸，遏于患处即愈。
治诸色恶虫咬伤
用姜汁先洗，以明矾、雄黄贴之，立效。
毒蛇咬
用针刺伤处出血，急用绳扎两头，浸粪缸内，毒不内攻，用雄黄五钱，灵脂一两，共末。每服一钱酒下，再服神效。
又烟管烧热，滴油搽之，百试百验。
赤练蛇（即火练蛇）咬伤，先用活鸡，刀割一块贴患处，换贴二三块自愈。
白芷末一两，水服下，死者立生。烂入骨者，白芷末加胆矾、麝香少许，日日掺之自愈。
治生蝨方
用百部、水银各一钱，黑枣为丸，包带随身，永不生蝨。（或加茶叶）
治伤食方
用鸡肫皮烧灰酒服，大小停食不化，服之即愈。
一方，用面研冲酒，澄清去脚，服之最效。
误食蚂蝗
嗜食芹菜者，多此疾。空心食地浆水少许自下。
误食桐油
令人发吐不止，急饮热酒即解。
误吞针
用虾蟆眼一只，木通汤吞下。其针即穿于眼内，大便泻出。景岳先生治一周岁小儿吞针钉，用磁石一钱，芒硝一钱为末，和猪板油丸成，再和蜜调匀吞服。其钉从大便出。
治男子阳痿囊湿女人阴痛阴痒
蛇床子煎汤加白矾洗之愈。蛇床子辛苦而温，强阳补肾，散寒祛风，燥湿杀虫。顽癣恶疮，擦之多效，风湿诸病，煎汤浴之。
治囊湿搔痒方
芦甘石　蛤粉（各等分）
为末，扑之。
又方，白梁米粉（二钱）　石菖蒲（二钱）
为末扑之。
治肾囊风
用荷叶煎汤洗之。
读书不倦方
通草（白净者，用活蝙蝠血浸透，亮干为末）　大熟地（人乳陈酒九蒸九晒）　云苓（白大者，乳汁浸，晒炒为末）　何首乌（九蒸九晒）
四味，共末，为丸桐子大，每服五钱，滚汤下，加人参更妙。
治阴毛生蝨
用银杏（即白果）捣汁，频洗即痊。（或加百部亦可）
治食木莲腐成块
用粪缸内陈年砖瓦，煎三个时辰，取汤饮之，随用砖瓦乘热揉腹立效。
治奔症
鸽子一只（洗净，用三七三钱）入腹内蒸熟，连汤服之。
治男女失心疯方
白矾（五钱）　川郁金（七钱）
共为末，丸桐子大。每服二三钱，白滚汤下。
治筋骨疼膏药方
五倍子（四两）　川椒（六两）　川乌（二两，打碎）　草乌（二两）　麻黄（一斤）　香油（二斤）　桐油（斤半）
将药入油泡，春秋五，夏三，冬七日。用槐枝搅，熬至黑色，去渣，秤油一斤，入黄丹六两，成膏，凉泡一天用。
治九窍出血
黄荆叶捣汁，酒和，服二合。
令发长黑
蔓荆子、熊脂等分，调涂之。
发落不生
合欢木灰二合，墙衣五合，铁精五合，水萍末二合，研匀，生油调涂，一夜一次。
治杖疮肿痛
芙蓉花叶研末，入皂角末少许，鸡子清调涂之。
治汤火灼疮
油调芙蓉末敷之。
治灸疮不愈
芙蓉花叶研末敷之。
治粪后不血
凌霄花浸酒频服。
治消渴饮水
凌霄花一两捣碎，水一盏半，煎至一盏分服。
治胃脘冷不能饮食　耳目不聪明，四肢无力，冬卧足冷。
八月三日取蓼子晒乾，如五升大，六十把，水六石，煮取一石，去滓，如法酿成酒，待熟日饮之，十日后目明气壮。
治血气攻心痛不可忍
蓼根洗锉，浸酒饮。
治风颠百病
麻子四升，水六升，猛火煮，令芽生。去渣，煎取二升空心服之，或发或不发，或多言语，勿怪，但令人摩手足，顷之，进三剂愈。
治女人脏燥之症　好哭悲伤，颠狂骂人，如有鬼神，平时女人好哭，自己不知其故服之最效。
生甘草（三两）　小麦（一升）　红枣（十枚）
水六升，煮三升，分三次服。即愈。
治妇人颠疾　歌唱不时，逾墙上屋者，乃营血迷心也。
当归（一钱）　白芍（炒，一钱）　白术（去芦，八钱）　茯苓（八分）　柴胡（五分）　生地（一钱二分）　远志（去心，一钱）　桃仁（六个，去皮尖）　苏木（八分）　红花（八分）　甘草（三分）　半夏（八分）　黄连（一钱）　神砂（五分，研末入药）
共一剂，加姜一片，水二锺，煎一锺服。
治阴痒生疮
床子（一两）　艾叶（五钱）　五倍子　明矾　杏仁（各五钱）　川连（三钱）
煎水洗之，即愈。
治妇人被妖魅或与鬼交
用鹿角屑水调服。
唐僧洗衣十方
枣洗墨　栗子洗油脂　汤洗蜜　米洗烟油　杏仁洗青靛　蜜洗油　小便洗血　石灰洗羊脂　灶心热灰洗膏药（先用热汤湿之，再以灶心灰搓之）
治漆疮
用杉木皮煎汤洗之，蟹壳洗之亦好。
又方，用盐蛋水，以鸡翎扫之甚妙。
治缺唇
先敷麻药，用刀刮取两边薄皮，用丝缝在一处，上用蟹黄敷之，自收口。
治马打破脊梁方
真麻油半锺，新井水半锺，用银器打十馀下，如米汤样揸之。
治骡马骨眼起
明雄黄（二钱）　黄丹（四钱，水飞）　枯矾（一钱）　火硝（六分）
共为细末，点大眼角内。
治马癞方
硫黄　大黄　巴豆（去油）　塌灰（各等分）
研为细末，将苏子油熬滚，方下前药，即取起，候冷，用穿山甲割油涂之。
治马起卧肚痛
用火药半茶杯，火酒一大杯，调匀灌之。
又方，用臭裹脚布温水洗，灌之。
治马骡三十种黄
黄药子根（五两）　山豆根（五两）　连翘（三两）　黄连（三两）　黄芩（三两）　黄柏（三两）　大黄（二两）　茵陈（五两）　山栀子（五两）
共为末，每服二两，鸡子清二个，童便一锺，蜂蜜二两，调灌即愈。
治马中结
用蜣螂（一名尿客郎）一个，焙乾研末，黄酒灌之，即愈。
取蓖麻子油法
用蓖麻子五升捣烂，用水一斗，煮有白沫，即取起，待沫尽，乃止。去水，将沫煎至点灯不炸为度。
研琥珀法
用面裹熟苎丝，包琥珀捶碎，再入乳钵研。
制寒食面法
寒食日，用酒和面为饼，中间包飞罗面，蒸熟，去包皮，将内白面收贮听用。
治腹内虫方
乌梅（一个）　老姜（二钱）　榧子（十个）　花椒（十四颗）　黑糖（少许）
煎服。虫尽出矣。或加使君子十个。
治寸白虫成雄旋除旋生者
白丑（炒）　黑丑（炒）
捣取头末，空心热滚汤调服一钱，即愈。
治虫
石榴皮　槟榔
煎汤一碗服，以虫去尽为度。
又方：槟榔（五钱，为末）　大黄（八两，为末）　黑丑（四两，为末）　苦楝根皮（一斤）　皂荚（十个）
先将苦楝根皮、皂荚熬成膏子，和前药三味为丸，先用沉香末为衣，次用雷丸、木香末为衣，每服三丸，四更时砂糖水送下。
治中暑闷方
取扁豆叶捣汁饮之，即愈。
治夏月饮水过多心腹疼痛
用川椒二十粒浸于浆水盆中，一宿取出，以水吞下即愈。
凡人热极心慌
将发打开，浸凉水内即解，再扇两手心。
导赤丸　治心经蕴热，小便黄赤，或成淋沥，口舌生疮等症。
生地　木通　生甘草（各等分）
水丸桐子大，每服三钱。
夏月常煎金银花
代茶饮，免生疮毒，且清内热之症。作丸更妙。
治发热口乾
鸡子清（三个）　白蜜一匙，和匀，服之。
治心经烦躁
梨汁一碗，顿服即愈。
治虫积　好食生米、茶、炭、泥土各物，面黄体瘦方。
广皮　青皮　莪术　三稜　香附　藿香　大黄　槟榔　桔梗　益智仁　甘草　官桂（各一钱）
水煎，露一宿，空心温服。肚腹必痛，当下如鱼冻，或长虫，或血鳖，至日午下尽，方食温粥止之，次日服八珍汤，十全大补汤数剂全愈。
治狐媚方
凡男女狐迷，用生桐油搽阴处，自去。或用珠兰根搽之，则兽自死。即将兽肉去皮，晒乾为末，频频服之，神旺。妙不可言。
治鱼病法
凡鱼遭毒，翻白，急疏去毒水，别引新水入池，多取芭蕉叶捣碎，置新水于池内，使吃之，即解。或以溺浇池面亦佳。
治鸡诸病
凡鸡杂病，以真麻油灌之，皆愈。若中蜈蚣毒，则研茱萸汁解之。
治百鸟疮
百鸟吃恶水，鼻凹生烂疮。
甜瓜蒂为末，敷之即愈。
治鹤病方
用蛇床子同大麦煮熟，喂之。
治鹿病方
用盐拌豆料喂之，豌豆亦佳。
治猫病法
凡猫病，用乌药磨水灌之。
治犬生癞
用百部煎汁涂之。狗蝇多者，以香油遍搽立愈。
治狗生病
以水调平胃散灌之。
治猪病方
割去尾尖，出血即愈。若瘟疫，用萝卜或菜，同樟树叶与食之，不食则难救。
治羊疥癞
用锅底墨及盐，与桐油各二两调匀，涂之。
治牛马疥癞
用荞麦秸烧灰，淋汁洗。又，藜芦为末，水调涂甚妙。
治猪瘟
牙皂　细辛　川乌　草乌　雄黄　狗天灵盖
同烧灰研末，吹入鼻中五六分即愈。加麝香五釐更妙，牛羊同治。
治鸡瘟
巴豆一粒捣极碎，香油调，灌入口即愈。
又，绿豆粉水和成条，喂数次愈。
治驴马脊梁为鞍打破
用臭阳沟泥涂之，即愈。
治白蚁
养竹鸡一对，蚁闻其叫，即化为水，并去一切虫蝨。
治面上恶疮
用银䤞少许，点上即落。
小儿断乳法
用山栀（三个，烧，存性）　雄黄　朱砂（少许）
共为末，入清油、轻粉调匀，候儿睡熟，将药画于儿两眉，醒来自不吃乳。
渡江不恐法
凡渡江河，用朱砂书禹字，佩之，则不恐。
治百虫飞入灯火
凡初上灯火时，先执灯草，咒曰：波利瑟吒护生草，救护众生离烦恼，一气咒七遍，然后将草置灯盏上点火，诸虫不入。
一枝箭神方
此方专治诸般恶肿毒，痛不可忍者。广昌知县刊行于世活人甚多。
白芨　天花粉　知母　牙皂　乳香　半夏　金银花　贝母　川山甲（炙酥，各一钱五分）
酒二锺温服，即汗即愈。
治百虫入耳
用鸡冠刺血，滴入耳内即出。
治八脚蝨　此蝨生于阴毛上，有八脚者。
硫黄　蛇床子　樟脑（各一钱）
为末，用麻油调，搽阴毛肉上，疽自死。
治粉渣面点
以沟渠浮萍为末，日敷之。
治黑痣
取桑条烧灰，淋汁入石熬膏，白己唾，调点之，自落。
治呕逆不止
麻仁杆熬水研，取汁，著盐少许，吃之立效。
治发落不生
生胡麻油涂之。
张三丰流传神仙再造丸
专治瘟疫伤寒疟痢，中恶，中暑，中寒，中暍，一切暴死，积食停痰，大小便秘，头疼发热，遍身疼痛，恶疮，恶毒肿痛，并小儿急慢惊风，食积生虫腹疼肚胀，风寒感冒，一切等症，无不神效。其铜铁铅炭等，厂中烟暴死者更效。服后泻一二次，惟吃温热薄粥一中碗即止。盖缘诸病，总由气血不通，经络隔滞以致生疾，此丸疏通关窍，使血气流通，诸病自除，真仙方也。
寒食面一两，巴豆肉二钱（不去油），水飞朱砂三钱（一半入药，一半滚丸），寒食面用头箩小麦面粉一二斤，多寡不拘，必须清明前一夕，为寒食节是日。将面一半，冷水发成团，扞成大薄饼，以一半生面入饼内包裹，捏成馒头样阴乾，愈久愈妙。用时惟取包内散面和药，以面糊调团，入石臼内捣极均匀，丸如凤仙花子大，用朱砂为衣，阴乾。每服小儿三粒，大人或五粒，或三粒，孕妇忌服。不拘老幼强弱，均可用。世人多以巴豆为猛烈畏服，但不知面多豆少，况三五粒巴豆，不及釐毫之多，有何害也。阅《万病回春》刻系张三丰所传。人不察耳，丸药时须密室避风，不可手犯，面上、身上肌肉犯则浮肿，惟用豆腐浆水，热洗自愈。
六和定中丸　治大人、小儿中暑，发热，自汗，大渴，呕吐，腹胀腹痛，泄泻及感冒风寒，咳嗽发热，发痧腹痛，一切四时不正之气神效。
广藿香（一两）　陈枳壳（一两，麦麸炒）　川羌活（一两）　南柴胡（一两）　紫苏叶（二两）　赤茯苓（一两）　广木香（五钱）　川木瓜（一两）　紫厚朴（一两，姜汁炒）　南香附（一两，酒醋各炒一次）　吴白芷（一两）　法半夏（一两）　南苍术（一两）　广香薷（一两）　北桔梗（一两）　川萹蓄（一两）　广陈皮（一两）　西防风（一两）　白滑石（水飞净，一两）　白檀香（一两）　西砂仁（一两）　单杏仁（去皮尖净，二两）　粉甘草（八钱）
照方炮制，共为细末，用大伏毛四两煎汤，打米粉糊为丸，如龙眼核大。伏毛渣不用，大人每服二三丸，小儿每服一丸。二三月乳子半丸酌用，神应之至。
中暑发热，姜汤下；呕吐肚腹胀痛泄泻，煨姜汤下；感冒风寒咳嗽，姜汤下：发痧肚腹痛恶心，阴阳水下。四时不正之气，俱用姜汤下。
凡年长之人，嗜欲久开气血久耗，出痘稠密，毒火内盛，元气虚，气血弱，津液乾枯，不能制火，以致虚火上炎，或烦，或渴，或唇焦喉痛，口鼻血难任，非温补必不能成浆结痂，最为难治。时医见为多热，率用清凉寒苦之剂，不知原因气血不能胜毒气，故有此症。若再用寒凉，血气愈亏，毒气愈肆，岂有可生之理？聂氏久吾先生特制参麦清补汤以催浆，深得中和之理，必须三五付，方能奏功。
人参（五分）　麦冬（一钱，酒蒸晒乾）　白花粉（八分，酒蒸晒乾）　前胡（一钱）　生耆（三钱）　牛蒡子（八分，炒研）　炙草（三分）　生甘草（二分）　白芍（酒炒，五分）　生白芍（三分）　归身（七分，酒浸）　大川芎（七分）　红花（五分，酒洗）　桔梗（七分）　山楂（一钱，去核）　生地黄（一钱，酒洗）
姜一片，好龙眼肉三五枚同煎，频频温服。
孕妇痘疮
凡孕妇偶尔出痘者，毒热炽盛，上下熏蒸，非胎气受伤，即孕妇不快，欲去热，又恐寒胎，欲祛毒又虑有胎伤之患，医家至此，亦难乎尽心力矣。今惟以安胎为主，其庶乎不差也。
安胎饮　孕妇痘疮六日以前服之。
当归　白术（麸炒）　条芩（酒炒，各一钱）　陈皮　川芎　牛蒡子　香附　连翘　阿胶（麸炒成珠）　砂仁（连壳者，八分研）　桔梗（五分）
水二锺，炒糯米一撮，煎八分，食远服。热盛加郁金五分。
加减八物汤　治孕妇痘疹六日以后，宜服：
阿胶（麸炒成珠）　当归（酒洗，各一钱）　人参（去芦，一钱二分）　黄耆（蜜炙）　熟地（酒洗）　白术（麸炒）　白茯苓（去皮）　条黄芩（酒炒）　白芍（酒炒）　陈皮（各八分）　甘草（二分）
上水二锺，糯米一撮，煎八分，食远服。
凡治胎动不安
用带壳砂仁（炒去壳）研末，热酒调服即安。
复生散　治小儿痘疹仙方。
才觉发热者，服之不出；见苗者，服之出稀；回早者，服之复起。
当归　川芎　升麻　甘草（各六两）
上锉为粗末，用东流水七大碗，煎至三大碗，去粗末，用好明净朱砂四两，细绢袋一个，将朱装入内，用线拴紧，又用砂锅一个，将砂袋悬胎，离锅底一指，将前药水旋添煮之，须煮药水尽为度，开袋取药，砂锅内焙乾，为极细末，盛磁器内听用。
痘疹引经散
用好糯米半斤，淘洗洁净，空干，用盐泥为饼，包裹米在内，入木炭火煅通红，取出冷定，拣黄色存性者可用，为极细末，别盛磁器内，每小儿一岁，砂末一分，米末一分，蜜一茶匙，米汤半酒锺，好酒三匙，同一处调匀，用茶匙徐徐喂服，片时见效。如修合此药，用静室焚香斋沐，勿令鸡犬妇人闻见。
上方昔人得之且宦长者，自言神异无比。予每修合，施人多效，诚济世之神品，度幼之仙方也。因梓而传之，俾婴儿咸登寿域，亦好生之一助云。
异传终身不出天花经验神方（内方）
金银花（拣净，七两）　六安茶（真正多年陈者，三两）
共为粗末，冲汤代茶，每日饮数次，终不出天花，虽出亦稀，合前外方，体用兼全，其功效如神矣。
玄菟丸（姚云斋宦游传来极效极珍重者）
玄参　菟丝子（酒浸蒸熟捣为饼）
上各等分，清水为丸绿豆大，每月初一、十一、二十一食远煎水服。小儿每岁一分。假若遇寅申之年，相火司天，生痘之年也，尤宜制服。
二仙丹（鄢陵刘孟门传纯一堂主人验）
如麻疹已出而覆没，或出不尽，心慌，啼叫不止，十分危急，死在须臾，或下痢腹痛，其效如神。
黄芩（去朽）　白芍（生用）
上等分，水煎，温服。
川督普济丹原札
为颁发良方，以资利济事，照得本部堂，向会得神效痧药一种，凡肚痛头晕，山峦瘴气只需三丸，立见效验，求其方，数年始得之，查民间偶染痧气，所在常有，若得神效良方，广为散济，亦属保赤之一端。该府州及所属各官，均有父母斯民之任，合将药方颁给，为此札仰该府州即便将发来痧药方，查照黏单，分发各属，听其流传。该府州及所属各员中，如照方刊刻及制药散布闾阎，更为妥善，是在牧民者之善为办理也，勉之。
此丹能治川峦瘴气，痧发肚疼等症，遇病者，只用三丸纳舌下，含少顷，俟舌微麻即嚥下，其痛即止。此系南方名医世传，谓为仙授。秘不与人。河南中丞，求之数载始得，以授药安兄。兄即以授予，制药试之，果验。今刊以济世。
茅山苍术（色黑而小，有朱砂点者，为佳。米泔水浸七日，切片，焙乾为末，三两）　丁香（不拘公母为末，六钱）　明天麻（切片，焙乾为末，三两六钱）　锦纹大黄（切片，酒干为末，六两）　麻黄（去节，细焙为末，三两六钱）　麝香（须上好者，为末，三钱）　甘草（去皮，微炒为末，二两四钱）　真蟾酥（须用鲜蟾，现取酥九钱烧酒化）　雄黄（透明者，研细，水飞，三两六钱）　朱砂（研细，水飞三两，六钱）
上各为细末，须端阳日午时于净室虔制，以蟾酥烧酒化为丸，如不能胶黏酌和以糯米粥浆，丸如萝卜子大，用朱砂为衣，候乾，收贮磁瓶。
此药丸成萝卜子大，以朱砂为衣，将两碗对合，用手摇掷，使药丸在碗内磨荡，自能坚实而生光彩。此方用鲜蟾酥和丸，但恐制药适在冬月，不能觅得鲜蟾酥，即以乾蟾酥代之亦可，但乾蟾酥须防药肆搀假，如以舌舐之而舌即麻者，乃真蟾酥也。不可不辨。
治验之法，开列于后：
中暑：头眩眼黑，及绞肠腹痛，一时闭闷不省人事，及癍痧等症，先将二丸研细，吹入鼻内，或纳之舌下，发麻吞下，再灌六丸，阴阳水或凉水下。
中寒：骤然腹痛，阴阳反错，睡卧不宁，转筋吐泻，手足厥冷，并吐泻不出，卒然难过者，治法如前。
山岚瘴气：夏月途行，及空心触秽，口含三丸，邪热不侵。
感冒风寒：恶心头痛，肚腹饱胀及风痰等症，治法如前。
痈疽疔毒及蛇蝎毒虫所伤：捣末，好酒涂敷，立见全消大愈。
小儿发痘不出及急慢惊风：痰涎壅盛，并老年膨胀噎嗝等症，灯心汤或凉水加倍调服。俱能有效。
此药奏效神速，尝于夏日出行，见道旁有病暍者，僵卧呻吟，余停车问所苦，曰：腹痛难忍，亟以药三丸与之，令含舌下，俟舌微麻，即嚥下，其人卧少顷，即霍然起，负担行矣。尝有客远戍塞外，予以此药赠之，旋以书报予曰：此药携至塞外，无不应手而效，活人多矣。
此药孕妇不宜服。
近有同舍生，夜半腹痛几死，与之药，已不能下咽，因以药五六丸研末，吹鼻中，俄顷即止痛而愈。
活蟾取酥后，若见风、见水即死矣。应于取酥后，掘一大坑，将蟾放入，上盖松浮之土，并盖以草叶，使之避风避水，方得不死，此亦爱惜物命之一端也。以上俱依原刻。
保命延生种子戒期
取妇必期僧老，生子必望长成，乃人有伉俪极笃而中道死亡，产育艰难而半途夭折者，只因肆情纵欲暗犯禁忌而不自知也。道经云：男女交媾最有避忌，若犯所忌，天夺其算，神降之殃，生子丑貌怪相，性行不良残疾，夭扎实有明验，故君子不独外色锄之务尽，即房帏之内，琴瑟之欢，俱有克治之道焉，兹将正色戒期录出，惜命者遵之。
正月初一（名天腊玉帝下界，校世人禄命，犯者削禄夺纪）　初三（万神都会，犯者夺纪）　初五（五虚）　初六（六耗）　初七（上会）　初九（玉皇上帝诞，犯者绝嗣）　十四（三元下降，犯者减寿）　十五（天官诞）　十六（三元下降）　二十五（每月二十五为月晦日，犯者减寿）　二十七（北斗下降，犯者夺纪，每月如此）　二十八（每月二十八，人神在阴，犯者恶疾）　三十（每月三十，司命奏事，犯者减寿，月小即戒二十九日，月月如此）
二月初一（犯者夺纪，每朔如此）　初三（文昌帝君圣诞，犯者削禄夺纪）　十五（犯者夺纪，每月如此，又老君诞）　十八（先师孔子讳辰，犯者削禄）　十九（观音圣诞，犯者夺纪）　二十五　二十七　二十八　三十（俱同前）
三月初一（同前）　初三（玄天上帝诞，犯者夺纪）　初九（牛鬼神出世，犯者产恶胎）　十五（同前）　十六（准提菩萨诞，犯者夺纪）　十八（中岳帝诞）　二十五　二十七（俱同前）　二十八（东岳帝诞，犯者削禄夺纪）　三十（同前）
四月初一　初三（俱同前）　初四（万神善化，犯者失音）　初八（释迎佛诞，又善恶童子降，犯者血死）　十四（吕纯阳祖师诞，犯者削禄夺纪）　十五（锺正阳仙师诞，犯者夺纪）　二十五　二十七　二十八　三十（俱同前）
五月初一（南极长生大帝诞，犯者减年）　初三（同前）　初五（名地腊五帝考校生人官爵，犯者削禄夺纪）　初五　初六　初七　十五　十六　十七　二十五　二十六　二十七（以上九日，名九毒日，犯者得病损寿，若十五日子时犯者主三年内夫妇皆死，经验多人，十六为天地造化万物之辰，尤忌，犯者有大凶）　十三（关圣帝君降神，犯者夺纪）　二十七　二十八　三十（俱同前）
六月初一　初三　十五（俱同前）　十九（观音得道）　二十三（火神诞）　二十四（关圣诞雷祖诞，犯者夺纪）　二十五　二十七　二十八　三十（俱同前）
七月初一　初三（俱同前）　初七（道德腊，五帝校人善恶，犯者夺纪）　初十（阴毒口）　十五（中元地官校籍，犯者夺纪）　十九（太岁诞）　二十五　二十七　二十八（俱同前）　三十（地藏菩萨诞，犯者夺纪）
八月初一（同前）　初三（司命灶君诞，又北斗星诞，犯者重病夺纪）　初十（北岳帝诞）　十五（太阴朝元之辰，宜焚香守夜，犯者大凶得祸）　二十五（同前）　二十七（至圣先师孔子诞，犯者削禄夺纪，或云二十八，非二十七未知孰是）　二十八　三十（俱同前）
九月初一（南斗降神，犯者夺纪）　初一至初九（此九日为北斗下降日，宜斋戒，又初九斗母诞，犯者男女俱陷黑簿，亥时犯者夫妇双亡）　十五（同前）　十七（金龙四大王诞）　十九（观音出家，犯者困苦）　二十五　二十七　二十八（俱同前）　三十（药师佛诞）
十月初一（民岁腊，犯者夺纪）　初三（同前）　初五（诸神下会，犯者遭凶）　初六（天曹考察，犯者大祸）　初十（西天王降，犯者暴死）　十五（下元水官校籍，犯者夺纪）　二十五（同前）　二十七（北极紫微大帝诞，犯者夺纪）　二十八　三十（俱同前）
十一月初一　初三（俱同前）　初六（西岳帝诞）　十一（太乙救苦天尊诞）　十五（同前）　十七（阿弥陀佛诞，犯者夺纪）　二十五（掠刷大夫降，犯者大凶）　二十七　二十八　三十（俱同前）
十二月初一　初三（俱同前）　初七（犯者恶疾）　初八（王侯腊，初旬戊日亦是，犯者得病）　十五（同前）　十六（南岳帝诞）　二十（天地交道，犯者夺纪）　二十四（司命上奏，人间善恶）　二十五（玉帝、三清巡视诸天，定来年祸福，犯者得病损寿）　二十七　二十八（俱同前）　除夕（诸神考察，犯者得病损寿）
每岁四立，二分二至。社日，三伏日，庚申、甲子日，祭祀前斋戒日，父母诞日，讳日，夫妇诞日，本命日，疾风暴雨，雷电晦瞑，日月薄蚀（犯者大凶，受祸得病）。酷暑严寒，病馀，产后，过醉，空腹，远行，郁怒（犯者得病损身）。停灯行房，最千神怒。谨按：《礼记·月令》日夜分雷乃发声，先雷三日，奋木铎以令兆民曰：雷将发声，有不戒其容止者，生子不备，必有凶灾，可知禁忌。自古有之，日长至则曰止声色，毋或进日短至则日去声色，禁嗜欲。盖冬复二至阴阳相争之时，最难保护，前后数日皆宜绝欲。至于高山大川之上，日月星辰之下，神庙寺观之内，井灶尸柩之旁，及一切非其地，非其时俱宜严戒。兹刻始于掘庵秦太史流传已遍，此本校定最准，删繁就简，止择最重者录之。盖禁忌太繁，奉行恐怠也。若能避忌，必臻上寿。若或反足，无不受祸。语云：乐极生悲，纵欲成患，谨劝世人，须为长久之欢，弗逞暂时之乐，盖欲浓则暂欲淡则长，其理不爽，其事不诬也。笃信者另以小纸将日期录出，贴于壁上，每逢禁忌，必谨遵之。夫妇好合，必择日期。少年闻之，莫不笑为迂腐，然吾里前辈曾有谨守戒期者，夫妇得寿考，生于成进士亦明验也，可不信哉！


卷四  ——————————————————————————————————————————————————————————————————————————————————————————

痘疹易知  ***************************
●出痘形证
痘发时身热呕吐，体痛腹痛，烦躁喷嚏，惊悸昏倦。或时恶寒，或头痛面赤，惊搐，俱与伤寒相似，惟足耳鼻尖皆凉。独耳尖凉而红和，再看心窝有红色，耳后有红筋赤缕，或身与手足皆热，男左女右。惟中指独凉，有此数症，必然发痘。
●痘主部位
治痘之法，先察其初发部位，则可预知其轻重吉凶。左颊属肝木，右颊属肺金，正额属心火，下颏属肾水，鼻属脾土。正额者，太阳脉之所会；唇颊者，阳明脉之所经；两耳后两傍，少阳脉之所过。夫痘为阳毒，故随阳而见于面也。然阳明胃与大肠，积陈受朽，气血俱多，故先于口鼻两傍，人中上下，两腮年寿之间，先出、先浆、先敛者吉。若太阳则水火交战之处，少阳则水火相併之冲，先出、先浆、先敛者凶。至于头者，诸阳聚会之处，两颐两颊，五脏精华之府。咽者，五穀出入之道路。喉者，肺脘呼吸之往来。胸腹者，诸阳受气之地，为心肺之所居。五处俱要稀少，若头额多者，谓之矇头。咽喉多者，谓之锁项。胸前多者，谓之满胸。矇头则视听废，锁项则内不出，外不入。满胸则阳不清，神失守。唇乾先见者，则脾土受伤，两颊两颐，稠密成片，或如涂朱。则肝盛克脾，八九日当作滑泻，而泻清不食，乃成险候，故并不宜多也。惟有四肢如卒伍卑贱，不足轻重，则虽多而无妨。以上诸症，俱要解毒清热，疏通荣卫表里，使血活气匀，庶无干枯焦黑之变。然观上可以知下，如印堂之下应心胸，鼻下应背部，两颧应两腰，两颐应两腿，观上之密疏，可以知其下矣。
●预决轻重
发热时恶寒者重，腰体肚腹，极痛不止者重。脉浮大而数者轻，沉细而迟者重。耳后红筋色淡者轻，紫色者重。暴烈烦躁，喘渴吐泻，昏沉不食者重。唇红和者轻，唇破裂者重。热未透而出，或未热先出，或一出便齐者俱重。出太密，痘色虽正亦重。先出于鼻、腮、耳、口角者轻，先出于天庭、司空、太阳、头额者重。出阳分多者轻，出阴分多者重。上下俱有，中间绝无者重。痘与肉色红白分明者轻，疮肉不分，或一片红，或一片白者重。痘色明润者轻，惨暗者重。痘有根窝者轻，无根窝者重。痘色微红者轻，紫色不明者重。初出间有紫黑青斑如痣者极重，痘出顶中有黑点如针眼者重。痘出起顶，摸之碍手而硬者轻，顶不起而软者重。痘出无内症者轻，多内症者重。
●决痘疏密
身热不退，虽四五日亦能添痘，必至身热尽退足心有痘，方为出齐。
●看痘生意
六日以前专看根窝，若无根窝，必不升脓，六日以后，专看脓色，若无脓色，必不收敛。盖根者，血之晕也；脓者，血之腐也。血不晕则无脓，无脓者，血气乖离，大凶之兆也。
●表里虚实
表实者，身体热，面赤，头痛，身背痛，眼黄，鼻塞或流清涕，毛焦肤燥，手足极热，脉浮数而实大。里实者，大便秘，小便赤涩，吐利而渴，口气热，咽乾，舌燥，喉呛。痰壅，咳嗽喘急，惊悸，谵语狂乱，腹胀不食，胸膈痞闷，上下失血，脉沉实而数。表虚者，恶寒或寒热往来，面青目白，怠惰嗜卧，自汗恶寒，手足厥冷，身体静，脉浮而虚。里虚者，二便清利，吐泻不渴，食不消化，鼻气冷，不思饮食，昏睡，脉沉细而虚。
痘初已经泻利者顺，后必能食，且无喉症。若便秘不通，恐生喉痛，呛喉，痰壅气促，断食，乾枯等症。小便频数，短而黄者，热也。赤而浊者，极热也。清利而长，不数者，虚也。惟长利而带黄色者顺。凡热症用下虽行一二十遍，亦不为害，但觉热退气虚，宜用升提之药，量加补剂。用涩药，利自止，一身无分何处，凡见黑点，紫泡出者，急用解毒药，或下，或利，以渐淡渐退为佳，否则凶变立至。亦宜挑破，去其毒血，涂烟脂膏。
●治痘大略
痘盛出，大便不通，小便赤涩，喘促，腹胀，唇乾口燥，亟饮谵语，当急下之。此毒气弥盛，故宜凉解。若大便里急后重，当润大便。内不燥，不里急后重。腹不胀者，宜利小便。便若自利，四肢厥冷，腹胀痎逆，此因里寒。毒气不能尽出，故宜温补。凡痘色白，体静，作寒看。齐涌掀发，作热看。黑属血热，凉血为主。白属血虚，补血为主。中黑外白，起发迟者，则相兼而治。凡痘分表里虚实，吐泻少食为里虚，宜温补。不吐泻能食为里实，不宜补。痘色白者为表虚，宜温补。红和绽凸为表实，不宜补。吐泻陷伏俱见为表里俱虚，宜兼治。
●用药大略
治痘专看虚实寒热，属虚寒者，用补剂，保元汤、八珍汤、补中益气汤，兼补血意也。属实热者，用升麻葛根汤、解毒汤，或四苓散、四顺饮。解后觉虚，仍用补剂。小儿不肯服药，痘势暴烈，用药惟宜重剂浓煎，只用服头遍，则药力能胜病矣。病势猖獗，每日宜须服三四贴。盖虚寒者，固可绵延数日，实热者，非药力不能驱除，服后俟热渐退，乃用温补凉血之剂，以兼治之。六日以前，药宜生用，如制，多用姜酒，不用盐醋。六日以后，多用盐醋，不用姜酒，此发散收敛之殊途也。凡用黄芩、黄连、黄柏、栀子无论始终，俱要酒炒，庶免凝滞。治痘先看痘色虚实，以分气血寒热。痘形属气，气旺则顶起，气衰则顶陷。痘色属血，血胜则红和，血衰则白淡。再分虚实寒热以治之。则气血又宜兼看，如顶陷色白，固可以言虚而用补剂，保元汤，四物汤主之。如顶陷色紫黑者，则血热而气凝，不可以言气虚而概用补药，但以凉血解毒为主，解毒汤、四物汤主之。内黑外白者，解毒汤主之。内白外黑者，升麻汤主之。大抵紫黑者，加紫草、红花可以活血，血活则气行。
●杂症要方
治痘须看表里，以分寒热，下药方有条理。如表热，用升麻汤（柴胡、葛根、石膏、连翘、黄芩、紫苏、荆芥、麻黄）之类。里热，用黄连、黄柏、栀子、麦冬、知母、白芍、木通、大黄、牛子、车前、桔梗、朱砂、滑石、泽泻、生地之类。表寒，用黄耆、桂枝、生姜、川芎、防风之类。里寒，用人参、白术、陈皮、厚朴、甘草、乾姜、附子、肉桂、木香之类。故表热以升麻汤为主，里热以解毒汤为主，表寒以保元汤为主，里寒以白术散为主。表里俱实，和解汤、连翘饮、小柴胡汤。表里俱虚，以补中益气汤，或理中汤。数者治痘之要方。洁古曰：痘一发便密，若针头形势，重者当轻。其表而凉其内，连翘升麻汤。若一发密重，微喘饮水者，有热症，当以风药下之。若出不快，便清自调，知其在表不在里，宜微风散，用升麻汤。若青乾黑陷，身不大热，大小便秘涩，则是热在内，煎大黄汤下宣风散。若身表大热，为表症，不可下。若痘已出，见小热，小便不利，当利之。已敛后馀毒未尽，复有身热疮肿之类，当用茶下解毒丸。已出未出，若声不出者，当清其肺，用八物汤并凉膈散，或清肺散之类。丹溪云：已发未发，并宜紫苏饮。又云：大小二便，不可不利，其有大便自利，所下黄黑，则毒气已行，不必服药，或少加化毒汤可也。若二便不通，则腹胀壅塞，毒难发泄，后必目闭声哑，肌肉黍黑而危矣。痘陷入者，加四圣散，更以胡荽酒薄敷其身，厚敷其足，喷其衣被，复以厚绵盖之。若犹未起，以独圣散入老酒调服。或不用酒，则木香煎汤。若疮已黑乃可用钱氏宣风散加青皮服之。
●看耳后筋纹法八条
红和一条者，吉也。如两三条青红紫赤者，险也。如青红紫赤又乱纷纷，若鱼刺形者，凶也。
每验耳后筋纹，有根稍者吉，有根稍而中断者险，有稍无根者逆。总之色贵红和，而忌青红紫赤，倘如有鱼刺等形，若纯赤紫色而无青色者，调治得宜，亦能逢凶化吉。
耳上属心，中属脾，外属肝，里属肺，下属肾，俱看背后。凡热耳筋出现，紫赤黑白皆凶，只宜稀少，不宜丛密。耳上凉者无事，耳下凉者多凶。通耳热者为大吉，上下凉者归冥。
耳后筋纹淡淡红，疏疏落落决无凶。若还紫黑青红色，任是轩岐枉用功。
耳后筋纹赤一条，又无枝叶上而高。将来必主心经痘，头面稀少最易调。
筋纹紫黑鱼刺形，纷纷都向里边行。将来必主肝经痘，满身赤斑入朝冥。
耳筋苍蜡痘主稀，头大尾尖人不知。将来必主脾经痘，向外排行法更奇。
耳筋乱发紫黑青，腰间定有黑痘疔。将来必主肾经痘，满耳纷纷九日倾。
耳筋淡白乱如麻，下头纷纷且横斜。将来必主肺经痘，形如蚕子七日嗟。
乾金大肠若紫红，定知便实喜相逢。若还灰白颜色至，泄泻如流断是凶。（八九天）
坎水肾经若紫鲜，腰背定如滚油煎。若还灰白无脓血，咬牙寒战命归天。（一二天）
艮土胃经宜黄白，紫黑青红俱不平。牙龈溃烂口出臭，几见死里能逃生。（八九天）
震木肝经宜带绿，若还白色金剋木。紫红一见烦怒多，命门色正药可服。（八九天）
巽木小肠若带白，一夜尿流三五歇。如赤梅花品字兼，小便淋沥果热结。（五六天）
离属心火宜鲜红，一见紫黑水来攻。再如根窠散开去，任是神仙枉用功。（一二天）
坤土秘诀属命门，死生一见在其中。紫黑惨暗俱不好，口传心授妙无穷。（八九天）
兑属金兮色本白，若来红紫火是贼。此症问君如何说，呛喉啖喘难画策。（八九天）
●面部总诀二条
乾先初起半重轻，坎宫十分定是凶。艮部位上三分痘，震宫出起喜相逢。巽有九分离十凶，坤宫出起定凶星。兑上一点吉又吉，调治得当自然平。
每按坎宫十分定是凶，此论谓初发热时，两三天肾经当令，大忌头疼，腰腿疼，痛不可忍，兼有谵语等症及见点，又焦枯，又忽隐忽现，一二天即死无效。倘如坎官见点，未在正穴，头与腰腿微疼，痘亦稀疏，而五善之中，能有一二，亦能平安下场。不可拘此误症，又坤宫出起定凶星，坤土也。土属脾，中央戊己土，鼻土最忌先出、先敛，终难成功。然其症能多延时日倘调治得法，或可百中全一，仁人君子，凡遇此等症者，当于主人说明，宁可死里求生，不可断其必死，弃而不治。
大抵乾、艮、兑、震先出为吉，坎、离、坤、巽先出为凶。
●辨顺逆险症二条
痘有五善：声音宏亮，饮食如常，大小便如常，精神如故，颜色红和。但得一二，可保无虞。
痘有七恶：一烦躁闷乱，谵妄恍惚；二呕吐泄利，不进饮食；三枯焦黑陷，痒塌破烂；四头面预肿，鼻塞目闭唇裂；五喉舌溃烂，食入即吐，水入即呛；六寒战咬牙，声哑色黯；七腹胀喘促，四肢逆冷；七者若有二三，皆属险逆。
肾发热二日（忌大汗大下）。
腹痛作渴微惊（忌迷）。
传心三日（忌生黄连）。
惊悸谵语妄视，小便通（忌睡发汗，以后忌痰）。
传肺三日（忌用黄芩）。
咳嗽嚏涕鼻作痒。
传肝三日（忌用柴胡）。
呵欠顿闷眼泪睡（忌反乱睁眼）。
传脾三日（忌补药）。
见黄色疲倦口水（忌痰不睁眼）。
归肾一日。
肾囊展开（忌搐）。
每按此传经之说，与诸家医书传经不同。而其中各有妙用。在人神而明之，此图特为险症者言之，顺症不必拘此日期。
●预防痘差
未过痘症之子，如时值痘差，须要节饮食，避风寒，防跌打损伤。保护得宜，出痘必轻，否则出痘必重。
●未发热证治四条
未发热时，耳下发痈肿，或大如鸡卵，大如核桃，此毒从痈出也。不可贴药，亦不可服药，如贴服药，出痘必难治。
每验耳下发痈肿，不可贴服药。此论必时值痘差，或惊搐、咳嗽、嚏涕、眼羞微红，不可贴服药可也，倘如时无痘差，又无惊搐等一二症之形，不可拘此误症。
未发热时，忽有数点出现，或在手足，或在肩背，或在两豚，多不过三四颗，此癍毒痘也。急用银针刺破见鲜血，上敷雄黄，内以升发败毒药攻之。莫言闷乱，即精神如故，谈笑自若，前药必多用几剂方可，不然十日后发热，出痘时治亦不及。
未发热时，忽有数点出现，形如汤泡，摸不碍手，此亦癍毒痘也。急以银针刺破见鲜血，上敷胭脂膏，内以大败毒汤服之。待发热时，再调理气血，或四物汤，或六君子汤加升麻等药。如前失治，见点时治亦不及。未发热时，周身只有一颗出现，色或青或紫而坚硬者，此痘母也。急以银针刺破周围见鲜血，上敷雄黄，再以胭脂膏护之，不然发热出痘必难治。
●发热证治十五条
已发热时，三日内看周身头面，有三两颗如豆大者，或青或紫，此痘疔也。急以银针刺破见鲜血，挑去死肉，上敷胭脂膏，内以四物败毒汤攻之。痘出必稀疏，不然痘必繁密难治。
已发热时，三日内周身只有一颗，或黄或青，此癍毒也。急以银针刺破见鲜血，上敷雄黄，不然五日内不见点而死。
已发热时，神清温和，其痘必顺，不必服药。
已发热时，如手足逆冷，此脾经为寒滞也。急用升发之药，加桂枝、牛膝、生姜之类治之，黄酒煎服。不然远止十一二日，近八九日必死。
已发热时，大热不渴，此毒在表也，单以升麻汤主之。如大渴不止，此毒在里也，升麻汤，重加大黄主之。出痘必稀，不然稠密难治。但颗粒光壮者，犹有可治。若蚕子者，五七日必死。
已发热时，腹痛者勿虑，吐泻者勿虑，此毒气将外出上下行也，痘出后吐泻腹痛自止。如不止者，以四物汤倍加赤芍药主之。
已发热时，腰腿痛疼者，此肾虚也，大凶，不得已生地六味汤主之，不效无救。
已发热时，寒战、咬牙、惊悸者，勿虑，此毒欲出，与皮肉相撞也。如太甚，以升麻葛根汤一剂而愈。
已发热时，身凉神倦，烦闷面青，此虚寒症也，急以升发药加桂枝、生姜少许主之。如烦躁多倦者，此虚而又有毒也，急以升麻汤加牛子、山楂之类治之。
已发热时，大热大渴，狂言乱语，坐卧不宁，大便坚硬，小便赤涩，不思饮食，此表里俱盛也，宜以导赤散合升麻汤，外加大黄、防风、荆芥穗之类主之。
发热时前七日，口虽未肿胀而色紫焦，发乾呕者，胃经有毒，不能发越，急宜开胃，大黄汤主之，不行再加枳壳，七日后大黄忌用。
已发热时，谈笑自如，而大便秘结者，不可妄动大肠，即痘出而大便仍秘结者，亦当以车前子固大肠为主，待敛时再动大肠可也。如早动大肠，毒气下陷，恐难成浆结敛，入于不治。此盖闭门痘也，不可作寻常痘视。
已发热时，口臭烂者不治。口吐血，鼻出血者不治。以四物汤养血为主，不效不治。如五窍俱出血者，三四日之内必死。
已发热时，口吐白沫者，口撮者，此脾热也，清胃汤主之。吐舌者，弄舌者，舌卷鼻者，此心经绝也，不治。目直视邪视者，此肝经绝也，不治。咽喉不利，痰壅盛者，此肺经毒盛也，甘桔汤加元参、贝母、山豆根之类，一药不效不治。
已发热时，惊死者，即一二时勿虑，此毒寻窍出，毒攻七窍而然也，不必药。如太甚，以升麻汤加减治之。
每验已发热时，忽然惊死者，俗名搐花，一名惊痘。形如惊风，头仰，项直，身反弓，眼直视，牙关紧闭药难下喉，再用炮一个，将儿放在坑上，取炮在窗外响之，其儿一震即醒，亦不再犯。然后服升发之药。早晨得者，晚间见点；午间得者，半夜见点。认此症者，必时值痘差，或先发热、惊搐、咳嗽嚏涕、鼻痒、手指冰凉，有一二者，方可照此治之，否则不可，恐又误治。再此症惊前无汗，多吉少凶；惊前有汗，九十日死。
●见点证治十条
已出痘时，三日内有数颗见脓者，必是黄色，多则三两颗，此贼痘也，急以银针刺破，上敷雄黄，内以四物汤、败毒药攻之。若待众痘起胀，治亦不及，八九日必死。其中若有红癍白癍者，犹可救，如青紫癍必死。
已出痘时，色红和光亮，饮食如故，大小便如常，声音宏亮，此顺症也，不必药。若痘色昏暗不明，皮肉亦觉乾燥者，盖毒滞其气，气凝于血，故尔不红和滋润也，急以解毒和中为妙。如皮色昏暗，不思饮食，此脾经有毒滞也，当以养血败毒为主。若色灰白，此气虚血凝，当以保元汤加四物汤主之。至于咳嗽喷嚏，大便不行，此顺症也，不可妄药。若眼胞肿，目直视，口唇肿硬，牙齿臭烂者，此肝脾二经绝也，不治。
已出痘时，第三日复热者，此起胀之机也，不可妄药，三时而后自止。
已出痘时，色大红烦渴闷乱者，四物解毒汤主之。小便赤涩者，导赤散主之。大便泄泻者，枳壳理中汤，外加诃子肉、车前子主之。
已出痘时，色白者，必至痒塌，九十日而死，不得已，以枳壳理中汤加官桂、生姜等药，黄酒送下，见红色可救，不然无治。
每验已出痘时，三日内色白者，此系气血双虚。稀疏者，犹可救。稠密者，重用当归补血汤，佐以升葛加减治之，或百中全一。尚因初发热时，误认感冒风寒，错服发表之药过度，或因温暖过甚，致使过汗表虚，因此色白者，此等之症，难保千中救一，重者交肝而死，轻者至脾而亡。盖肝为心之精血，若早为耗散，则交肝必无血，至脾必无脓。满身空壳，发痒剥落，因生内风，起胀而亡。可叹误认者至死不悟，犹谓见点时受风，气血两虚所致。
已出痘时，大便下青色者凶，两脸红和稠密者吉，即大亦无害。耳之左右稠密者凶，项下稀疏者吉。口之上下稠密而黄白者凶，红白稀疏者吉，四肢不见者凶，当以升麻、桂枝、牛膝主之。药后四肢有可救，如无不治。
已出痘时，上下稀疏，而中间稠密者凶，上下稠密，而中间无者凶。不得已，以桔梗、陈皮、赤芍药、升麻、防风、荆芥穗之类治之。药后中间见数十颗者，可保无虑，不然不治。
已出痘时，项下稠密，而咽喉无者勿虑。项下稀疏，而喉上多者凶，满脸大红，四物汤倍加川芎治之即愈。不然三日后，必至于鬼面痘不治。
已出痘时，痘虽稀疏，饮食如常，谈笑自如，当以升发解利为主。若三日后癍痘一现，悔无及矣。如稠密不可妄药。
已出痘时，大热不退，四物汤加红花主之。
●起胀证治四条
起胀时，忽然大热者吉，目开者凶。两豚湿破者凶，有汤泡者凶，黏手溃烂者凶，寒战者凶，色焦枯者凶，睡卧不宁者凶，睡卧疲倦不省者吉。不思饮食者勿虑，即饮水亦勿虑，盖脾虚倦不思饮食也。咬牙亦勿虑，此血散于众痘之上，将成脓也，故勿虑。色灰白而无痒塌者亦勿虑，盖气虽虚而根窠尚不太甚也，以人参养荣汤治之，不然必至于塌陷，溃烂而死。至于大便秘结，小便赤涩，亦勿虑。周身肿痛者吉，疮痛而周身俱痛者吉。
起胀时，痘顶上似白非白，其色混者，此因渴饮水过多，小肠积水也，当以六一散加辰砂主之，即滑石亦可。
起胀时，痘顶上骤看不见，细看若有淡红气者，此血不足之症，宜重用当归补血汤治之。
起胀时，色白而晕，角坚硬者，次日必变灰色，此成脓之象也，勿虑。迨至结痂后精神如故则可，不然用八珍汤治之。
●灌浆证治十二条
灌脓时，忽然大热者吉，痘色中间黑陷而周围高肿者吉，盖脓将起之状也，不可妄用针刺，诚恐泄气，难以成功。如中间不陷者凶，抓破见鲜血者勿虑，盖血即脓，有血即有脓也，如无血者死。
灌脓时，咬牙者勿虑，盖血虚咬牙，此时血化为脓，故血虚咬牙也。
灌脓时，寒战而身痛者吉，盖战因痛起，痛因脓起故吉。不痛者，气散也，必死。
灌脓时，终日大热不止者，此浮游之火，施血妄行也，急用连翘饮，连进二剂，以身温为度，不然敛必不从口角起，三五日必死。
灌脓时，忽热而即止者，敛之兆也，不必药。
灌脓时，脓升半浆而不起者，热甚，以芩连汤主之。盖毒盛也。热微以六君子汤治之，盖气血虚也。身温以人乳、糯米黄酒饮之，盖气血不及也。
灌脓时，精神如故，大小便如常，声音宏亮，而不红和，无脓色，不起发者，此旱痘也，不药自愈。
灌脓时，塌陷身大热，以芩连四物汤治之，此毒火太盛，熏蒸五脏而乾枯也，凶。身不大热，姜桂汤主之，此寒致毒凝于内也。反复不宁而大渴者，加味大黄汤治之，此毒盛内外结滞也，凶。忽然泄泻不止者，或白脓，或血脓勿虑，如水泻以异功散加诃子肉、豆蔻之类治之，此虚极火尽，故成水也。如黑屎乾枯，此脏坏也，只在朝夕必死。
灌脓时，疮肿肉不肿者吉，疮肉俱肿者险，肉肿疮不肿者凶。
灌脓时，唇齿破，口臭气者，乃胃烂也。舌心黑烂者，乃心绝也。目不转睛者，乃肝绝也。痰涎无声者，乃肺绝也。肾囊不展者，乃肾绝也。俱不治。如齿落者，肾虚也，当以补肾为主，六味汤主之。齿落而牙龈黑陷者，乃肾绝也，不治。
灌脓时，如脓未升足，出毒未尽者，当以鹿血、升麻、当归、川芎养血提气药发之，补空方可，再看何经毒重，即加何经药专治之。
灌脓时，忽然腹鸣不止，此脾虚也，当以平胃汤主之。
●收敛证治二条
收敛时，手足先敛者，额角先敛者，两鬓先敛者，唇下先敛者，俱属凶。口角先敛者大吉，鼻冷者大凶，手足心凉者凶，耳尖凉者凶。敛至第二日，心前敛出者吉。如心不敛，四五日必死。
每验如心不敛，用连翘饮重加连翘酒洗。
收敛时，忽然身热者吉，此欲敛之象也。
●敛后证治七条
敛后大热，大渴，大燥，狂言乱语，反乱不宁，不思饮食，大便秘结，小便赤涩，俱以大败毒为主，此皆毒留未尽也。
敛后身温青白色，神倦不食，大便泄泻，小便青白，烦闷，以参苓白术散主之。或以六君子汤主之。
敛后第三日，头面高肿者吉，此毒气上攻而出也。如目不开者，当以泻肝散治之，外以土大黄叶敷眼上，此肝经有毒也。
敛后头上有节者，愈多愈好，不必药。待四五日脓成，用银针刺破，上敷膏药即愈。如膝以下，或腿或足肿者俱凶，此骨蒸之毒，发于下原，不能升提也。如小腿黄肿者，乃痘露也，必死。设使肿胀而色尚未黄者，急宜内服黄连地骨皮，外以地骨皮熬水洗之，可愈，如黄则不治矣。
敛后足之左右有高肿处如栗子大，核桃大，此名痘龟也。塌陷必死，不塌陷，外以地骨皮洗之，内以地骨皮、牛膝服之。如产破，四五日后，银针刺破，上敷黄连珍珠散，以白蜡护之，不可见膏药，内以八珍汤加牛膝治之，百日自愈。
敛后两肘有痈者，形如鸡卵大，色红，此阳症也，治法同上。迨至八九日成脓，刺破，上敷膏药，内以八珍汤治之。倘若其痈色青白无红者，此阴疽也，以姜桂汤治之，贴药同上，此症甚凶，如周身有者，俱属节也。成脓刺破，上敷膏药即愈。敛后底发者吉。
●发热三日顺证
治痘全在发热之初，看其热势微甚，微者不必治，甚者当解则解，当汗则汗，当下则下，使毒气得以发泄，而后来不能为害。痘亦稀少平顺，失此不治，则毒渐盛，难以收救。大抵非汗，则表不解，非下，则里不解。初发热和缓，三四日不变，或热，或热退过二三度不出，能食，二便如常，无杂症，或惊搐，或吐泻不甚俱吉。胡氏曰：痘症发热，疑似之间，只宜表散，痘症方来。须防发热未出之先，表热壅盛，非微汗则表邪不解；里热壅盛，非微利则里毒不解，此痘家之极论也。发热未见红点，急须表发微汗，然后调治，要在身热尽退为佳。
●发热三日险证
发热壮盛暴烈，不进饮食，发狂，谵语，烦躁者，必重，急服升葛汤、麻黄汤、败毒汤。内症甚者，四顺饮下之。身头痛者，麻黄汤。表汗，腰腹痛者，四顺饮、大柴胡汤、承气汤下之。声遂哑者，清肺饮。呕吐，泻利不止，口不渴，身与手俱冷，不食，脉沉细者，理中汤。增寒壮热，鼻流清涕，咳嗽痰涎，此风寒所致，以参苏饮调酒洗紫草、煅石膏。
表之甚者，麻黄汤。惊搐不止者，红锦散合益元散。痰涎壅盛，昏闷不知人事者，薄荷汤下，抱龙丸亦不宜多服。身热口渴者，四苓散加乳制黄连、淡竹叶。腹痛胀满者，由毒气与外邪相搏，欲去而不得也，用参苏饮加砂仁、陈皮，去参苓服之，甚者下之。凡热盛吐衄，面黄粪黑及一切失血症，急宜服犀角地黄汤。
●发热三日逆证
发热头面一片，如胭脂者，不治。处处有红块，不治。腰腹身痛甚者，不治。见紫黑癍唇紫黑破裂者，俱不治。
●放标三日顺证
标色一见，轻重攸分，属虚寒者，急宜温补，属实热者，急于凉解，庶几重者，可变为轻，起死回生之始也。初出时，自有微汗不妨，若自吐泻者，多吉，亦不可止吐止泻，盖毒从吐泻而出也。初出便服升葛汤加山楂、大力子，必稀疏而易愈。或未发见，宜以丝瓜近蒂三寸，连皮烧灰存性为末，砂糖拌干吃，入朱砂末亦可。
●放标三日险证
东垣曰：痘出稠密，身表热，急于鼠黏子汤，以防黑陷。出不快者，化毒汤。出太多者，犀角地黄汤、败毒汤。周身匀称，惟咽喉独稠，名曰缠喉，急用清肺利喉。一痘白肉红者，因气虚不能养血，亦火热游行于表，宜凉血以清肌表之热，切忌川芎、当归、升麻升散之剂。初出胸前稠密，急宜消毒散加山楂、黄芩、黄连乳制。出不快，加味四圣散、紫草饮、紫草木通汤、快癍散。初出热盛发红癍，如锦纹在肉皮者，用化毒汤加红花、黄芩、升麻。喉痛，加元参、牛子、磨犀角汁和服，用元参升麻汤亦可。出时有红丹如云头突者，败毒汤加紫草、黄芩、红花，或升麻汤亦可。稠密如蚕子者，化毒汤加红花、黄芩。痘色惨暗不明者，升麻汤加黄芩、川芎、当归、红花、紫草、乳制黄连。初出三日无根窝红晕，用当归活血散加黄芩、升麻、葛根、乳制黄连。痘与肉色一色者，用保元汤，加川芎、当归、紫草、红花。隐于肉里，或出，或没者，葱白汤、麻黄汤发之。热未透，或带热而出者，升麻汤加石膏、黄芩、麻黄、葱白。初出有细痘，匝于大痘之旁，成块而密，看其表里，或汗或下后，惟大者起绽，细者俱退，药性大寒则滞血，太热则助血，故补后宜解，解后宜补，应变而施可也。
●放标三日逆证
一出如蚕子，或一齐涌出，初出不起，如蚊咬针刺之点，与肉色一片，红紫不退，白与肉色一片，久不转，有青黑紫癍如痣，或肌肉成块甚青，又有红癍如锦纹，或红丹如云头，治之不效者俱凶。
●起胀三日顺证
放标以后，渐次起胀，有不起者，或因元气本弱，不能送毒，不急图之，后难为矣。倘形长大而色枯燥，气至而血不荣也，宜补血；色红润而形平塌，血至而气不充也，宜补气；平塌色枯，气血俱不正，大补气血。
●起胀三日险证
痘至起胀时，但根渐开阔，顶渐平塌，形如痘壳，急服升麻解毒汤、补气血之药，有泄泻者止之。正宗云：痘半起，忽一日平塌色白者，急用内托散、补中益气汤。头面渐肿，觉痘渐平塌，急用升麻汤，外加皂角刺、殭蚕，加炒山甲三钱，汗后随症调治。灰白顶陷不起者，气血不足之症也，宜服内托散，或紫草汤加乳汁。红紫顶陷不起，或有黑痘如疔者，皆血热太盛，宜当归活血散，化毒汤倍加川芎、当归、红花、升麻、紫草，或无价散，挑破去其血毒，点胭脂膏以通之，亦外治之法也。
●起胀三日逆证
痘色灰白不起倒陷惨暗，膨胀不食，神气昏乱，紫黑干壳如蛇皮，肉起疮不起，头面如瓜匏，点如茱萸，形如赤豆俱不治，大抵痘胀一分，则毒出一分至六七日不尽胀，又黑色者不治。六日亦前逆症，犹或可救，虽强治之可也。此后血气已坏，再难为治矣。
●灌脓三日顺证
脓者，血之变也。有血则有脓，无血则无脓矣。痘至灌脓，大势将成。有不灌脓者，必先失治，急看痘色红白，大抵仍以治血助气为主。自初出至七日灌脓，入八日肥满光润，皮厚成苍蜡色，根窝红和，饮食二便如常大吉。
●灌脓三日险证
痘未起，但根脚润，至八九日乾燥，疮皮皱起，误认结痂收敛者，非也，此宜辨明。早治庶可回生，宜用助血解毒之药。色灰白，浆不满，则成倒陷，皮易破者，保元汤加川芎、当归、芍药、升麻乳制。色红紫，浆不足，成乾枯黑陷者，四物汤，用生地合解汤加紫草、红花、乾葛、石膏、升麻乳制。即胀满摸过软而皮皱，中虽有脓不满，后必不能收敛，或有灌脓，中间尚有不能灌者，终变虚寒之症，用保元汤加补血排脓之药，有内症者去之。凡痘陷无脓，虽服内托散，而暂起不久又陷者，灌脓不足故也，宜保元汤加川芎、当归、升麻乳制。痘症灌脓之时，多用补气血之药，寒药宜缓，如有杂症，则寒凉亦不宜避，痘色起胀灌脓，至七八日大便若久闭者，急用归尾、枳壳、生地、黄芩之类。
●灌脓三日逆证
痘不灌脓，灰白惨暗，皮薄擦破无脓血者，痘色白薄如水泡，抓破只有青水随乾者，紫泡刺破出黑血者，黑暗如煤，乾枯成塌者，头面肿大，抓破臭不可近，又足冷者，疮烂无脓，吐利不止，或二便下血，乳食不化者，二便不通，目闭声哑者，腹胀满，肌肉黑，痘中乾枯，全无血水，此名空疮，俱死不治。
●收敛三日顺证
痘至收敛，脓不满足，似敛而非敛者，此时宜辨明。若七八日之间，面目肿觉微退，痘虽似干而疮薄如纸，内症未除，此正极险时也。急以补血凉解之剂，或可转移，至十三日脓色已干，如苍蜡色或如葡萄色，从口鼻两边收起，渐收两腿，头额合脚一齐尽收，至收敛一齐剥落，内症全无。身渐轻快，饮食二便如常者吉，或手足心先收者亦吉，当敛而流浆不已者，宜用白术、茯苓、防风去湿渗水。
●收敛三日险证
丹溪云：当成就之时，觉色淡者，宜助血，用当归、川芎（酒洗）、赤芍，或加红花。色紫为热，用凉药以解毒（升麻、葛根、连翘酒洗、黄芩、黄连），甚者赤小豆水煎。一当敛不敛，泄泻不渴，寒战咬牙者，宜参、木、炮姜之类。一敛自颈至腰，数日不敛者，有热则清利二便，无热则培补元气，助脾渗湿。收敛有臭气带腥者佳，全无气色，尚有馀毒未发。若臭气不可近，虽已结痂，未为真也，急服清热活血之剂，缓则误事。将敛时，痘如豆壳，俗呼为倒敛，宜服实表之剂。如大便秘者，下之。小便赤涩者，利之。当敛不敛，泄泻不渴，寒战咬牙，此虚寒也，服异功散。发痒者，外烧乳香薰之，服热药以致热毒猖狂，气血弥盛，痘烂不敛者，服小柴胡汤，猪尾膏，外用败草散敷之。痘有臭烂深坎不收者，用生肌散敷之。敛至颈至腰，而数日不敛者，有热则清之，二便不利者通之。疮口脓出不干者，或不结痂者，利便补血解热，或溃烂不收，败草散、黄土散。疮欲收，唇口乾紫，连结渣滓，颊红，欲成肺痈，宜解毒汤加麦冬、知母、百合。收敛时身热不退，或寒热交作，用升麻汤加柴胡、黄芩、白芍。失治则为敛后诸症，敛后气血未足，肌肉柔嫩，最宜忌风寒□饮食。
●收敛三日逆证
痘不收敛，气促痰痈，目闭无神者，遍身臭烂不可近，且发痒，抓破无脓水，皮卷如豆壳乾者，手足战摇，咬牙禁口，腹胀，足冷过膝者俱不治。
●敛后馀证
敛后诸疾，热毒未尽，以致缠绵无已也。痘后血气已损，虚火易炽，甚不可以馀症无害，因循不治，立俟危殆。大抵痘后只宜清凉，不宜大补。用热温之剂，多致误人，惟泄泻虚寒之症，可以温补。但看痂厚落迟，斑红者为吉，痂薄落早，斑白如粉者凶，变之兆也。敛后疤白，有杂症者，四物汤加知母、黄柏。有表热者，合升麻汤。有里热者，解毒汤。身热不退，或寒热往来，升麻汤、小柴胡汤。带虚者，补中益气汤加黄芩、石膏。虚弱坐立战摇，无热症，而二便调和者，八物汤加黄芩、知母、麦冬。内渴者，益元散。泄泻而渴，身热，黄芩白芍汤。身凉不渴，理中汤，或风药以升之。痢疾，四物汤加黄连、白术、茯苓、生草、木香。声哑，清肺散。喉痛，甘桔汤加元参、牛子、黄芩、荆芥。有痈毒未成者，用三豆散敷之。未成脓者，消毒饮、小柴胡汤加羌活、连翘、银花、黄芩、赤芍。已成脓者，消毒饮加黄芩、云苓、白芍、连翘、当归。上引用升麻，下引用槟榔，助以贝母、白芷、瓜蒌。宜以针刺出脓血，迟则伤损筋骨。发惊者，抱龙丸，宜用凉解药，不止必凶。牙疳，宜黄连犀角汤，雄黄同玉锁匙点之。遍身骨节上有疳蚀疮，用绵蛮散、生肌散。有热者解之。
凡发散表热，微则用升葛汤，甚则用麻黄汤以表汗。
凡解利里热，微则用解毒汤、益元散、白虎汤，甚则时连翘饮、参苏饮，以利二便。
凡内外壮热，微则和解汤、小柴胡汤，甚则用前一项。
凡血气俱虚，微则用补中益气汤，甚则用八物汤。
凡补血活血，微则用四物汤，甚则用当归活血饮。
凡补气行血，微则用四君子汤、保元汤，甚则用内托散。
凡虚寒症，微则用理中汤、参苓白术散，甚则用木香异功散。
凡小便赤涩，微则用导赤散、四苓散，甚则用八正散。
凡大便秘结，微则用蜜导法、四顺饮、宣风散，甚则用承气汤，兼外热者，凉膈散、大柴胡汤。
凡发痘疑似，但看耳红而凉，便是痘，看眼中白仁上有赤缕，便是疹。
●癍疹丹　附杂症
斑者，有色点而无头粒，随出随没，没而复出。丹者，成块，赤如云片而突，此皆浮游之火，散漫于皮肤之间。表宜以轻剂，散其邪火，兼活血解毒之药治之，并用元参升麻葛根汤加石膏、黄芩、荆芥、赤芍、川芎、当归，重则麻黄汤表散之。在发热起胀时，多用表散，在灌脓收敛时，多用解利。遍身通红者，同治。河间云：癍疹多属于脾，隐隐在皮肤之间，发则多痒，或麻木。丹溪云：癍属热有痰，宜清肺以降痰，或散解出汗亦可。亦有不可下者，白虎汤、泻心汤。
●泡
发热之初，一身内外之火皆动，故肺火易发，而皮毛受伤，则肌肤之津液遂发而为泡。如水珠之状，白而空者，气之虚，白而有清水者，气之实；泡红紫者，血之热。皆内毒未出，而贼邪先为之病者，用补中益气汤加川芎（酒炒）、白芍，或加木通、茯苓、车前以利水敛泡。如灌脓将收时，有泡而大者，无分红白，皆与痘相併而成，不足为虑，利水亦可。
●乾枯黑陷
痘色初深红，必变紫，紫必变黑，终必至于乾枯。此血热渐变，一定之理也。故深红之际，失于解散，至焦枯黑陷，亦已极矣。然古亦有治法，每以凉血退热为主。看其微甚，或利大便，或利小便，或解散。顶虽平陷，不可以气虚例之，而用参耆补剂，补则气盛，而血愈枯乾，无分始终，见此，同一治法。疮干宜退火，荆芥、升麻、葛根之属，湿者自泻，宜用风药，白芷、防风之类，或利小便。黑陷并紫，百祥丸下之，不黑勿下。凡下后气温饮水者可治。水穀不化，或寒战为逆，四顺饮亦可。下后温脾则参术、茯苓等分，木香、厚朴、甘草各半，气不虚亦不用补。痘症稠密，内陷而黑色者，急视其舌，上有黑色，服凉药，以清其心火，倍用酒沙黄连、生地、犀角、紫草，舌不黑亦用凉药。
●白陷痒塌
痘色白者，必变为灰惨，惨必变为平伏倒塌。所谓白陷之不可救者，此固皆可言其气虚，而不及血。然血不荣色，血亦本虚，治法补气，亦宜补血，血活气行，白可变为红矣。单补气者，血愈燥热，欲不白陷得乎。白陷抓破，皮薄干燥而极痒者，此盖失于补血，致气盛则燥然也，再用补气之剂，速死之兆也。凡色白无分先后，皆以补中益气汤合四物汤，内有热者，加解毒汤药，或利小便。
●痛
诸痛痒疡，皆属心火，盖言血热，则气凝而作痛也。古方男用白芍，女用赤芍为末二三钱拭之，但以轻剂散之则可，用四物汤加荆芥、紫草、石膏、黄芩。六日以前多用发散，六日以后多宜活血。因干滞而病者，水扬汤洗之。
●痒
《内经》曰痒属心火，宜用四物汤加黄芩、石膏、升麻、薄荷，大小便利。涩者，利之。六日以前，解表凉血，六日以后，重在凉血。
●风寒闭塞
因风寒闭塞，致热毒不得发越，或寒热往来，狂搐咽乾鼻燥，或流清涕。或遍身有青块者，俱宜发汗，用麻黄汤加石膏、柴胡、升麻。
●暑热闭塞
因暑气壅闭，热毒反致内攻，烦渴喘满，昏闷如狂者，四苓散加辰砂、麦冬，或白虎汤、解毒汤。有表症亦宜发散。
●秽气所触
气血闻臭则逆，热毒不得舒畅，以致昏闷沉默，或疮欲黑烂，痛如刀割者，烧乳香薰之，喷荽酒，服惺惺散，或解毒汤。
●痈毒
痘疮已见夹而生痈者，素有积热之毒，因痘热而併发也，宜以升麻汤加柴胡、川芎、当归、黄芩、黄柏，或当归活血散。甚大，大柴胡汤下之。痘后之毒，治法见敛后。

痘兼杂症治法  ***************************
●身热
身热不退，毒气太甚故也，始终俱用升麻汤加石膏、黄芩。有内症而不退，看大小便秘涩则利之。
●寒热
寒往热来，毒欲发而不出，或往或来，表里俱见之症也。无分始终，用柴胡汤加知母、黄柏，或双解散，或大柴胡汤下之。
●头痛
盖热气上攻，或因痰壅，用葱白汤，或小柴胡汤加栀子、石膏、黄芩。
●身背痛
盖热未发尽，气血凝滞，故身背痛，用升麻汤加黄芩、川芎、当归、羌活。有内症者下之，收敛时痛甚，治之不效者凶。
●中风
痘症中风，从热生也。或手足腰项，强急直视，牵引口张，俱宜参苏饮、消风散。用元明粉起胀后见此，危殆之兆也。
●倦怠
神气本弱，为热所蔽，而精神不能舒畅也。不可专以虚治，亦宜清热助气为主，用保元汤加陈皮、黄芩、麦冬、栀子、黄连、白芍。起胀后倦怠嗜卧而声哑者，喉舌必有疳蚀，方载后口舌条下。
●厥冷
热毒之气，郁遏于内，元气亦不得行，以致上无阳，必厥冷，宜保元汤加桂枝、乾姜、川芎、当归，或理中汤。
●汗
汗由热气内蒸，腠理开张，津液随气而上出也，少用保元汤加桂枝、茯苓、黄芩、黄连、白芍。盗汗，当归六黄汤。
●寒战咬牙
他书以此症为不治，屡见亦有生者，盖热毒不能尽发，内与正气相搏，则因而筋脉动摇，气郁内热，则咬牙。有泻利不渴而战者，虚也，用保元汤加川芎、白芍、乾姜、黄连、桂枝。有渴，属热，不泻而渴战者，实也，用利解散。大便秘者下之，用凉膈散。大抵多属于热。正宗云：痘有寒战咬牙，是热毒盛也。河涧云：心火热盛，亢极而战，乃火兼水化制之，故寒战也。然寒战慄者，由火甚似水，实非寒气也。咬牙热毒盛于阳明也。又云：胃与大肠热毒盛，则咬牙。
●口舌
脏腑之气，上通口鼻，故热毒之发，口舌必先受伤，毒盛则口舌或白或黑或张大，此皆实热之候也，宜用解毒汤加牛子、石膏、生地、木通、荆芥，或凉膈散，玉锁匙点之，始终可以通治。
●咽喉
喉者，气之出入户也。热毒之气，至此亦为极地，故痘症喉病毒多，而且暴烈，或痛，或燥，或破，或噎食，或呛食，或流涎，变症多端。因难定治，俱以退火为急，用甘桔汤合解毒汤加麦冬、杏仁、牛子、玄参、荆芥。燥则加木通、麦冬、薄荷、硼砂、儿茶为末，炼蜜为丸，如大豆大，时时噙化。咽骨痛或肿大，以玉锁匙点之。呛喉，六月以前，宜急治之。凡喉病，最宜下利，喉痛燥破，不能汤食者，玉锁匙吹之，咽乾者下之，始终同其治法。
●声哑
声出于肺，肺清则声清，肺热则声哑，盖热能生痰，以塞肺窍故也。凡见声哑，始终但以凉药，清肺润燥为主，用甘桔汤加麦冬、牛子、元参、杏仁、石膏、诃子，或清肺汤仍用噙化丸。
●咳嗽痰涎
热症壅遏，而不得发散，则痰塞肺窍，而气不得流通，为咳嗽痰涎喘促之症，则以三拗汤加麦冬、石膏、前胡、杏仁、桔梗、桑白皮、瓜蒌。痰盛，用元明粉。喘促而厥者，五味子汤。有汗葛根黄芩汤。痘盛时宜急治之。
●诸凡热
啼哭烦躁，闷乱谵语，发狂发惊，此痘家必有之症，皆热蕴于心经，而不得发越故也。无分始终，俱以凉血解毒为主。宜解毒汤、栀子仁汤、白垢散、辰砂益元散、黑豆汤，元明粉随用，大小便秘者通利之。若有数症齐发，宜急用凉药，或急下之，不然死在旦夕。若惊发于痘盛，收敛之时，最宜急治，抱龙丸不可多用，不过一二次，须更他药。烦躁厥冷欲死者，吴萸汤。
●嗳气
热毒郁于胃中，欲发而不得发，乃为嗳气，用半夏生姜汤加陈皮、茯苓，或四苓散加陈皮、竹茹利之亦可。
●诸失血
旧云：血热则妄行，盖热毒之气，淫泆无归，则血亦随之而走泄也，始终用犀角地黄汤加黄芩、栀子、白芍、黄连。女人血不止，最宜急治。有初出时，衄血不止，用下药而得效者。
●肚腹
肚腹之症，皆由热气不发，凝滞于胃之间，故有作痛作胀之患，宜用三和汤或承气汤。虚痛，桂枝芍药汤。大抵痘家杂症，惟肚腹胸膈之疾最多，皆由饮食致伤脾胃，作热作痰故也。小儿最不宜厚养。
●渴
渴者，胃中热也。胃中津液为热所耗，故发渴而欲饮水也，始终宜用白虎汤加天花粉、甘葛、甘草，或益元散。有汗，白虎汤加人参。小便不利，四苓散。利者，黄芩散。
●不食
因壅热而不能食者，二和散加黄芩。胃虚不食人参养胃汤、七珍散。或去其杂症，气和则能食矣。大小便秘者利之。
●呕吐
素有积食之气，因痘毒之热而逆吐故也。宜四苓散加陈皮、生姜、半夏，或竹叶石膏汤。虚呕者，陈皮汤。有痰而吐者，二陈汤加贝母、花粉。发热初出时见者无害，痘盛时，宜急治之。
●泻利
旧云：吐泻皆由伤食。经云：阳气在下，则生渗泻，盖积热之气不能上升，注而为下泻也。泻而渴者，四苓散、黄芩芍药汤。不止，豆蔻丸。不渴身凉者，虚也，理中汤，或兼以风药升提之亦可。亦有始终微泻不止，而获吉者，吐泻并作，四苓散，或黄芩半夏汤。胃冷，益黄散。起胀灌脓时，宜急治也。
●大便秘
大便秘者，热气燥结于肠胃，津液乾涸，不得润滑然也。或因汗多，或利小便，以致涸其津液，以令便闭，四顺饮、承气汤。烦渴，手足心经腋下有汗者，热秘也，凉膈散下之。不食呕清水，面青，腹不胀，不里急后重者，虚秘也，用蜜导丸。凡秘身热，大柴胡汤。身不热，四顺饮。起胀灌脓时，不宜久泻，初出收敛时，暂泻无害。见痘后常泻水者，气下泄也，宜用升提之药升麻、防风、白芷、柴胡之类。数日未便，下之亦可。
●小便赤涩
小便赤涩者，心移热于小肠也，宜凉药以泄其热，用四苓散、导赤散加滑石、栀子，有血加瞿麦、生地、丹皮。

麸疹解略  ***************************
疹虽胎毒，多带天行时疫，传染而成。其发也，与痘相似，其变也，较痘更深。盖痘之吉凶，有形而易见，疹之吉凶，无形而难明。治失顺逆，立判生死，不知毒起于脾，疹发时多有吐症，宜用平胃散：苍术、陈皮、厚朴、甘草等分为末，姜汤下，每服三五分，犹当量儿大小，以定多少分两。热流于心，多有心慌之症（始发时心慌，用升麻葛根汤加牛蒡子研炒）。始终之变，肾则无病，脏腑之伤，肺为尤甚（气壅痰喘者是也，治方详于后）。闭门问途，不如路中寻径，扬汤止沸，不如灶底抽薪。初则发热惊战，亦似伤寒，升麻葛根汤，伤寒阳明胃经药也。疹与同经，故用之。或目流泪而不止，或鼻流涕而不干，咳嗽太急，烦躁难当（治嗽方在升麻汤加减条下），隐隐皮肤之内，磊磊肌肉之间，一出一没，乍隐乍现（急表症也）如锦之明，十有九全，如煤之黑，百无一生（此二语方书所载也，依此方用之无有不全活者）。毒有轻重，治有缓急，腠理郁拂，即当发散（即后加紫苏以解肌之言也）。肠胃秘结，即与疏通（即毒结于心，用牛黄散治之也）。先衄不必忧（未见形之先也），邪从衄解，泻痢不必止（始终有此症者吉）。毒以痢松，未出声哑，发表中，须加解毒清凉之剂（加减在后）。饮水不休，解毒中，更加生津止渴之药（渴毒甚，虽饮凉水亦不妨）。出之太迟，发表为急，出之太甚，解毒为先。毋伐天和，常视岁气，寒风凛凛，毒气郁而不行，败毒与解表共施（加紫苏症）。火日炎炎，邪气乘而作病，清凉与解毒并济（毒气太甚不能出，亦可少与牛黄散疏通之）。症虽百出，治法大同而小异，病有浅深，惟在详审而定剂，偶有一得，敢不公世。
如疹之初起，呵欠，发热，恶寒咳嗽，喷嚏鼻涕，头眩，睡时有惊，醒时有战，眼泡肿，羞明流泪，精红必然发疹。宜服升麻葛根汤（分两看人之大小，毒之轻重加减之）：
升麻　葛根　赤芍（各一钱五分）　甘草（五分）
上锉生姜一片，葱白一寸，水煎服。忌大汗。此药不但麻疹宜用，即痘疮初起，与伤寒瘟疫必不可少之药。如冬月天寒，加紫苏以解肌，喉痛加牛子不可饮酒、食蒜、油腻等物，见形之后，斑不红者，亦宜用之，乃麻疹初起之神方也。腹痛加黄芩、生白芍，咳嗽加桑白皮，有痰加陈皮、贝母，谵语加连翘、黄连，喉干加桔梗，渴加麦冬，天寒加防风、芥穗，身痛加羌活，咽喉肿或咳嗽痰中带血加黄芩、黄连、山豆根、连翘、黑参。如疹既出，一日而覆没者，乃为风寒所冲，毒气内攻，若不急治，则胃烂而死，可再用升麻葛根汤表之！表之！如再不出者用消毒饮：
牛蒡子（炒研）四钱，芥穗二钱，甘草一钱，防风五钱，或加犀角一钱尤妙。
如再表不出，及消毒不解者，此毒已甚也，必腹痛，气喘，肠痛，用二仙丹：
黄芩（去朽）　生白芍（各等分）
水煎温服。
若一日、二日，或三日已完，毒气未尽，发喘气壅，睡卧不安，此毒入心肺，至危之症也。鼻燥者，犹可治。稍迟恐毒入太深，鼻中流血，则心肺为火烁烂，无能为矣。故有是症者，急用牛黄散救之。牛黄散：
牵牛（用黑白头一次末）　大黄（生用）
上等分为末，温水调服，凉水亦妙。
一岁以下，及气弱者，用五七分。三岁可用钱半，量儿大小强弱加减之。如二十岁及气壮者，三四钱亦可。此起死回生之药，但得此药下咽，无有不生者，余之著书，专为此药，不可视为寻常而忽之也。然亦须有喘症而后投之，恐投之太早，毒气尚在半表半里之间，其为害不可不知也。
如毒气太重，服牛黄散之后，犹然馀毒未除，痰嗽未净，此时再不必用牛黄散下之，只当以解毒汤徐解其毒可也。白虎解毒汤：
石膏　知母　黄芩　黄连　黄柏（各一钱）　栀子（九分）　甘草（五分）
上用水煎服。谵语加赤芍，小便闭加木通，下痢加赤芍、生地、牡丹皮，渴加麦冬、犀角汁，嗽加桑白皮、瓜蒌霜，有痰加陈皮、贝母，腹胀、气喘、身热加大黄。如疹已出，泄泻不止，宜用四苓散：
猪苓　泽泻（各一钱）　白术（土炒）　茯苓（各五分）
上用水煎服。
如疹已出，寒热往来，似疟者，宜用柴胡四苓散（又名柴苓散）：
柴胡　黄芩　茯苓　猪苓　泽泻　白术（土炒，各八分）　甘草（四分）　用葱三寸煎服。
如疹已出，大小便下血，二便秘涩，热渴赤痛，宜用犀角解毒汤：
犀角（一钱，生用如无以升麻代之）　生地黄（一钱）　赤芍　黄连　枯芩黄　黄柏　栀子（各五分）　水煎服。
如疹前后有潮热不退等症，併为血虚、血热，可服四物汤：
当归　川芎　地黄（血虚用熟，血热用生）　白芍（各等分）
水煎服。发渴加麦冬、犀角汁；嗽加瓜蒌霜；有痰加贝母、陈皮（去白）。如麻疹既出之时，虽不进饮食者，但得麻疹淡红，色润泽，亦不为害也。盖热毒未解，内蕴实热，自不能食，如退后不食者，用生地四物汤加神麴、砂仁一二剂，决能食矣。如胃气虚者，少减地黄分两。
如麻疹既出，已过三日，不能没者，乃内虚有热，宜以四物汤进之。
如孕妇出疹，当以四物汤倍加白术、条芩、艾叶，以安胎清热为主，则胎决无危，而疹易出矣。如胎气上冲，急用艾叶、条苓煎汤，磨槟榔服，更以四物汤大进之。
如疹后痢下赤白，宜用：黄连、桔梗、木通、泽泻、甘草、灯心、赤芍、条芩、厚朴（姜制）、杏仁各等分。如下坠，加枳壳（麸炒）。锉一剂，水煎服。
麸疹证治大略十条：
始初发表，升麻葛根汤。如清利、清解、除热消毒饮。
第二方，升发解利，导赤散主之，因病加药。
终日大利大解，牛黄汤主之。

始终验轻重  ***************************
五日以前，头面红和，壅肿出如云片者吉，不必服药。若色青白，稀疏不成颗粒，再看皮肉之间有，急以升麻汤发之，如皮肉无者，大凶也。不得已以升麻汤，外加防风、荆芥穗、枳壳、山楂，透之以出为度。
五日以后出，若稀疏，当以清肺饮主之。桑白皮、杏仁、地骨皮、黄芩、桔梗、甘草等药加减。如有摇头反乱等症，加贝母，倍加杏仁。如有微红出一半者，四物汤，大黄、黄芩、黄连、青皮之类。如不透者，消毒饮主之，防风、木通、荆芥穗、生地、大黄之类加减治之。如嗽加杏仁、贝母、知母、桔梗之类。如摇动加防风、荆芥穗。如大渴加石膏、葛根、花粉、麦冬、五味子之类。如大便秘结加大黄、二丑之类。
七日以后，如大热不退者，连翘、山栀、黄芩、薄荷、荆芥穗等药治之。如再不退，黑紫，口乾舌燥，闷乱不宁者，牛黄散主之，大黄、二丑、槟榔，凉水送下。如其中寒战者，四物汤主之，外即减去衣被，顷刻立愈，若再以热护之，必死无疑。如其中鼻出血者，始终凶也。如见黑血，必用败毒散主之，连服二剂，如不止不治。
九日以后不食，清胃解毒汤主之，当归、大黄、麦芽、神麴、山楂之类加减治之。只服一二剂，不可多用。（九日以后与三日以后治法相同）
三日以后不食，清胃解毒汤主之，同前方用。如腹不胀者，六君子汤主之，多服几剂。若进饮食，过三日后，又当微利之，用导赤散为主。如色白腹胀者，四物汤加大腹皮、槟榔、陈皮少许。如过后气喘不止者，当以清肺饮主之。终日大渴者，黄连解毒汤，重加石膏即愈。如小便不行者，用导赤散主之，外用蔓菁叶贴脐上即行，或壁鱼七条，研纸上，贴脐上，用手运之亦行；又蒲公英煎饮立效。如喉痛不进饮食，用甘桔汤加元参、山豆根主之。
目无神者，口撮者，目肿、口唇肿者，目直视者，如黑点者，气闷大喘者，勿虑，重加清肺饮主之，始终宁静者吉，壮热者吉，始而大渴者吉。八九日至十一二日，昏闷不食，大便不行，小便赤涩，目闭不开，再无他症勿虑，平胃散合消毒饮服之即愈。

痘疹医方  ***************************
古人立方，要分虚实，能辨补泻之宜，则治痘无馀法矣。诸方之用，不过发散、升提、和解、下利、补益、开涩数者而已，方药亦有轻重，大抵看其微甚，辨其轻重，则方药之加减，固不必拘于一定。
升麻葛根汤　一，解表。
升麻（一钱重至二钱）　葛根（二钱重至四钱）　赤芍（钱半重至三钱）　甘草（一钱）
一方加山楂肉，牛子各一钱，冬加紫苏叶，水煎服。
加味葛根汤　二，治痘失表发热谵语。
升麻　葛根　赤芍　甘草　桔梗　柴胡　芥穗　防风　连翘　牛子　木通
水煎。
麻黄汤　三，发汗。
麻黄　桂枝　杏仁　甘草　葱姜引
解毒汤　四，治表热。
连翘　黄柏　栀子（各等分）
惺惺散　五，治内外壮热。
人参　细辛（少许）　白术（各五分）　茯苓　桔梗　花粉（各一钱）　甘草（三分）　白芍（一钱）
水煎。
和解汤　六，解表和中。
升麻　葛根（各钱半）　赤芍（一钱）　人参　防风（各七分）　川芎（八分）　甘草（五分）
水煎。
小柴胡汤　七，治寒热胸满心烦。
柴胡（三钱）　黄芩（二钱）　人参（七分）　甘草（六分）　半夏（八分）　姜枣引
盖元散　八，治里热。
滑石（六钱）　甘草（一钱）
为末，凉水送下，加辰砂。
白虎汤　九，治里热止渴。
石膏（三钱）　知母（二钱）　甘草　桔梗（各一钱）
虚者加人参一钱，水煎。
连翘饮　十，治内外壮热。
当归　防风　荆芥　车前　木通（各八分）　赤芍　柴胡　黄芩　牛子　滑石（各一钱）　蝉退（七分）　连翘　栀子（各一钱）　甘草（五分）
参苏饮　十一，治壮热风壅咳嗽，寒热体痛。
陈皮　紫苏　乾葛　前胡　白苓（各一钱）　半夏　人参（各七分）　甘草（五分）　葱姜引
当归和血饮　十二，活血行血。
川芎　赤芍　当归　红花　紫草（各一钱）　生地（一钱半）
四物汤　十三，补血。
当归　川芎（各一钱）　赤芍　生地（各钱半）
四君子汤　十四，助气和中。
人参（一钱）　白术　茯苓（各二钱）　甘草（五分）
保元汤　十五，补中助气。
人参（二钱）　黄耆（三钱）　甘草（一钱）　姜枣引
补中益气汤　十六，治气虚身热。
人参　升麻　柴胡　当归　白术　陈皮（各一钱）　甘草（五分）
八物汤　十七，大补气血。
白术　茯苓　人参　当归　川芎　赤芍　生地　甘草
理中汤　十八，治虚寒自痢不渴。
人参　甘草　乾姜　陈皮（各一钱）　白术（钱半）　加附子名附子理中汤。
参苓白术散　十九，温脾。
人参　茯苓　甘草　藿香　乾葛（各一钱）　白术（钱半）　木香（三分）
导赤散　二十，治肾热便血。
生地　木通　生草
木香异功散　二十一，治虚寒逆冷，或自痢不渴。
木香　当归（麸炒）　桂心　茯苓　陈皮　厚朴　人参　半夏　丁香　肉果（各一钱）　附子（炮，一钱）
八正散　二十二，治大小便。
赤苓　贝母　木通　人参　滑石　萹蓄　车前　桅子　甘草（各等分）
四顺饮　二十三，治大便秘结。
大黄　当归　白芍　甘草（各等分）
四苓汤　二十四，治泄泻。
茯苓　猪苓　泽泻（各二钱）　甘草（一钱）
宣风散　二十五，利大便。
槟榔　陈皮（各一钱）　甘草　二丑（各一两）
为末，蜜水调服。（壮一钱，幼五分）
凉隔散　二十六
甘草　栀子　茯苓　薄荷　连翘　大黄（各二钱）
葱白汤　二十七，治头痛。
连须葱　生姜
水煎温服。
羌活当归汤　二十八，治腰背痛。
羌活　当归　独活　川芎（各一钱）　柴胡（钱半）　防风（一钱）　桂皮（七分）　桃仁　红花（各八分）
黄耆汤　二十九，治身体痛。
黄耆　白芍（各二钱）　桂枝　甘草（各一钱）　葱姜引
如神散　三十，治腰痛。
当归　桂皮　元胡
为末，黄酒下二三分。
麻黄甘草汤　三十一，治伤风表热。
麻黄　石膏（各二钱）　甘草（一钱）
透骨解毒汤　三十二，治寒战咬牙。
紫草　甘草　当归　防风　陈皮　赤芍（各等分）
芍药甘草汤　三十三，治自汗。
白芍药（三钱）　甘草（二钱）
如神散　三十四，治咽喉肿痛。
桔梗　麦冬（各三钱）　甘草（一钱）　牛子（钱半）
清肺散　三十五，治喉干声哑。
麻黄（钱半）　知母　荆芥　花粉（各一钱）　麦冬　桂枝（各二钱）　诃子　菖蒲　加竹沥姜汁
消毒散　三十六，治咽喉胸膈不利。
荆芥　牛子（各二钱）　甘草（一钱）　姜引
玉锁匙　三十七，治咽疳。
硼砂（一钱）　殭蚕（一个）　朴硝（五分）　片脑（半分）
为末，以竹管吹之。
连柏散　三十八，治牙疳。
黄柏　栀子　薄荷　黄连
为末，以鸡翎挑入患处合玉锁匙更妙。
三拗汤　三十九，治喘。
麻黄（三钱）　杏仁（二钱）　甘草（一钱）
麻黄汤　四十，治喘促。
麻黄（三钱）　杏仁　桑皮（各二钱）　甘草（一钱）
五味子汤　四十一，治喘促。
五味子（钱半）　人参　麦冬　杏仁（各二钱）　姜枣引。
葛根黄芩汤　四十二，治喘而有汗。
葛根　黄芩（各二钱）　黄连　芍药　石膏（各一钱）　五味子（七分）　甘草（五分）
金不换正气散　四十三，治热气壅塞。
陈皮　藿香（各二钱）　厚朴　半夏（各一钱）　甘草（七分）　姜
夺命丹　四十四，治热盛。
升麻（二钱）　甘草（七分）　紫草（一钱）　糯米（一撮）　木通（钱半）
紫草木通汤　四十五，治热甚。
紫草　木通（各二钱）　人参　甘草（各七分）　茯苓（钱半）　糯米（一撮）
紫草饮　四十六，治发惊。
紫草（二钱）　陈皮（一钱）
锉碎盛碗内，煎水泡之，温服。
红锦汤　四十七，治发惊壅盛。
全蝎　天麻　麻黄　荆芥　甘草　薄荷　紫草　蝉退各等分
独虫散　四十八
牛子（五钱）　殭蚕（二钱）　紫草（三钱）
黑豆汤　四十九，治烦躁。
黑豆二三合煎汤服，汗出为妙。
犀角地黄汤　五十，治诸失血。
芍药　生地　丹皮
三味煎热，犀角磨汁入之，无犀角升麻代之。
消风散　五十一，治痰盛惊搐谵语，强急口张，目直视。
羌活　独活　殭蚕　藿香　枳壳　防风　天麻　地骨皮　蝉退（各八分）　花粉　柴胡　黄芩　桔梗　茯苓　荆芥　紫草　牛子　人参　川芎（各七分）　甘草（四分）　姜枣引
栀子仁汤　五十二，治烦躁谵语惊壮。
栀子　黄芩　石膏（各二钱）　赤芍　大青　柴胡　豆豉　知母　杏仁（各钱半）　麻黄（八分）　甘草（五分）
黄芩芍药汤　五十三，治失血而热。
条芩（三钱）　芍药　升麻（各二钱）　甘草（一钱）
生脉散　五十四，止渴生津无脉生脉。
人参（二钱）　麦冬（三钱）　五味子（一钱）
瓜蒌汤　五十五，治大渴。
石膏　花粉　乾葛（各二钱）　人参　防风（各一钱）　甘草（七分）
桂枝芍药汤　五十六，治腹痛。
桂枝　甘草（各一钱）　芍药（二钱）　姜枣引
桔梗半夏汤　五十七，治腹胀。
桔梗　陈皮（各三钱）　半夏（一钱）　姜引
黄芩汤　五十八，治热痢。
黄芩（三钱）　赤芍（三钱）　甘草（一钱）　枣引
陈皮汤　五十九，治呕满虚烦。
陈皮　甘草（各二钱）　人参（一钱）　姜引
黄芩半夏汤　六十，治乾呕而利。
黄芩　芍药（各二钱）　半夏　甘草（各一钱）　姜枣引
益黄散　六十一，治胃冷呕利。
丁香（五分）　诃子（七分）　青皮　陈皮（各二钱）　木香（三分）
二和散　六十二，消食扶气。
藿香　香附（各等分）
为末，温水调服二三钱。
豆蔻丸　六十三，治渴不止。
诃子　肉蔻　赤石脂（各三钱）　砂仁（二钱）　木香（七分）　枯矾（一钱）
米汤为丸绿豆大，每服二三十丸米汤下。
七珍散　六十四，调胃进食。
山药　人参　茯苓　黄耆　白扁豆（各一钱）　白术（二钱）　甘草（七分）　糯米（一撮）　姜枣引
白术散　六十五，治同前。
白术　麦冬（各二钱）　人参　甘草（各一钱）　陈皮（钱半）　厚朴（七分）
人参养胃汤　六十六，补脾进食。
人参　茯苓　栀子（各一钱）　白术　陈皮（各钱半）　甘草　神麴　黄芩（各八分）
元参升麻汤　六十七，治发斑。
元参　石膏（各三钱）　升麻（二钱）　甘草（一钱）
稀痘汤　六十八，散毒。
麻黄　紫草（各三钱）
煎热，入蟾酥三釐服。
四圣散　六十九，治痘出不快，或欲倒敛。
紫草　木通　黄耆　甘草（各等分）
快斑散　七十，治痘出不快。
紫草　人参　白芍（各一钱）　蝉退（二钱）　木通（钱半）　甘草（五分）
解毒方　七十一，治热毒痘发出麻疹皆妙。
防风　羌活　白芷　蝉退（各一钱）　麻黄　柴胡（各二钱）　川芎（钱半）　葱姜引
通天散　七十二，治麻痘不出。
熟地　白芍　红花　川芎（各一钱）　知母　陈皮　桂枝　人参（各八分）　当归　紫草（各钱半）　木香（二分）　甘草（六分）　枣糯（米引）　荔壳（十个）
异功散　七十三，补气和中健脾，止虚泻，催脓汁。
人参　白术　云苓　陈皮　甘草
水煎服。
化毒汤　七十四，治黑点。
紫草（三钱）　升麻（二钱）　甘草（一钱）　糯米（一撮）
蝉退散　七十五，治抓破。
蝉退　地骨皮（各一两）
为末，每服少许，白汤下。
二神散　七十六，治痘不升脓，身冷色白呕吐，手足凉。
丁香（九个）　乾姜（一钱）
为末，每服五分，被盖令温。
蝉退散　七十七，治痘蕴热及风毒惊痫夜啼。
蝉退（二十个）
水一锺，煎三五次温服。加乾姜尤妙。
象牙散　七十八，治小便不利，痘不收敛。
人参　白术　黄耆（各一钱）　茯苓（钱半）　何首乌（一钱）
枣、糯米引，煎半锺，送象牙末钱半（火煅），生草七分。
甘桔汤　七十九，治咽喉痛。
桔梗　甘草（各等分）
生肌散　八十
地骨皮　黄连　倍子　黄柏　甘草　枯矾（各等分）
为末，掺患处。
白芷升麻散　八十一，治痘痈。
白芷　升麻　桔梗　甘草　黄耆　茯苓　红花　连翘　当归　羌活　黄柏（各等分）
穀精草散　八十二，治痘眼生翳。
穀精草　蝉退　绿豆壳　天花粉
菊花散　八十三，治眼症。
当归　柴胡　连翘　黄芩　天冬　麦冬　白芍　地黄（各一钱）　菊花（二钱）　甘草（五分）
承气散　八十四，利大便。
大黄　枳实　芒硝（各二钱）
二陈汤　八十五，治痰涎。
陈皮（二钱）　半夏（一钱）　茯苓（二钱）　甘草（一钱）
抱龙丸　八十六，治热盛发惊，痘随壅盛。
牛胆　天南星（腊月取牛胆汁拌作饼阴乾为末，无牛胆以天南星末，秋冬浸五日，夏浸一日晒乾）　雄黄（钱半）　辰砂（三钱）　天竺黄（三钱）
以上共为末，浓煎甘草汤为丸如皂子大，灯心薄荷汤下。
大柴胡汤　八十七，治身热大便秘。
柴胡　赤芍　枳壳　黄芩　大黄
通煎温服。
蜜导丸　八十八，治大便秘。
炼蜜滴水成点而硬，捻如小指大，长三寸纳穀道中，或入皂末更妙。
麻黄桂枝汤　八十九，治烦热无汗。
麻黄（二钱半）　桂枝（八分）　甘草（五分）　杏仁（钱半）　石膏（二钱）
独圣散　九十，治倒敛黑陷，咽乾者不宜。
山甲烧存性为末，紫草汤入酒下一二钱，必调烂服之。
四牙散　九十一
人猪狗猫四牙各等分（火煅），酒、人乳调服。
内托散　九十二，治血匀气，调胃补虚，易收易敛，疮毒尽出。
黄耆　人参　当归（各二钱）　川芎　防风　桔梗　厚朴　白芷　甘草（各一钱）　木香　肉桂（各三分）
一方，用官桂去肉桂，如红紫黑陷乾燥属热。毒者去桂，加紫草、红花、黄芩、山甲同服。若淡白灰黑属虚。寒者加丁香救里，官桂救表。宜升脓而不升脓者，倍加参、耆、当归，临服入人乳、好酒，此升脓巧法也。泄泻加丁香、肉蔻、乾姜。
七真汤　九十三，治痘不起胀升脓。
淫羊霍（三分）　人参（八分）　山甲（三分）　黄耆（钱半）　甘草（五分）　川芎（五分）　当归（五分）　姜枣糯米引
一方，加木香二分。
凉血解毒汤　九十四，治痘出热不退，或红不分地，或痘苗乾枯黑陷，急用此方，可起胀升脓。
紫草（一钱）　红花　紫草　木通　防风　荆芥　黄连（各三分）　生地　柴胡（各八分）　赤芍（三分）　天麻　甘草（各二分）　牛子（四分）　丹皮（七分）　灯心　糯米引
大保元汤　九十五，顶陷根窝，虽红皮软且薄，血馀气不足也。
人参（钱半）　甘草　川芎（各钱半）　黄耆（三钱）　官桂（一分）　炒术（一钱）　姜枣引
人参归耆汤　九十六，痘顶不起，血不红和，或成浆而皮软色白，此气血俱不足也。
黄耆（三钱）　人参　甘草　红花　川芎　炒术　当归　赤芍　紫草（各一钱）　官桂（一分）　姜　枣　糯米引
加减当归活血汤　九十七，治痘血热焦紫。
当归　赤芍　紫草　红花　血竭（各一钱）　木香（二分）
为末，每服一钱酒下。热极焦紫不红和，酒煎紫草调下。
解毒托里散　九十八，治痘稠密。
桔梗　牛子　人中黄　防风　赤芍　芥穗　归尾　蝉退　升麻　葛根　红花　连翘
人粪烧灰为末，酒水对煎，温服。
补脾快癍汤　九十九，治手足痘不起。
人参　黄耆　防风　防己　桂心
水煎服。
四物快癍汤　一百
当归　川芎　赤芍　生地　芥穗　牛子　升麻　葛根　连翘　紫草　地骨皮（各等分）
水煎，临服入人粪烧服。
苏解散　一百一，痘初壮热毒盛，头腰腹痛。
紫苏　甘葛　防风　荆芥　白芷　紫草　蝉退　升麻　牛子　木通　甘草　灯心　葱引
凉血芍药汤　一百二，治痘作痛。
白芍　当归　生地（俱酒洗）　红花　地骨皮（各等分）
解毒方　一百三，治痘先发肿，名为痘母，十发九死。
银花（五钱）　甘草（一钱）　牛子　防风　芥穗　连翘　木通（各二钱）
酒煎服。
六味汤　一百四，治肾经虚弱，腰腿疼痛。
熟地黄（三钱）　山茱萸肉（六分）　乾山药（一钱）　牡丹皮（二钱）　白茯苓　泽泻（各一钱）
大黄汤　一百五
大黄（一钱）　生草（五分）
水煎服。
加味大黄汤　一百六
大黄（一钱）　花粉（一钱半）　黄芩（八分）　生草（五分）
水煎服。
胭脂膏　一百七
升麻煎浓汤去滓，用棉胭脂于汤内揉出红汁，再加雄黄细末调匀，贴患处。
避秽香　一百八
苍术（十两）　大黄（五两）
上锉细，捻放炉中烧之，不可间断。
参归鹿茸汤　一百九，益气补血。
人参　黄耆　当归（酒洗）　甘草　鹿茸（酒涂，炙去毛）
引姜、龙眼。倦食、手足厥冷加木香、丁香、官桂，寒战咬牙加桂附。
当归补血汤　一百十，《准绳》名六一汤是也。
当归（一钱）　黄耆（六钱）
当归补血，黄耆补气，盖气能生血又能统血，补气实所以补血也。痘不起胀，加炒山甲，若二味各一两，名归耆汤。
痘后内风方　一百十一，睡卧脾倦不省人事等症。
梨汁　牛黄　橘红
痘后外风方　一百十二，牙关紧闭，口眼歪邪，寒战咬牙等症。
天南星　防风　当归
无价散　一百十三
人粪　猫粪　猪粪　狗粪（各等分）
瓦上炭火煅红令烟尽，白色为度，沙糖调服一茶匙。

痘疹易知药性  ***************************
人参　味甘，性温。益元气而生精血，复元神以补五脏。第肺寒宜而热还伤肺。
黄耆　味甘，性温。固腠理而补元气，内托阴症之疮疡，外固表虚之盗汗。
甘草　甘，平，无毒。生则寒而炙则温，生固分身稍而泻火，炙还健脾胃而和中，解百毒而有效，协诸药而无争。
当归　甘、辛，性温。生血养血之必需，活血止血之莫缺。头止血而上行；身养血而中宁；稍破血而下流；全活直而不走。虚则补而滞则行，实调血之良品。得川芎以升散，资芍药而敛附。
生地　甘、苦，性寒。凉心火之血热，泻脾土之湿热，止鼻中之衄热，除五心之烦热。痘家红紫所必需，药中解毒不可缺。
熟地　甘，苦，性温。活血气，封镇骨髓滋养肾火，补益真阴。得升柴则能发散，得桂附则能回阳。得参耆而入气分，得归芍而入血分。
南赤芍　苦、酸，微寒。能泻能散，破血中之滞气，疗毒痈之腹痛，即烦热而亦解。
白芍　味性同上。能补能收，扶阳气，除腹痛。收阴气，健脾经。补虚而生新血，退热尤良。
川芎　味辛，性温。引清气而行头角，起头面之毒。佐参耆以行阳分，解肌表之邪。可为导引通行之使。但性多辛散，火在上而气虚者宜避。
白术　味甘，性温。健脾而利水，燥湿而温中，能补气，故能发痘。能固脾，故能止泻。
麦门冬　甘、平，性寒。清心肺之烦渴，生津补液，非虚热而弗合。
糯米　味甘，性温。滋脾胃而益中气，助血生浆，能制痘毒使之弗攻。
扁豆　甘、平，性温。健脾而和中，养胃而止呕。
柴胡　味苦，微寒。发散热邪，泻肝胆之毒火，解肌开表，退往来之寒热。
防风　味辛，性温。散风邪而引周身之闭，驱风燥湿。
升麻　味苦，微寒。升阳气，达肌表，散风寒。善走阳明，引葱白。散手阳明之风邪，引石膏。止足阳明之齿痛，火炎者宜戒。
葛根　味甘，性寒。散肌表之邪，兼能解渴。
槟榔　苦、辛，性温。豁痰逐水，杀虫去积。
荆芥穗　味辛、苦，温。散风热而清血中之火，彻上彻下，梗主发汗，痘疹戒用。
白芷　味辛，性温。散风邪而逐寒温，止头痛而除搔痒。化痈毒，善走阳明。故能起头面之痘，亦托肌肉之脓。
麻黄　味苦，性温。其形中空，散寒邪而发表，其节中闭，止盗汗而固表虚，阴寒沉滞之邪非此不能散。
木通　甘、平，性寒。导赤除烦，毒从溺解。
桔梗　苦、辛，微温。止咽痛，兼除鼻塞，利膈气，仍治肺痈。一为诸药之舟楫，一为肺部之引经。
牛蒡子　味苦，性寒。清喉解毒，邪从肌泄。痘红紫，热盛者可用。
紫草　味苦，性寒。凉血活血。治热邪而解痘毒，滑利大便。凡用紫草必下糯米五十粒，以制其冷性。庶不损胃气而致泄泻，惟大热便结者，不必用糯米。
蝉退　味甘，性温。散风热而疏邪气，故能解痘疮之毒风。
殭蚕　咸、辛，微温。散风痰，解痘毒，尤利咽喉。
犀角　味苦、酸、咸。解心火而清肝脾。凡痘中血热吐衄，焦黑烦躁，皆可用之，以解热毒。
蜂蜜　味甘，性温。益脾生津，可结痂，亦可落痂。
朱砂　味甘，微寒。镇心气而除热毒，坠痰涎而安惊悸。
琥珀　甘，平，微温。利水除烦，安神散血。
黄连　味苦，性寒。泻诸火而解热毒，乾呕圣药。
元参　酸、苦，微寒。去浮游之火，解咽痛而快癍。
滑石　味甘，大寒。利六腑之塞结，溺赤尤宜。
羌活　苦、甘，微温。利筋骨，走经络，散肌表之毒风，故能止周身之痛。
薄荷　味辛，性凉。散风热，清头目，利咽喉，解热毒。
肉桂　味辛，性热。气薄者桂枝，气厚者肉桂。气薄则发泄，桂枝上行而发表，气厚则发热，肉桂下行而补肾。
官桂　味辛，性温。能养荣而解表，亦暖血而行经。凡痘疮营卫不充，而见寒滞者，必用此以导达血气，且善行参、耆、熟地之功。
附子　味辛，性热。脾肾虚寒，元阳大亏，凡泄泻呕吐不能止，寒战厥逆不能除者，非此不可以益火之源。
生姜　味辛，性温。避恶气而散寒气，温中气而开脾胃，止呕吐之要药，制半夏有解毒之功，佐大枣有厚肠之益。
陈皮　辛苦，性温。和脾胃，达阴阳，开痰行气而消胀。
山楂　味甘，性温。宽气道而松痘，消食亦宜。
木香　苦、辛，微温。理滞气而温脾胃，乾红色滞者不可少。
丁香　味辛，性热。暖胃逐寒，顺气止呕，腹痛寒滞者尤宜。
肉蔻　味辛，性温。固肠而温中，行滞而止泻，中寒滑泻者最宜。
白茯苓　甘淡，性温。利窍而除湿，益气而和中。小便多而能止，大便结而能通。心惊悸而能保，津液少而能生。白者入壬癸，赤者入丙丁。
石膏　辛、苦，大寒。解烦渴之如烟，退炎炎之火烈，不使焦黑。
连翘　味苦，微寒。清三焦浮游之火，解痘疹痈疡之毒。
枳壳　苦、酸，微寒。消心下痞塞之痰，泄腹中滞寒之气。推胃中隔宿之食，削腹内连年之积。
栀子　味苦，性寒。利小水，降脾、肺、膀胱之火，使从小便而出。
龙胆草　味苦，性寒。大清肝肾之火，上退眼目之赤痛，下清足膝之热肿。
生大黄　味苦，性寒。驱凫毒而不留，破恶瘀而不守。不令内溃，须佐生草，用在传于心经。
酒炒生军　去口臭口烂等症，用在传于肺经。
九军块　去久滞之积腻，用在传于肝经。
九军片　补痘后之虚热，用在传于脾经。
黄芩　味苦，性寒。泻肺火而凉大肠，失血亦宜。
黄柏　味苦，性寒。补肾虚，降龙雷之火，安上除虚哕之蛔虫。
桑白皮　味甘，性寒。泻肺火而治气逆。
金银花　味甘，性平。解痘后之馀毒，红紫毒盛者尤宜。又解目中之毒。
桃仁　苦、甘，性寒。润大肠血秘之难便，破大肠久蓄之血结。
甘菊花　味甘，微寒。清头目之风邪。
紫厚朴　苦辛，性温。温胃而去呕胀，消痰亦可。
灯心　味平，性淡。利小水，除心肿。
苍术　味甘，性温。燥脾而去湿，消食而宽中。
牵牛　味苦，性寒。入肺经而利小便，通大肠而消水肿，亦能除气分之湿热。
天花粉　甘、苦，性寒。除内热而止乾渴，化痰涎而止咳嗽，能消毒，亦能通经。
竹叶　苦辛，性寒。除新旧风邪之烦热，止喘促气盛之上冲。
山豆根　味苦，性寒。解热毒。能止咽喉之痛，食少而泻者勿服。
枳实　苦、酸，微寒。消胸中之虚痞，逐心下之停水，化日久之稠痰，削年深之坚积。
知母　味苦，性寒。泻无根之肾火，疗有汗之骨蒸，止虚劳之阳胜，滋化源之阴生。
五味子　味酸，性温。滋肾经不足之水，收肺气耗散之金。除烦热，生津止渴；补虚劳，益气强阴。
山药　味甘，性温。助脾益肾。
车前子　味甘，性寒。止泄泻，利小便犹能明目，利小便而不走气，与茯苓同功。
牛黄　味苦，性寒。护心解毒，清火开痰。
鹿血　甘、温，无毒。大补虚损，益精血，解痘毒，亦解药毒。
猪苓　味淡、甘，平。入足太阳，泻膀胱，开腠理，利小便。
细辛　味辛，性温。走少阴谷病之首痛，散三阳数变之风邪。
麦芽　味甘，性温。消食健脾。
神麴　味甘，性温。开胃口，进饮食。尤能消中焦之停满。
杏仁　味苦，性温。开心气之闭塞，止嗽亦得。
诃子肉　味苦，性温。塞脾虚之滑泻。
大枣　味甘，性温。助脉强神，大和脾胃。
红花　味辛，性温。治痘中之血热，多则行血，少则引血归经。
川牛膝　味苦、酸，平。活血而生血，引诸药以下行。
半夏　味辛，性温。除湿热，化痰诞，大和脾胃，亦止呕吐。
牡丹皮　辛、苦，性寒。退阴中之伏火，散血热之气结。
地骨皮　味苦，性寒。退痘后之虚热。
川贝母　辛、苦，微寒。治毒痰而利心肺。
藿香叶　味辛，性温。开胃口，能进饮食，止霍乱仍除呕逆。
乾姜　生则味辛，炮则味苦；生则逢寒邪而发表，炮则除胃冷而和平。
梨　味甘，性寒。润肺凉心，消痰降火，止嗽除渴。生则清六腑之热，熟者滋五脏之阴。人知其清火消痰，不知其散风尤妙。去核将白糖装满，入花椒七粒，蒸熟，一则去风，一则养脾。
