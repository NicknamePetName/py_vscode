
序一  ***************************
太虚造物于无为，人以多欲而生疾。盖动之机生乎静，静之变原适如其动。是以机有可畏而閒邪，存诚备物以当致用者也。昔古帝神成氏身居草莽之中，亲执耒耜之器，相土之宜，树艺五穀，稼穑既成，民知粒食之美。又恐生生之不遂，故尝百草、味酸甜、辨苦辣、研寒热、知温凉，遇毒七十二，皆能神化而保全。位君臣、通佐使，开百世之医宗，救万民之疾苦。斯时也，岂能逆料？夫后世之人尽皆生疾，而预为医药以瘳之乎？不然，圣人之心，体静乎中，变通于外。思后世之人，必有以声色之眩于耳目者，嗜欲之生于口腹者，不节不和，而触乎疾矣。虽欲全夫天命之正，顺夫生生之理，何可得乎？故为医药而救疾苦，备物于始，致用于终也。帝轩辕君天下，商岐伯，参天地，法阴阳，拟五脏，配六腑，著《素问》《内》《难》经。周扁鹊，遇长桑、饮上池，洞肺腑、见肝膈，识齐君于未病之先，使二竖奔入膏盲之内。迨夫汉有淳于意，晋有王叔和，唐有孙思邈、韦慈藏，元有朱丹溪，是数子者医中良，拔萃于众者也。上继夫圣君之绪，下授夫遗经之传，通乎神明，合乎鬼神，知夫吉凶休咎，识夫生死存亡，精诚于一，而其所著述者，悉皆大备。然吾观古之人，率皆质性醇朴，道德流行，日以修身养性为事，颐养天和，无所戕贼，所以罕疾。即不幸而致疾者，其惟命也。夫若今之人刚不然，奢侈过甚，私欲横炽，不能存养。诸以动而有侮，易于生疾。但古今不一，气数不同，所以圣君贤相以及历代明医，为能参乎风俗，审乎时势，斟酌尽善，调剂咸宜，方书行世，皆准古以宜今者也。且医者每于三指之下，一息之间，得其浮沉迟数，望闻问切，六脉根原，穷通寿夭，由斯定矣。故珍脉之法，先调已息，以俟人息，凡四十五动者一息耳。抑过与不及，皆为病脉。如二则败矣，三则迟矣，四则平矣，六则数矣，七则极矣，八则脱矣，九则死矣。用剂者不可匆忙，察病者不可仓卒。若不有仁人爱人之心，良相燮理之术，何以能造补天浴日之功乎？今望林孙先生年迈七旬，归隐于医几五十馀年矣，士大夫、童叟无不知名者。上绍夫圣贤之传，下阐夫医林之妙，著有脉诀、秘方经验者居多矣。分为四科，列有百三十一门，梓成五卷，欲以寿世。诚恐用之者有南北东西之异，清浊厚薄之气，贫贱富贵之家，补泻轻重之剂，类而分之，辑而编之，悉皆通乎阴阳，合乎神明，岂非卫生之青囊也哉！吾故曰：有仁人之心，良相之术，先生其当之毋让云尔。
敕授中宪大夫上都何廷枫
汉宸氏拜题于绍正堂并书

序二  ***************************
辛卯之冬十月下旬，友人张九锡持书一帙，题其签则云《良朋汇集》。而谓予曰：是孙望林之异方也，或出诸海外，或受诸异传，百法百验，治无不效，而疾无不去者矣。予曰：是良方也，非异术也。昔孔子曰：听讼，吾犹人也，必也使无讼乎？言全人之明德既明，自然有以畏服民之心志，故讼不待听，而自无也。若人得疾而治，弗若无疾而弗药。九锡曰：信斯言也，宜莫无疾。于曰：疾病之生系乎人，夭寿之数在乎天也。盖天地之造化曰命，人物之灵明曰性，故命无不齐而性有不一。九锡曰：何为而然乎？予曰：为其不能存养而全夫天也。若存养之功至，而修身之行齐，则无疾病而不至于夭矣。向使存养之功未至，而修身之方无术，则生乎疾病，而有以至乎夭矣。故孟子曰：夭寿不贰，修身以俟之，所以立命也。人能尽乎心性天命，而充乎仁义礼智，非但勿药，兼可无疾矣。故则澄其源而清其流者也。虽雍容乎义理，涵养乎万物，而无不自得矣。故《易》曰：大哉乾元，万物资始，乃充天。不宁唯是不见。夫异人之用异术乎？传有之曰：天有六气，降生五味，发为五色，征为五声，淫生六疾。六气曰阴、阳、风、雨、晦、明也。分为四时，序为五节，过则为菑，阴淫寒疾，阳淫热疾，风淫末疾，雨淫腹疾，晦淫惑疾，明淫心疾。由此观之，若不节不时，则蹈于淫而生于疾矣，此疾之所由来者也。若能戒惧乎诸疾，慎守乎四时，岂犹有他虞者乎？故《易》曰：至哉坤元，万物资生，乃顺承天。从事于斯，此即良方也。允若斯言，保合性命，克尽存养，非但不药，兼可无疾。故《周书》曰：皇天无亲，惟与善人。由此观之，则人之所养而可以参夫天也，何疾可言哉！吾故曰：疾病之生，系乎人；夭寿之数，在乎天也。夫乾坤者，天地之蕴奥也：天地者，大阴阳也。天动乎上，地功乎下，日月并行而不息，万物并育而不害，是其为天也。何为而无疾乎？《诗》云：维天之命，于穆不已。是天有于穆之德也。人物者，小阴阳也。男动乎上，女静乎下，出作而入息，随时以休养，又何从而生疾乎？昔伏羲造书契，神农尝百草，黄帝制方书，是三圣者，使民知夫心性天命，合乎仁义礼智，而趋吉避凶也。自三代之下，喜怒混乎中，嗜欲感乎外，以致圣贤之道，榛芜于草莽之间也，岂不伤哉！今友人九锡，资性粹美，学问纯正，人非善不交，物非善不取，是所谓善人也，信人也。然九锡之学，乃法之于吴德倍，与德倍为翁婿，则德倍之为人，不言而可知矣。望林者，德倍之友也。望林从事于医久矣，爰集诸方，愿公事用，可谓不私其学矣。然缺于工本，非德倍无以成之。予谓望林虽有医国之手。非德倍无以立也；德倍虽有乐善之心，无望林何以显也。二君子者庶乎仁人矣。然其利泽及人者，有仁人之功矣。故孔子曰：如其仁，如其人，二君子可以当之。是集也，工本繁剧，非一二人可成。泊多诸贤乐成是集，悉难尽举，正所谓鲁无君子者，斯焉取斯。然二君之德，非九锡无以明，九锡之言，非予述之不能备。故略申鄙疏之怀，以俟后之君子，其或有感于斯文，而珍藏于世。更可以寿人也，于是乎序。
时康熙五十年十月下旬天水秦宗仙序

序三  ***************************
燕山孙子，慷慨好义士也，讳伟，号望林。今行年七十有六，自述幼因家寒，父兄教以钱行粜米为业，颇不愿意，留心方术，施药济人。年十十许，涉历江湖，流寓楚之常山，卖药数载，思归故里，遂于崇文门内悬壶二十馀年，每见重于当代之王公大人，延请招致，迨无虚日。后又进内院供事十四年，在方略馆，霑恩授贵州关山岭管驿，因年近古稀，只身万里，告职还里，有五十年行道所积之方，集成二卷，名曰《经验藏书》。将版驼进京城，刷印三千馀部行世。于康熙乙酉岁，遇几位老友说及古时道侣逍遥之乐，有云朋之会，大家一议，集三二十辈，每月一会，谈道德，说感应。内有一友，系长白人，姓吴，讳化善，号德倍者，敦行善事，舍益母丸，取药者门盈如市，数百人取法，无不见效，四方千里之外，尽闻其名，遂为莫逆。又于各寺观道场之所，无不有善事贻人，故人号为散仙。公志也，公每思济世之道莫先于医，疗病之方莫先于药，第一二人难行此事。伟自说：近日又得许多奇方，可惜无传。吴德老悯公之志曰：新书之费几何？首举者属予，为公前驱。同道中有情愿相帮，任如之大家作此功德，故尔同一发心，刊刻药书一部五卷，分金、木、水、火、土，名标曰《良朋汇集》。此书不踪别书，不言脉理，不谙文法，皆大家与众人所有经验、应手家藏、海外异人种种秘方，杂集成书。虽不能以理言动高明，用方救人，效在项刻。虽隔山一照，其病即灵，用药无不效也。诚信然耳。燕山黄子闻其说而嘉之，愚昔勷良友刘子汇集古今方书，脉理经络，药性病机，无不备载，名曰《医统管见》，缮写成书，宛然如昨，抚旧帙而太息，感遗物而兴杯，则于孙子是书也，知为济物利人，登俗仁寿之至意云尔。是为序。
时康熙五十年岁次辛卯阳月穀旦同里五
同里黄公禾拜手谨书

序四  ***************************
天下杀人者，兵。善用之，则天下不受其毒，而反足以主人。天下生人者，医。不善用之，则天下将受其毒，而反足以杀人。故肱必三折，而后称良；臂必九折，而后称善，诚艰之，诚重之也。谚曰：学书者纸费，学医者人费。操术不精而致以生死为儿戏，医之道尚忍言哉？燕山孙子望林，恻隐满腔，志存利济，生平业岐黄，以仁义为长生之果，其《肘后》《青囊》，可谓登堂而阻□者。凡所调剂，无不立起沉疴。行之数十年，橘井杏林在在沾被。既乃辑畴昔所经验者，著为方书二卷，镂版流传后，复会集良朋，论医学，博闻洽见，断以己意，折衷尽善，合成五卷，将谋续梓，而苦于无资助。厥成者，则长白吴子德倍也，于是乎风行海内，户有刀圭，而孙公救世之婆心，与吴君成人之美德，固并见于斯编矣。然斯编统计四百二十三页，总一千六百馀方。第行之既久，外间翻刻多有遗漏舛错，遽然删去一百二十馀方，渐至移步换形，为害不浅。今坊客购得原版，以为寿世金丹，按病立方，条分缕析，使庐山面目开卷瞭然。其自通都大邑，以逮僻壤穷乡，或延医不便者，但令家藏此书，能辨寒热虚实，任所投之，俱足以回夭札而臻仁寿。非然者，忧止採薪，疾非二竖，而误入庸医之手，则囊中剑戟，指下戈矛，杂然并进，势不至于人费不止。然则生人者医，而不善用之，其为茶毒无辜，岂不更惨于兵哉。
时维皇清乾隆三年岁次戊午夏五月日躔鹑首之次
赐进士出身承德郎工部屯田清吏司主事南州凌之调惕园氏书于燕台官舍


卷之一  ——————————————————————————————————————————————————————————————————————————————————————————

中风门  ***************************
●通关散　治中风不语，不省人事，牙关紧闭，汤水不入者，以此吹之。
生南星　生半夏　猪牙皂（各等分）
上为细末，用少许吹鼻内。有嚏可治，无嚏不可治。
●又通关散　治中风痰厥、昏迷卒倒、不省人事欲绝者。
用巴豆去壳，纸包捶油，去豆不用，用纸捻作条送入鼻内。或加牙皂末尤良；或用前纸条烧烟燻入鼻内亦可。
●大秦艽汤　治卒中风酸厥，半身不遂，肢体麻木，语言微涩症。
秦艽　石膏（生，各一钱）　川芎　当归　茯苓　生地　熟地（各八分）　白芍　羌恬　独活　白术（各六分）　防风　黄芩（各七分）　白芷　细辛（各五分）　甘草（三分）
用水二锺煎一锺，去渣温服。时遇天阴加生姜七片，如心下痞满加枳实一钱。此是秋冬之药，如春夏时，加知母一钱煎服立效。
●又方　治厥不省人事，六脉俱闭。
用折绢子的纸卷捻点菸熏入鼻内，久则火痰吐出甚效。
●口眼歪斜方　蓖麻子研烂，右歪涂左边，左歪涂右边，一经复正即速洗去，神效。
●治中风半身不遂效方
石斛　牛膝　木爪　当归　白芍（各三钱）
上用煮酒煎，温服。
●治风瘫怪方（吕道人）　用油核桃（捣烂如泥）黄蜡（各三钱）
上二味滚黄酒冲服，出微汗。停三日又进一次，各用四钱照前冲服。又停三日再服一次。三次服完全愈。
●史国公浸酒方　专治左瘫右痪，半身不遂，四肢麻木，骨节疼痛，诸般寒湿风气。
当归　羌活　松节　秦艽　防风（去芦）　川牛膝　晚蚕砂　虎胫骨（酒浸一日，焙乾酥炙）　萆薢（各二两）　枸杞子（五两）　干茄根（八两，饭锅蒸熟）
用东酒一斗，绢袋盛药入酒肉，封固，停十日饮。取时不可面向坛口，恐药气冲入眼目。饮酒无间断，饮尽将药晒乾研末，米糊丸梧桐子大，空心酒下。
●白丸子药　专治男、妇手足瘫痪，风痰壅盛，呕吐涎沫及小儿惊风，妇人血风
生半夏（水洗，七两）　生南星（二两）　白附子（生，二两）　生川乌（去皮脐，五钱）
上共为细末，以生绢袋盛，于井水内摆出。如未出者，更以手揉。有渣再研细末，更以袋盛，摆尽为度。置磁盆中日晒夜露，至晓撒去旧水再加新水，每日换水搅。时春五、夏三、秋七、冬十日去水，晒乾后若玉片，研末，以糯米粉打稀糊为丸，绿豆大。每服二十丸，姜汤送下。如瘫痪风症，温酒下；小儿惊风，薄荷汤送下三五丸可也。
●又一方　治风痹四肢挛急。
用薏苡仁、大粳米等分煮粥，空心食之。久服即愈。
●清痰顺气汤　专治口眼喎斜症。
南星（姜制）　贝母　陈皮　苍术（米泔浸炒）　官桂　防风　荆芥　黄芩（酒炒）　黄连（酒炒）　半夏（姜制）　瓜蒌仁　甘草（各等分）
上锉生姜三片，水煎。临服入木香、沉香末各五分同服。
●牛黄清心丸　治诸风缓纵不遂，语言蹇涩，心怔健忘，恍惚去来，头目眩晕，胸中烦郁，痰涎壅塞，精神昏愦。又治心气不足，神志不定，惊恐夜怖，悲忧惨慼，虚烦少睡，喜怒无时，或发狂癫，神精昏乱。或积热吐血，骨蒸劳病等症。
羚羊角（末，一两）　乾山药（七两）　白茯苓（一两二钱五分）　防风（一两五钱）　白术（一两五钱）　阿胶（炒，一两七钱五分）　犀角（二两）　龙脑（研）　麝香（各一两）　牛黄（研，一两二钱）　白芍（二两五钱）　甘草（蜜炙，五钱）　麦门冬（去心，一两五钱）　黄芩（一两五钱）　大枣（一百枚，去皮核研成膏）　神麴（研）　人参（各一两五钱）　白蔹（七钱五分）　肉桂（去皮，一两七钱五分）　川芎（一两二钱五分）　炮姜（七钱五分）　雄黄（研飞，八钱）　蒲黄（炒，二两五钱）　当归（二两五钱）　杏仁（去皮尖、炒黄色，另研）　柴胡（去苗）　桔梗（各一两二钱五分）　大豆黄卷（研炒，一两七钱五分）　金箔（一千二百张，用四百张为衣）
上除枣、杏仁、金箔、二角屑及牛黄、麝香、雄黄、龙脑四味外为细末，入余药和匀，炼蜜与枣膏为丸，每两作十丸，金箔为衣，用黄蜡包裹。每服一丸或半丸，去蜡皮、薄荷汤送下，或白滚水送下亦可。
●又方　治中风有痰，忽不能言者。
香油（二两）　鸡蛋（一个）
上将鸡子打开，去壳，调匀香油，灌下即愈。
●又一方　用地内掘出铁上有锈土者，连土煎水，常服，遍身淤痰自化。
●一方　治中风痰多壅塞。
用苦丁香末一钱，温水调服，令吐出积痰自愈。
●一方　治口眼歪斜。
用鳝鱼血涂抹，右歪涂左边，左歪涂右边，如正即洗去。
●肘后方　治中风口歪。
用鳖血调乌头末，左歪涂右边，右歪涂左边，待正即将药洗去。

伤寒门  ***************************
●十神汤　治感冒风寒，发热恶寒，头疼身疼，咳嗽喘急或欲成疹。此药不问阴阳两感风寒，及四时不正瘟疫妄行，并宜服之。
川芎　白芷　麻黄　陈皮　香附　赤芍　升麻　乾葛（各一钱）　紫苏（一钱五分）　甘草（五分）
水二锺，姜三片，煎八分，热服，出汗以被盖之。如发热头疼加细辛、石膏、葱白；胸膈膨闷加枳壳、桔梗；心腹胀满加枳实、半夏；潮热加黄芩、麦冬；咳嗽喘急加桑白皮、桔梗、半夏；大便闭加大黄、芒硝；呕吐加藿香、半夏；泄泻加白术、茯苓；疟疾加草果、槟榔；痢疾加枳壳、黄连；腹痛加白芍。
●羌活冲和汤　以代桂枝麻黄青龙各半汤，此太阳经之神药也。治春夏秋感冒暴寒、头疼发热、恶寒、脊强无汗。
白芷　川芎　防风　苍术（各八分）　生地黄　羌活　黄芩（各一钱）　甘草　细辛（各三分）
水二锺，姜三片，枣二枚，煎一锺。捶法加葱白捣汁五茶匙，入药再煎一二沸。如发汗用热服，止汗温服。如胸中饱满加枳壳、桔梗，去地黄。夏月加石膏、知母，名神术汤。如服此汤不作汗加紫苏。喘加杏仁、地黄，汗后不解宜再服。汗下兼行加大黄，釜底抽薪之法。其春夏秋感冒，非时伤风，亦有头痛恶寒，少热自汗，去苍木、细辛，加白木；如汗不出加黄耆、芍药。
●发汗方　连须葱白（二根）　红枣（二个）　绿豆（三十粒）　松萝茶（三钱）　核桃（一个，连皮打碎）
水一碗，煎八分。热服出汗。如小儿服一半。
●又方（见佑宫胡方）　羊粪焙乾，炒，为末。每服三钱，黄酒送下，汗出即愈。
●治大头伤寒神方　昔京师人多患此病，一异人书方于通衢。
用黑豆二合炒熟，炙甘草一钱，水二锺，煎八分，热服神效。
●点眼方　冰片　牛黄　青鱼胆（各一钱）　胆矾（五分）　麻黄膏（一两八钱）　黄连膏（二两）
将前药俱合膏内，用磁罐盛之，黄蜡封口。以簪蘸无根水点眼，男左女右大眼角，仰卧阁眼，汗出即愈。
●治夹阴伤寒方　纹银一块捶扁烧红，如病人未绝气，只烧滚热，放在脐上，再用小鸡一只，连毛剖开，不去肠肚包乾银上，用布缚住即愈。如人已死，揭开鸡看，如鸡育银黑，另换鸡银再包即愈。
●三黄石膏汤　治阳毒发斑目黄，身如涂朱，眼珠如火，狂叫欲走，燥渴欲死，鼻乾面赤齿黄，谵语不休，昼夜喘息，鼻时出血衄，可用此汤治之。
石膏（三钱）　麻黄　香豉（各五分）　黄连　黄柏　黄芩　栀子（各一钱）
水二仲，姜三片，枣一枚，捶法：入细茶一撮煎热服。
●三黄巨胜汤　治阳毒发斑，狂乱妄言，大渴叫喊，目赤，大便燥实，上气喘急，舌卷囊缩难治者，权以此方劫之。
石膏（三钱）　芒硝（五分）　黄连　黄柏　黄芩　栀子（各一钱）　大黄（一钱五分）
水二锺，姜一片，枣二枚煎服。捶法：临服入磨刀泥浆水两茶匙。
●附伤风方
紫苏（二钱）　核桃（五个，打碎）　生姜（三大片）　葱白（二寸）
水二锺，煎一锺，热服，出微汗即解。如夏月去葱白不用。
●一方　治伤寒四五日，头疼发热，脑中烦疼者。
用苦参（五两）　乌梅（二十枚）
水二斤煎一斤，分服甚妙。
●又方　治头疼身痛，发热憎寒，口多谵语，久无汗出者。
用大梨一个，生姜一两，同捣烂取汁，入童便一碗，重汤煮，热服，汗大出即愈。
●一方　凡遇外感风寒，以苏叶一味煎汤，热服二碗，用被盖汗出，浑身通泰，风寒即去。
●独神汤　治一切感冒。
用黑豆一合，炒集，以酒淬入，热饮微醺，将被盖卧，汗出即愈。
●又方　将葱白头二三根，生嚼，热酒下之，汗出即愈。
●七将军汤　治感冒。
将核桃（连壳打碎）、葱白头各七个，加茶叶三钱，共入大碗中，用百沸汤泡，熏头面，通口尽饮之，被覆卧，汗出瘥。加生姜煎服尤妙。
●一方　伤寒初起，用生姜带皮者三两，捣烂，将热酒泡，饮，出汗即愈。
●又方　以水调芥菜子末填脐内，内热物隔衣熨之，取汗而愈。
●一方　治伤寒发黄，目不识人。
将生姜火煨热，去粗皮，布包扭出汗，蘸香油点两目大小眼角，立效。
●一方　治湿热发黄，昏沉不省人事，死在须臾者。
用白毛乌骨鸡一只，干撏去毛，破开去肠、屎，刀切烂，铺心头上少顷即活。
●阴症伤寒效方　胡椒（四十九粒）　飞矾（一钱）　黄丹（一钱）
上研细末，以好酒和成为丸，男置左手心，女置右手心，正对阴户合之，紧紧安定，少顷腹内躁热，不可动摇，即愈。女人尤效。
●一方　治伤寒谵语。
以蚯蚓粪，凉水调服。如有腮肿者，用赤小豆为末，水调敷之。
●一方　治伤寒饮食劳复。
以面一饼，水煮，取汁饮之。
●一方　因伤寒愈后，男女交合，而无恙者反得其病，名曰：阴易阳易。其症手足拘急。
乾姜四两为末，汤调顿服，取衣被盖之，出汗即愈。
●又方　妇女月经布烧灰，水煎，乘热服。如无，男用女裤裆，女用男裤裆烧灰，服之亦效。
●瓜蒂散　治伤寒四五日，病在胸膈，痰气紧满欲上不得息者，以此吐之。
甜瓜帝（炒）　赤小豆（各等分）
上为末，每服一钱，豆豉煎汤调服，以吐为度。
●姜熨法　治伤寒胸膈不宽，一切寒结、热结、水结、食结、痞结、痰结、大小便结、胸膈痞气皆治。
生姜捣烂如泥，去汁取渣，炒热绢包，渐渐揉熨心胸胁下，其满痛豁然自愈。若姜渣冷，再入姜，再炒再熨可也。

中寒门  ***************************
●五积散　治感冒寒邪，头疼身痛，强硬拘急，恶寒呕吐，或有腹痛。又治伤寒发热，头痛恶风，无问内伤生冷，胸膈胀满；外感风寒，湿气客于红络，腰脚痠疼。又治妇人难产，经候不调，或气血不通，气壅不快并治。
白芷　川芎　半夏　官桂（各七分）　白茯苓　厚朴　桔梗　当归　白芍　枳壳　乾姜（各八分）　陈皮　麻黄（各一钱）　甘草（六分）　苍术（二钱）
水三锺，姜三片，葱白三根，煎热服。妇人调经加醋艾。
●加减冲和汤　治春、夏、秋感冒，非时暴寒，亦有头疼恶寒，身热自汗。
羌活（一钱五分）　川芎（一钱三分）　白术　白芷　生地黄　黄芩　苍术（各一钱二分）　防风（一钱五分）　甘草（五分，炙）细辛（二分）
上锉生姜三片，枣二枚，葱白二根，水煎温服。
●金不换正气散　治四时伤寒，瘟疫时气，头疼壮热，腰背拘急，山岚瘴气，寒热交征，霍乱吐泻，脏腑虚寒，下痢赤白。
苍术（炒）　厚朴（姜炒）　橘皮（去白）　半夏曲（炒）　藿香（各二钱）　甘草（炙，一钱）
上锉生姜五片，红枣二枚，水二锺，煎一锺，空心温服。忌生冷、油腻、发物。如出远方水土不服者，亦可服之。
●三白饮　治天行时气，热极狂乱及发热不退，或大便燥结不通。
鸡子清（一个）　白蜜（一大匙）　芒硝（三钱，为末）
上三味和匀，凉水调服即愈。

瘟疫门  ***************************
●人参败毒散　治伤寒瘟疫风湿，头目昏眩，四肢疼痛，憎寒壮热，风痰咳嗽，鼻塞身重，诸般疮毒及小儿惊风。
人参（五分）　柴胡（一钱）　前胡　川芎　茯苓　桔梗　羌活（各八分）　独活　枳壳（各七分）　甘草（二分）
水二锺，煎八分，热服。如咳嗽加半夏、杏仁；如热加黄芩、黄连、黄柏、山栀；日乾舌燥加黄芩；风热加荆芥、防风。
●香苏散　治四时伤寒头疼，发热恶寒。
紫苏（三钱）　香附　陈皮（各一钱）　甘草（五分）
水二锺，姜三片，葱二根，煎八分，空心热服。如头疼甚者加川芎、白芷。
●发汗灵方　治伤风、伤寒一切等症。
苍样（米泔浸）　羌活　白矾（各等分，为末）
用生姜捣自然汁为丸，如弹子大。每用一丸，男左女右手紧攥丸对阴处，吃葱姜汤，被盖取汗即愈。
●一方　专治内热，不论传经过经，烦渴无汗，不大便最效。
锦纹大黄（二两，酒拌蒸）　小牙皂（一两，火煅，去皮弦）
上二味为末，米糊为丸，如绿豆大，每服二钱，用绿豆汤凉冷送下，取被盖之出汗即愈。
●凉水金丹　治四时不正之气，伤寒伤暑，伤风，疟痢发热头疼等症。如孕妇、小儿痘疹勿服。
沉香　公丁香　甜瓜子仁（各五分）　木香　儿茶（各七分）京牛黄（二分）　巴豆霜（去油，净，三钱）　乳香　天南星　没药　轻粉（各一钱）　冰片（一分五釐）　雄黄　血竭　朱砂（各一钱五分）　牙皂（炙黄色，八分）　鸦片（六分）　白花蛇（炙黄色，二钱）
上十八味，共研细末，煮枣肉为丸，如黄豆大，金箔为衣。每服一丸，凉水送下即愈。
●又方（刘有义方）　治时气流行瘟疫通用。
九九尽日令人收茵陈蒿，连根採来阴乾。如遇天行春令时疫起，每一人用蒿子五分，乌梅两个，打碎，水二锺，煎八分，热服，汗出即愈。
●一方　治时气热病。
用生藕捣烂取汁一盏，入蜜一合，和匀分为两服。
●又方　治时气三日外忽觉胸满坚硬，手足心热而变黄。
用苦丁香七枚，研末，如大豆许吹两鼻中，令黄水出，涎沫再调五分服。吐黄水一二盏痊。
●一方　（灵佑宫胡方）　治瘟病。出汗即愈。
黄丹　胡椒　白矾（各一两）　马蜂窝（五钱）
上为细末，老葱共捣成膏，男左女右，手捏对小便处即时汗出，效。
●诸葛行军散　绿豆粉（一两）　麻黄末（八钱）
上共研和匀，每服一钱，用无根水调下，其汗自出，瘟疫即愈。
●一方　用新布袋盛赤小豆，置井中三日，取出举家皆服。男十粒，女二十粒服之。瘟则远避妙。
●又方　用好管仲四个，浸在水缸内，取水饮之，不染瘟疾。
●一方　治天行瘟疫病人，传染时气热毒，烦躁狂言。
用靛青一茶匙，以新汲井水调服效。
●一方　凡遇瘟疫盛行之时，若欲出门走东过西，须饮酒几杯，然后出门。回家之时，亦当饮酒几杯，然后可食别样物什，自然气壮决不染瘟，但不可至醉。如不能饮酒者，出入可食姜、蒜，或将蒜塞在鼻内亦可，甚妙。
●一方　治大人伤寒，小儿瘟疫隐疹不能发出，服此即出。
用鲇鱼头骨烧灰研细，将热黄酒调下二三分服之，即愈。
●内府仙方　治肿顶大头病虾蟆瘟病。
殭蚕（二两）　姜黄（二钱五分）　大黄（四两）　蝉蜕（二钱五分）
上共为末，姜汁打糊为丸，重一钱。大人服一丸，小儿服半丸，蜜水调服，立愈。
●五瘟丹　治四时瘟疫流行，伤寒发热，并诸疟热病。
黄连　黄柏　黄芩　甘草　紫苏　香附（各一两）
上六味皆生用，于冬至日制为末，用锦纹大黄三两浓煎汤去渣熬成膏，和前药为丸，如弹子大，朱砂、雄黄末为衣，再贴金箔，每服一丸，冷水磨秀。神效。
●辟瘟疫方　神砂一两为末，白蜜合丸，麻子大，以太岁日或平旦，一家皆向东方用井花冷水各吞二十一丸，永无疫患。忌荤一日。
●一方（孙伟）　凡遇天年大行瘟疫，四时不正，一切疠气者。多以苍术烧之，能辟瘟邪，至奇。

中暑门  ***************************
●辰砂羌活丸　（即灵砂丹）治风热郁结，气血蕴滞，头目昏花，感冒伤寒，鼻塞声重，清涕口苦，舌乾咽嗌不利，胸膈痞闷，咳嗽痰盛，肠胃燥涩，小便赤黄。或肾水阴虚，心火炽盛，及偏正头疼，发落齿疼，遍身麻木，疥癣痛痒，一切风邪病皆治之。
天麻　羌活　独活　石膏　连翘　防风　薄荷　细辛（各二两）　川芎　栀子　当归　芍药　黄芩　全蝎（微炒去毒）　大黄　荆芥　人参　菊花　白术（各五钱）　桔梗　砂仁　寒水石（各七钱五分）　滑石（四两）　甘草　朱砂（三两，研末为衣）
上为细末，炼蜜为丸，每两作五丸，灵砂为衣，每服一丸，清茶送下。
●一方　治中暑忽然倒地，气欲绝者。
大蒜四五个，剥净，再取路上热土一块，共捣烂，以新汲井水和匀，去渣灌之即愈。
●六一散　治中暑身热，小便不利。
滑石（六两，飞过）　甘草（一两，磨细末）
上二味，和匀。每服三钱，不拘时以新汲井水调服，甚妙。
●辰砂益元散　此解中暑伤寒，饥渴劳损，并酒食热毒，腹胀身疼，呕吐泄泻，下痢赤白。又治妇人经水不调。此药服之通九窍，利六腑，保真元，明耳目，定心志，除燥热，乃神验之仙丹也。
滑石（水飞，六两）　粉草（一两）　朱砂（五钱）
上为细末，每服三钱，蜜少许温水调下。如热用新汲凉水，如痢用葱鼓汤下，通乳用猪蹄汤下，如催生用香油浆下。
●梅苏丸　乌梅肉（一斤）　苏叶（五钱）　薄荷叶（四两）　檀香末（二两）　白洋糖（二斤）
上共为末，糖粗渣为母，水为丸。或炼蜜为丸亦可。

中湿门  ***************************
●除湿羌活汤　治风湿相搏，一身尽痛。
苍木（米泔浸）　藁本（各二钱）　羌活（七分）　防风（去芦）　升麻　柴胡（各五分）
水二锺，煎八分，温服。
●肾著汤　治肾虚伤湿，身重腰冷如坐水中，不渴，小便自利。
乾姜（炮）　茯苓（各二钱）　甘草（炙）　白术（各一钱）
水一盏，煎七分，空心温服。
●一方　治湿气作疼。
白术（一两）
水一锺，酒半锺，煎一锺，不拘时温服。
●一方　治夏月患湿不能行走，指肿者。
九月间收茄根悬檐下，临用煎汤洗之愈。
●立效丹
治寒湿两腿作疼。
用艾二两，葱头一握，生姜一两五钱，共捣烂，用布包蘸极热，烧酒搽患处，以痛止为度。

痰火门  ***************************
●瓜蒌枳实汤　治痰火发痓。
瓜蒌仁　枳实　贝母　桔梗　片芩　麦冬（去心）　陈皮　山栀　当归　茯苓（去皮）　苏子（各一钱）　人参（五分）　甘草（三分）
上锉一剂，姜一片，入竹沥、姜汁少许，水煎温服。
●青金锭　治男妇风痰，痰厥，牙关紧闭不能开口，难以服药。并乳蛾不能言者，小儿惊风痰迷。将此药一锭取井水磨开，将药滴入鼻孔即进喉内，痰即吐出，立刻得生，效验如神。
元胡索（二钱）　青黛（六分）　牙皂（火煅，十四枚）
上为细末，入麝香一分再研，清水调成锭，每锭五分，阴乾用。
●活圣散　治痰迷心窍，癫狂昏迷，惊痫等症。
甜瓜蒂为末，每服九分，重者服一钱，温水送下即吐。如不吐再服。倘吐不止，用开水解，或葱汤更好，加麝香研少许妙，若有虫吐出者再加雄黄一钱服之。
●一方　专治痰火。
贝母不拘多少，以童便秋冬浸三日，春夏浸一日夜，捞起水淋洗净，晒乾研末，糖霜和成，不拘时滚白汤下。
●化痰丸　丝瓜烧灰存性为细末，枣肉丸，弹子大，酒化一丸，服之立验。
●一方　治用疾甚危。
红消梨啖之，或绞汁饮之，旬日可愈。
●一方　治风癫狂谵语如痴，皆痰所致也。
以盐水一大碗灌下，吐痰即痊。
●回生丹　治痰厥气绝，心头温者。
取古塔上陈石灰一合，水一盏，煎滚去水，再用清水一盏煎极滚，澄清，捎口灌之。痰下自醒。如无塔灰，古墙陈灰亦可。
痰火方　梨汁　藕汁　萝卜汁　丝瓜藤汁　石膏　荸荠汁（各四两）
上共煎成膏，每服半盏，白汤送下，神效。
●一方　急救痰火壅塞，用鸡蛋清、香油对匀灌之，痰即自下。
●又方　洋糖二钱，蜂蜜亦可，姜汁不拘，加食盐少许，合滚汤送下。
●一方　朱砂飞过五钱，姜汁调匀灌下，二三服痰尽化。
●一方　治痰火暂得，忽而有痰在喉中响若雷呜。
用香油一锺，白矾一钱研细末，入香油内调产灌下。
●豨莶丸　专治肝肾风气，四肢无力麻闷，皮骨疼痛，腰膝无力不能行，遍身气串，治三十六般用，服无不痊。常服此丸必效。
豨莶草，处处有之。用五月五日，六月六日，九月九日採叶洗净。用好酒拌蜜蒸，晒乾蒸，拌九次，晒九次，研末，炼蜜为丸，如梧桐子大，用磁器装盛。每服四十丸，或五十丸，空心用好酒送下。服此其妙不可尽述。有益州张咏进《豨莶表》云：因修龙兴寺，掘出一碑，上说修养之术并药二件，依方访问，採觅药草颇异，金陵银线根紫，蒂对节叶而生，蜀号火朽锨，茎叶颇同苍耳，谁知贱之物乃有非常之效。臣自食百眼，眼自清明，至千服鬓发乌黑，筋骨轻健，效验多端。臣本州罗太守，曾因中风坠马久喑不语，与十服药其病痊。又和尚严志，年七十得患偏口眼歪邪，时时生涎，与十服药亦痊。
●三釐抽筋散　（殷老公方）　专治半身不遂。
番木鳖不拘多少，用香油炸，待浮起取出，乘热去皮为末。每服三分，黄酒下，汗出即愈。
●一粒金丹（殷老公方）　专治男妇左瘫右痪，噎食虚损，劳役一切等症。
木香　沉香（各一钱）　麝香（四分）　阿芙蓉（四钱）　朱砂（四分，飞过）　冰片（八分）　雄黄　牛黄（各六分）
上为细末，用妇人乳为丸，如樱桃大，以金箔为衣，姜汤化下。如白痢白糖汤下，红痢西瓜水下，如妇人产后经脉不调者红花汤下。孕妇莫服。忌气恼、油腻、椒、酒。
●一方（刘大典方）　治痰火后半身不遂，筋骨疼痛。
核桃仁　棉花子仁　杜仲（炒）　巴戟　砂仁　骨碎补　枸杞子　续断　牛膝（各二两）　大虾米（四两）　菟丝饼（四两）
上烧酒二十斤，煮服。如年高者加香附、肉桂各一两。酒服完，将渣晒乾为细末，炼蜜为丸，每服二钱，酒送下。

内伤门  ***************************
●补中益气汤　治形神劳役，或饮食失节，劳役虚损，身热而烦，头痛，或恶寒而渴，自汗无力，气吼而喘。
黄耆（蜜炒，一钱五分）　拣参（去芦，一钱）　白术（去芦）　当归（酒洗）　陈皮　甘草（各一钱）　柴胡　升麻（各五分）　黄柏（酒炒，三分）　红花（三分）
上锉，生姜三片，大枣一枚，水煎，空心服。如汗多出，去升麻、柴胡，加酸枣仁一钱，夜间不睡亦如之；如头疼，加蔓荆子五分，川芎一钱。如善嚏者，加白芷、川芎；如脑疼头顶疼，加藁本一钱，细辛五分；如口渴，加葛根六分，有痰加贝母、前胡各一钱；如泄泻，加白芍、煨泽泻、茯苓各一钱；如心胸觉痞闷，去黄耆、升麻、柴胡，加枳实六分，黄连五分，姜炒；如嗽，加桑白皮一钱，五味子十五粒。如额疼，加白芷一钱，葛根、升麻各五钱；如心志不宁，加茯神一钱，远志七分，酸枣仁一钱，炒，石菖蒲七分，柏子仁一钱；如饮食少或伤饮食，加神麴、麦芽、山楂、枳实各一钱；如心脾二经舌乾口燥，加黄连、山栀各五分，如胃中湿痰，加半夏一钱；如虚火上炎，加玄参、知母，黄柏蜜炒各一钱；如梦遗，加牡蛎、龙骨各一钱；如下部无力，加牛膝、杜仲各一钱；如脚软，加木瓜一钱，防已五分；如有痰或兼脾胃不和，加半夏，麦芽各一钱；如阴虚内热有痰，或上焦有火，加贝母、花粉各一钱，有热加枯芩八分，黄连六分；如有热壅盛眼赤，加龙胆草八分；如风寒头痛身热，加防风、川芎、白芷各一钱，羌活七分。汗多加黄耆一钱，眼痛加菊花、熟地，身热加生地；如大病后元气未足而胸满气短，加橘皮、枳实、白芍。
●一方（孙伟）　专治内伤劳役，饮食失节，遍身发热，转成虚劳咳嗽等症。
白花藕（捣烂，取汁去渣）　白蜂蜜　黑豆（炒，去皮研末）　人乳（各四两）
上四味和匀，每服三匙，滚白水下。
●助胃膏　治元气脾胃虚弱，吐泻不止，不思饮食，久泻虚寒。
人参　白术　茯苓　甘草（炙，各一钱五分）　木香　山药（炒）　白豆蔻（去壳，各五钱）　砂仁（炒，十二个）　丁香　藿香　官桂（各三钱）　陈皮（五钱）　肉豆蔻（面包捶去油，一个）
上为细末，炼蜜为丸，如弹子大。每服一丸，米汤化下。
●醒脾散　治小儿吐泻不止作慢惊风，脾困昏沉，默默不食。
人参　白术　茯苓　天麻　木香　全蝎（去毒）　白附子（煨）　殭蚕（炒，各等分）　甘草（炙，减半）　上锉，生姜三片，枣一枚，水煎浊服。又方去天麻、殭蚕，加南星（泡）、半夏（泡）、陈仓米（一钱）　煎服立效。

伤食门  ***************************
●行气香苏散　治内伤生冷饮食，厚味坚硬之物，肚腹胀满，外感风寒，湿气头疼，身热憎寒，遍身骨节麻木而痛，七情恼怒相冲，饮食不下，心腹气痛。
香附　乌药　川芎　陈皮　麻黄（各一钱）　羌活　枳壳（麸妙，各八分）　甘草（六分）　紫苏根（二分）
水二锺，生姜三片，煎，温服。如湿加苍术。
●香砂平胃散　专治伤食。
香附（炒）　陈皮（各一钱）　枳实（麸炒）　藿香（各八分）　木香　甘草（各五分）　砂仁（七分）
上加姜一片，水二锺，煎八分温服。如肉食不化加山楂、草果；面食不化加神麴、麦芽；生冷瓜果不化加乾姜、青皮；饮酒伤者加黄连、乾葛、乌梅；吐泻不止加茯苓、半夏、乌梅，去枳实。
●神仙一块气　治五积六聚，滞食滞水，心胸胀满，倒饱嘈杂，呕吐酸水，气闷不通，胃脘疼痛等症。
巴豆　莪术　杏仁　川椒　胡椒　官桂　青皮　陈皮　大茴香　乾姜　良姜　川芎　牵牛（等分）
上为末，对准分两，面糊为丸，桐子大。每服一丸，用红枣一枚去核，将药入内包裹，临卧时嚼烂服之，不用引送。
●沉香百消丸　治一切积聚痞块。此药消而不见，响而不动，药力寻常，其功甚捷，修德堂利人溥矣。
香附米（醋炒）　五灵脂（拣去沙石，酒拌晒乾，各半斤）　黑丑　白丑（各一斤）　沉香（五钱）
上五味共为末，醋糊为丸，如绿豆大。每服三十五丸，或钱许，食后姜汤下，或茶清亦可。如孕妇泄泻，久病者勿服。忌人参。
●七贤仙丹　此药能破五积六聚，噎食转食，胃满作饱，胃中作痛，心腹胀满，小儿食积，大肚青筋等症。
雄黄　朱砂　川乌（生）　蝉肚金玉　槟榔　乳香（去油）　巴豆霜（各一钱）
上研末，醋糊为丸，如急性子大。每服七丸，小儿三四丸量用，淡姜汤下。如外科遍身隐症，恶毒初起，用金银花汤下。病在上食后服，病在下食前服。
●山楂丸　能消食健脾胃，小儿尤益。
将山楂蒸熟，去核捣烂，蜜糖和丸，不拘时白汤下。
●一方　治老人脾胃虚弱，饥饱不食。
陈皮（二两）　仓米（半升，用黄土拌，炒熟去土）
上为细末。姜汁和丸，桐子大。每服五十丸，食远米汤送下。
●九气汤　治风气、膈气、寒气、忧怒气、山岚瘴气、积聚痞气，心腹刺痛，不能饮食，时止时发，攻则欲死者。
香附　郁金　甘草（各三钱）
水二锺，加姜三片，煎一锺温服。
●保和丸　专治食积、酒积。
山楂肉（十两）　半夏（姜制）　橘红　白茯苓　麦芽（炒）　神麴（各五分）　连翘　莱菔子（炒）　黄连（各二钱五分）
上为细末，炼蜜为丸，如桐子大。每服一钱五分，白滚水送下。
●一方　治吃粽伤者。
用白酒药一丸，加木香少许，共为末，黄酒调服愈。
●一方　治吃索粉、凉粉停滞作疼者
杏仁三十个，去皮尖，捣碎，滚白汤泡饮即消。
●一方　治吃糯米、面食难化者。
神麴三钱，炒为末，酒调服。或米饮亦可。
●一方　治食牛肉伤或胀满者。
干稻草，水煎浓汤，服之立消。
●一方　治一切肉积胀痛。
神麴炒，研末，以炒表芽煎茶送下，神效。
●一方　治食积痛，食不运化，积在胃口，闻食则恶心。
用食盐五钱，刀口上烧红，水一锺淬入，乘热饮之，任吐即愈，后用乾姜，小茴香研末各一钱，黄酒调服愈。
●一方　治酒毒。
用葛根，切片，细嚼。或煎汤服亦可。又止渴解大热。
●一方　治伤酒食过多腹满。
盐花搽牙，以温水嗽下，不三次即快。
●一方　治食生冷多伤脾胃。
砂仁煎茶常服。

郁证门  ***************************
●六郁汤　治诸郁，清火化痰，顺气开胸膈。
香附（童便制）　苍术　神麴　山栀　连翘　陈皮　川芎　贝母（去心）　枳壳（麸炒）　苏梗　甘草（各一钱）
水二锺煎一锺，温服。有痰加南星、半夏，如热加柴胡、黄芩；血郁加桃仁、红花；湿加白术、羌活；如气加木香、槟榔；食积加山楂、砂仁。
●分心气饮　治男子、妇人诸气不和，多因忧愁思虑，忿怒伤神或临食忧戚，或事不遂意，使抑郁之气留滞不散，停于胸膈之间不能流畅，致心胸痞闷，胁肋虚胀，噎塞不通，吞酸噫气，呕哕恶心，共目昏眩，四肢倦怠，面色痿黄，口苦舌乾，饮食减少，日渐羸瘦，或大肠虚闭，或因病之后胸中虚痞，不思饮食，并皆治之。
木通　官桂　茯苓　半夏（姜制，各一钱）　紫苏　羌活　赤芍（各八分）　大腹皮（五分）　青皮（去穰）　陈皮（各七分）　甘草（三分）　桑白皮（一钱）
上锉，生姜三片、枣一枚、灯草三十寸，水煎温服。
●气症方　治脾气壅满，心膈不利。
枳壳（二两，炒黄色）
上为末，每服二钱，不拘时，米饮调下。
●一方　治伏梁气在心结聚不散。
桃仁（三两）
为末，每服二钱，酒调下。
●一方　治上气咳逆及结气。
紫苏子和水研取什，去渣，煮粥食之愈。
●一方　治寒热，气不和，不思饮食。
用川乌头　山栀子（各等分，俱生用）
共捣为末，以酒糊丸，如桐子大。每服十五丸，炒姜汤下。如小腹痛，炒茴香、葱、酒煎面再下二十丸即愈。
●一方　治一切气不和，走注疼痛。
木香，温水磨浓汁，热黄酒冲服即愈。
●一方　治一切结气，心胸壅塞，膈冷气热。
生姜（捣烂取汁）　杏仁（去皮尖捣泥）
二味共煎成膏，白滚水调服。
●四君子汤　治一切诸气，公私拂情，抑郁烦恼，七情所伤，不思饮食，气虚不足等症。
人参　白术　砂仁　厚朴（姜汁炒）　陈皮　当归　甘草　茯苓（各等分）
水二锺，姜一片，枣二枚煎八分，不拘时服。如气虚甚加黄耆。

伤脾门  ***************************
●大健脾丸
（灵佑宫胡方）专治茶酒疾、肉面疾、气疾，并妇人郁闷不舒，及小儿疳疾痞块、泄泻胀满，暖气嘈杂，膈气不宽，疼痛等症。
神麴（炒）　麦芽（炒）　山楂（炒）　白术（土炒，各四两）　枳实　香附　青皮　莪术（上皆醋炒，各三两）　陈皮　三稜（各四两）　黄连（姜炒）　肉果（面煨）　砂仁　木香　甘草　胡连（各五钱）　使君子（肉，三两）
上共为细末，炼蜜为丸，如龙眼大、每服一丸，小儿半丸，空心白滚水送下。
●又方　治脾胃虚弱，饮食不消等症。
黑豆（一斤）　核桃仁　白蒺藜　胶枣（各八钱）　苍术　陈皮　甘草　厚朴（各二两）
上八味为细末，捣匀，炼蜜为丸，如弹子大。每服一丸，滚白水送下，久服甚妙。
●又方　小茴香（二两）　生姜（四两）
上为末，盛净磁器内，湿纸盖一宿，然后取出入锅内，慢火炒，以黄色为度，煮酒为丸，如桐子大。每服二三十丸，茶清送下。
●二神丸　治脾胃虚弱，饮食不进及泄泻不止。
破故纸（四两，炒）　肉豆蔻（二两）
上二味研末，用红枣四十九枚，去核对生姜汁四两，量加水煮烂，入前药，捣泥为丸，如桐子大。每服三四十丸，盐汤送下，日进三服。
●加味茶汤方　治老年男妇劳病日久，胃气短少，不能进饮食者，服此甚佳。
山药　莲肉（去心）　芡实　菱米　茯苓　酥油　白扁豆（炒）　薏苡仁（各四两，炒）　江米（二升，炒）　小黄米（三升）　人参（量人虚实加之）　白糖　白蜜（各八两）
上共为细末，将酥油，糖蜜溶化，入药末，同炒待凉冷，盛于磁罐内。每服五钱，滚水调均，不拘时任意服之可也。

咳嗽门  ***************************
●苏沉九宝汤　治老幼素有咳嗽喘急，无论寒热常发不已，晚间哮吼难睡者，服无不效。
紫苏（一钱五分）　麻黄　杏仁　桑白皮　官桂　陈皮（各一钱）　甘草　大腹皮（各八分）　薄荷　乌梅肉（各五分）
水二锺煎八分，温服。
●鸡鸣丸（王永光集）　治十八般咳嗽，吐血，吐痰，诸虚百损，五劳七伤等症。
知母（炒）　阿胶（麸炒）　冬花　五味子（各四两）　桔梗　人参（各五钱）　陈皮　马兜铃　麻黄　旋覆花（各一两）　葶苈（纸上焙）　杏仁（去皮尖）　半夏（姜制，各三钱）　甘草（一两）
上共研细末，炼蜜为丸，如弹子大。每服一丸，五更时用乌梅姜茶汤送下。
●一方　治咳嗽等症。
子姜汁　水萝卜汁　蜂蜜（各三斤）　黑豆（一升，炒磨面）大麦脐（二碗，亦不拘以多为妙）
上二汁同蜜共熬，约有三四斤，方入豆、麦二味于内，和匀为丸，如桐子大。每服四五十丸，空心滚水送下。
●一方　治年老久患咳嗽不已，睡卧不宁等症。
杏仁（去皮尖）　核桃仁（去皮，各等分）
上研为膏，入蜜少许，为丸，如弹子大。每服一丸，细嚼姜汤下。
●一方　专治咳嗽。
知母　贝母（去心，各三钱）
水二锺，姜三片煎八分，不拘时服。
●蜜梨噙　专治咳嗽，喘急等症。
甜梨一个，刀切去顶，去核，入蜜于内，原顶盖上，用面包裹，灰火煨熟，去面食梨即愈。
●一方　专治咳嗽。（郎兴祖方）
豆腐一块放在碗中，挖一孔入白糖一两，放水锅内煮熟，见有糖处先食，三五次痊愈。
●又方（孙伟方）　拣顶大生半夏用香油炸，炸得裂口，捞出研末，姜汁为丸，如绿豆大。大人六七分，小儿三四分，姜汤送下立效。
●又方　治久嗽吐血。（孙伟方）
用大萝卜一个，切去顶，内缕空，入祭灶黄米糖令满，以原顶差之，黄泥包裹，灰火煨熟，服之甚效。
●又方　大萝卜一个，切下一盖挖空心，用蜜灌满，自早晒至晚，背露一宿，次早仍用原盖盖上，即在早晨饭上蒸熟，空心常服妙。
●滚痰丸　此药常服，则活新痰逐旧痰，痰去百病不生。水泻、双身勿服。
大黄（八两，蒸三次晒乾）　枯芩（八两）　青礞石（煅如金色）　沉香　五倍子（各五钱）
上为末，水丸，如桐子大。每服七八十丸，白滚水下。

吼喘门  ***************************
●定喘汤　（孙伟方）　治男妇肺满，鼻齁喘嗽等症。
紫苏　桑皮（各一钱）　生姜（三钱）　白果（七个，打碎）　杏仁（去皮尖）　麻黄（各八分）　黄芩（五分）　半夏（姜制）　款冬花（各八分）　甘草（五分）
水三锺煎一锺，热服出汗愈。
●一方　治咳嗽喘急，声嘶者，血虚多火。
贝母（一两）　杏仁（五钱）　青黛（三钱）
上为末，加白砂糖入姜汁泡，蒸饼为丸，如弹子大。每次一丸，含口内自化妙。
●清痰定喘丸　橘红　半夏（姜制）　茯苓　瓜蒌仁（去油，各一钱）　桑皮（蜜炒）　枳壳　海石（火煅，各五分）　杏仁（七个，去皮尖）
水二锺，生姜三片，煎八分，食远温服。
●神应丹　治远年近日咳嗽，肺气喘急，昼夜不得睡者。服无不效。
人言（一两）　绿豆（二两八钱）
上用水共煮，以豆烂为度，取出人言入雄黄末一两，同豆研烂，将取出人言研碎放在绿豆和匀，用纸包好，外再将泥厚厚封固，俟干，火煅红，取出凉冷去泥。两斤白面、四两水合丸，如粟米大，黄丹为衣。每服二丸，凉水送下。忌食热物。
●三白汤　治诸般咳嗽吼气。
白砒　白矾各三钱，大半夏（一两，生）　巴豆仁（去油）　雄黄（通明，各三钱）
上将白矾熔化，入砒末在矾内，焙乾取出研烂，再炒成砂，同煎药为细末，面糊为丸，如粟米大。大人服十丸，小儿三五丸。咳嗽茶清下；吼气桑白汤送下。
●一方　专治吼病。
虾蟆儿入香油煎，不用盐，早晚俱烧呷下。
●又方（李荣玉集）　地锦草（三钱）　红枣连把（七个）
水三锺煎一锺，温服。
●五虎二陈汤　专治哮吼喘急。
麻黄　杏仁（去皮尖）　陈皮　半夏（姜制，各一钱）　茯苓　石膏（各二钱）　人参（八分）　细茶（一撮）　沉香　木香（各五分，另水磨入）
水二锺、生姜三片、葱白三根，煎服。

疟疾门  ***************************
●疟灵丹（孙伟方）治疟疾发过五次者，服效。
五月初四日拣雄黑豆四十九粒，用水泡至初五清晨，除去皮净，石臼内捣烂，人人言末一钱，雄黄末一钱，和均作三十丸晒乾，每服一丸。临发之日空心，日未出时面向东方，无根水吞下一粒。此一日不许吃一点茶饭酒食，如渴只饮凉水，午后方许吃些冷饭，如沾热物防吐。惟忌热物一日。
●常山截疟散
常山　青皮（各一钱）　乌梅（一个）　甘草（五分）　枳壳　草果　槟榔（各二钱）
水二锺，姜三片，枣二枚，煎八分温服。
●一方　用常山末，鸡子清和丸，如桐子大。每服三十丸，空心温酒送下。
●一方　五月五日取独蒜不拘多少，捣烂入好黄丹和均为丸，如龙眼大，晒乾收贮。凡疟发三四次，于临发日鸡鸣时，以一丸捶碎，面东用水服之。
●又方　用大蒜三瓣，胡椒七粒，百草霜三分，共捣成十丸，男左女右缚于曲泽穴上，穴在臂膊弯上三寸便是。
●治疟疾方　常山　草果　柴胡　甘草（各等分）
水二锺，煎八分，露一宿，临发日预温服立止。

泄泻门  ***************************
●胃苓汤　治脾胃不和，腹痛泄泻，水穀不化，阴阳不分。
苍术　厚朴（姜炒）　陈皮　猪苓　泽泻　白术　茯苓　白芍（炒，各一钱）　肉桂　甘草（各二分）
水二锺，姜三片，枣二枚，煎八分，空心服。如水泻加滑石一钱；暴痢红白去肉桂，加木香、槟榔、黄连；久泻加升麻一钱；如湿加防风，升麻各一钱；如食积加神麴、麦芽、山楂各一钱；气虚加人参一钱。
●五苓散　治湿泻。
茯苓　白术　猪苓　泽泻　山药　除皮　苍术　砂仁　肉豆蔻　诃子（去核，各八分）　官桂　甘草（各二分）
水二锺，姜三片，乌梅一个，灯心三十寸，煎八分服。
●一方　猪牙草煮九次，晒乾研末。每服一钱二分，如小儿五六分。水泻米汤下；如红痢陈茶下；白痢煨姜汤下；里急后重吴茱萸煎汤下。
●又方　治湿暑泻。
白术　车前子各等分，研末。每服二三钱，米汤调服，小儿减半。
●一方　治水泄久不愈者。
五倍子　桔矾（各等分）
为末，面糊为丸，如桐子大。每服三十丸，白汤送下。
●一方　治久冷腹痛虚泻。
生硫黄（五两）　青盐（一两）
研细蒸饼为丸，如绿豆大。每服五丸，空心热黄酒送下。
●一方　专治泄泻。
矿子石灰（三十两）　飞罗面（六十两）　刺儿菜（十两）
研极细末，醋糊丸，桐子大。每服五七九丸，红白痢白滚水送下；如水泻、霍乱砂糖冰水送下。

痢疾门  ***************************
●木香导气汤　治痢疾初起，腹痛，红白相杂，里急后重，发热，噤口痢，不拘老幼一服甚效。如初起先服此药，一服尽下滞物自愈，再脉汤泡饮即痊，万无一失。
大黄　滑石（一钱五分）　槟榔　厚朴（姜汁炒）　白芍　黄连　朴硝（各一钱二分）　木香（五分，研）　归尾　茯苓（各八分）　木通（一钱）
水二锺，煎八分，温服，渣再煎服。
●二妙香连丸　专治赤白痢疾。
木香（一两）　黄连（二两）　吴荣萸（五钱，入水同黄连泡一夜，去水炒乾，去茱萸不用）
上二味为末，粟米面糊为丸，如桐子大。每服七十丸，食前滚白水送下。如痢初起宜推积滞，本方加大黄一两、槟榔一两为末，加入前香、连另和丸，亦每次七十丸，滚白水送下，一二服即效。如痢久依前本方加肉豆蔻一两，鸡蛋清炒为末，入香、连中仍另和丸，滚白水送下，一二服即止。此所谓二妙方也。
●痢疾立验神方　香附　陈皮　赤芍　栀子（炒黑）　车前子（炒）　川黄连（炒，各一钱）　连翘（五分）　木香（二分，磨水待药煎成入内）
水二锺，煎一锺温服。
●一方　治噤口痢。
粪中蛆洗净，瓦上焙乾为末。每服一二匙，米饮调服，即思饮食。
●汤泡饮（修德堂）　治大人、小儿红白痢疾，里急后重，疼痛难忍，日夜无度。新起者不可服，过数日一服即止。如起初者，可服木香导气汤。
罂粟壳（温水泡去两头项蒂筋剑，蜜炙黄色，三钱）　甘草（二分）　乌梅（一个，打碎）
上三味放在碗内，入蜜一两搅均，上用一碗盖定，用白滚水一小碗冲入，少时拿起倒出与病人尽饮之。立愈。
●又治噤口痢方　人参　黄连（各二钱）
水二锺煎一锺服，如小儿减半，其效如神，虽至危立愈。
●铁门闩　治水泻痢疾。
五倍子（一两）　白矾（三钱五分）　黄丹（二钱）　黄腊（一两）
上三味研末，黄腊为丸，如绿豆大。小儿用五七丸，大人十丸。红痢，茶二钱，姜一钱煎汤服。白痢，茶一钱，姜二钱煎服。如红白痢，茶、姜各二钱煎服。
●贴痢疾膏药方　人言（四钱，研末）　巴豆霜（四钱，研末）　红枣（一百个，煮去皮核）
将前二味同枣肉捣均，做大者芡实大，小者黄豆大。如泻，葱搽肚脐，入药量大小一丸，纳脐上，无论膏药益之，止了泻痢，即揭了收之，还治一二人。
●一方　治水泻、红白痢疾。
川蚊不拘多少，阴阳瓦焙熟，为末，捣葱如泥合丸，如芡实大。红痢茶清下；白痢姜汤下；水泻米汤下。
●一方　治红白痢疾。（系孙真人龙宫带来方）
七个粟壳七个枣，七个乌梅七寸草，灯心加来酒同煎，赤白痢疾当时好。
●一方　治噤口痢疾。
当归　乌梅　白芍　槟榔　黄柏　甘草（各三钱）　广木香（五分，另包，待药煎好放入）
水三锺，小枣三枚，姜三片煎一盅，夜露一次凉服。白痢加人参三分；红痢加黄连三分；红白痢不用加。忌荤腥、椒辛、小米饭。
●金华散　松花（三钱）　地榆（二钱）　乾荷叶（二钱）　椿根白皮（一两，臭者佳，去粗皮取根，向东南者）
上为末，每服三钱，红痢蜜调服；白痢黑糖调服；红白相兼蜜与糖调服，加温水少许。忌面食、荤腥、油腻之物。
●一方　专治噤口痢。
秋王瓜藤烧灰，萝卜子炒，研细各等分，白糖汤调灌下，即愈。
●仙人饮　专治久痢。
粟壳（二钱）　青皮（三钱）　陈皮（三钱）　白扁豆花（四十九朵，无花豆亦可）　乌梅肉（二个）　砂仁（七粒）　葱白（五根）
水二锺，加灯草三十寸，煎八分温服。
●一方　专治红白痢疾。（刘士奇集）
金银花（焙黄色）
为末，每服三钱，滚水调服。白痢加糖一撮；红痢加蜜二茶匙。

霍乱门  ***************************
●藿香正气散　治四时不正之气，脾胃不和，饮食停滞，复感外寒，头疼恶心，胸膈痞闷，发热无汗者并服。
藿香（二钱）　紫苏　陈皮　厚朴（姜炒）　半夏　白术　茯苓　大腹皮　桔梗　白芷　甘草（各一钱）
水二锺、姜三片、枣二枚，煎八分温服。如霍乱转筋加木瓜；腹痛加芍药；寒痛加官桂；冷甚加乾姜；饮食不化，心下痞闷加香附、砂仁；米穀不化加神麴、麦芽；肉食不化加山楂；心下痞满加枳壳、青皮；中暑冒风加香薷、扁豆；时气憎寒壮热加柴胡、乾葛；发热加麦冬、淡竹叶；口渴作泄，小便不利加车前子、乾葛。
●一方　治霍乱吐泻。
用净土以冷水调饮，童便尤佳。
●一方　用井花水和百沸滚汤各半碗服之效。
●一方　治霍乱头旋眼昏、手足转筋，四肢逆冷
大蒜头捣烂，和井花水服。
●一方　治转筋霍乱吐泻。
扶病人坐起，将凉水淋两腿筋即不转。或以水二桶，慢慢抬起病人脚，入桶内浸过曲膝上，立效。
●一方　治乾霍乱，欲吐不吐，欲泻不泻，即绞肠沙。
用手在腿凹内拍数十下，即有青脉突起，将针刺出黑血立愈。
●又方　治霍乱而又下痢者。
用乌梅（七个）　冰糖（二两）
水二锺煎一锺，放土炕内，候温取服即愈。
●治转筋霍乱方（吴之英方）　木瓜（三钱）　黑糖（二钱）
用水煎数滚，凉服即愈。
●一方　专治霍乱。（孙伟方）
大萝卜梗、叶细切，捣烂取汁半碗，一饮而愈。
炙法　治霍乱已死，腹中有缓气者。
用盐纳脐中，炙七壮。
●一方　（孙伟方）　用绿豆粉
和冰水调饮尽，饮尽吐为妙。

呕吐门  ***************************
●一方　治呕吐、膈气、开胃消食。
半夏　生姜（各三钱）
水一锺煎七分，温服。
●一方　专治呕哕。
橘皮　生姜（各三钱）
水一锺煎七分，温服。
●一方　治呕吐附哕。
用白芝麻（一合）　清酒（半升）
煎三合去油麻，温服即愈。
●一方　治胃中有火作呕吐。
黄连（五钱，姜汁炒）
水煎食后服。
●一方　专治呕哕。
柿蒂不拘多少，煎汤服之。
●一方　治呕逆、干逆，心下痞满不食。取羊乳一杯，空心服之即愈。

噎食门  ***************************
●神仙夺命丹
雄黄　朱砂（研末为衣）　硼砂（各二钱）　乌梅（十二个，去核）　乳香（一钱）　黑豆　绿豆（各四十九粒）百草霜（五钱）
上将砂、豆等为细末，入乌梅肉捣均合丸，如弹子大。即以雄黄、朱砂为衣阴乾。每服一丸，空心口含自化，用茶漱口嚥下，过五六日再服，极效。
●太仓丸　专治噎膈、翻胃、脾胃虚弱，不思饮食。
白豆蔻　砂仁（各二两）　陈仓米（一升，黄土炒熟）
上为细末，姜汁为丸，如梧桐子大。每服三钱，淡姜汤送下。
●一方（孙伟方）　专治噎食、翻胃、呕吐等症。
大块鲜姜一斤，人粪坑内泡四十九日，然后取出，水沏净，用柴火烧成炭研末。每服三钱，白滚水调下。隔三五日再服。其效如神。
●一方　治噎食神效。
用醋蛾晒乾为末，每服一钱，用酒调，空心下。
●五子散　治气膈、噎食、膨胀。
白萝卜子　紫苏子　白芥子（各五钱）　山楂肉　香附米（各一钱）
上为细末，和匀作芥末用。
●一方（孙伟方）　专治翻胃、膈食不能下，下即吐者。
鸭子肫内黄皮三个，焙乾为末，作一服，烧酒调下甚妙，三日一次服。
●一方　专治翻胄。
马蛇儿（即野地蛇串子）数条，用公鸡一只笼著饿一日，只与水吃，净它肠肚，将马蛇儿切烂或拌米与鸡食之，取粪焙乾为末。每服一钱，烧酒送下。
●黄芩半夏生姜汤　治呕翻胃。
黄芩　芍药（各三钱）　半夏（姜汁，八钱）　生姜（四钱）　炙甘草（二钱）
水三大钟，枣二枚，煎一锺温服。
●一方　治翻胃、噎膈。
用出窑石灰，投入锅中滚水内化开，去渣，只取其清水，熬干，刮下烧黄色者最妙，牙包亦可用净罐盛贮，黄腊封口，勿令泄气，过一二年者勿用。凡人四十岁内外壮健者用四分，老弱者二分或三分，只以好烧酒调服，能饮者三四锺，任量饮之，如回食哽咽年深或吐虫，或下虫即愈。不吐不下遇发再服一次，不发不必服，自然痊愈。
●一方　治膈气不下食属火者。
芦苇根五两锉碎，水三盏煎二盏，去渣温服代汤欢。《本草食》云：芦根，开胃降火，治噎膈，其根不用浮露者。
●神授目露丹　一富人病噎，梦僧与之汤，因往寺过，僧果饮一汤，问之，乃干乾糖槽头用六两，生姜四两捣成饼，或焙乾或晒乾，每两入炙甘草二钱，研末。每服二钱，沸汤入盐少许，不拘时代茶服。随愈。时时可服。
●八厘金　治噎膈等症。（卧云山人）　牛黄　狗宝（各一分）　辰砂　明雄（各二分半）　全蝎（一个）巴豆仁（一粒）
共为末，每服八釐，乾烧酒半锺，点著搅匀吹灭服。

吞酸门  ***************************
●苍连汤　苍术　黄连（姜炒）　陈皮　半夏（姜制）　神麴（炒）　茯苓（各一钱）　砂仁　吴茱萸（各五分）　甘草（三分）
水二锺，姜三片，煎八分温服。
●遇仙丹　专治邪热上攻、痰涎、翻胃呕吐、吞酸酒疾、积虫、积气、积血块、诸般痞疾、食积、肿痛、大小便不利、妇人女子面色痿黄，产后症瘕、误食铜钱、银物等症。
白丑头末（四两，半生半熟）　白槟榔（一两）　茵陈　白术（醋炒）　三稜（醋炒）　牙皂（炙去皮尖，各五钱）
上共为细末，醋糊丸，绿豆大。每服三钱，五更时冷茶送下，天明看去后之物。此药有疾去疾，有虫去虫，不伤元气，不损脏腑，效验如神。小儿减半，孕妇忌服。

嘈杂门  ***************************
●凉水丹　治倒饱、嘈杂、心胃疼痛、痰火症。
用陈石灰、白麦面各等分，蒸熟为丸，大人三钱，小儿一钱五分，凉水送下。
●清郁二陈汤　治呕吐酸水、心胃疼痛、嘈杂等症。
陈皮　黄连　半夏　香附（醋炒）　茯苓　山栀（炒，各一钱）　白芍（炒，七分）　甘草（三分）　苍术　川芎　枳实（炒，各八分）　神麴（炒，五钱）
水三锺，姜三片，煎一锺服。

诸气门  ***************************
●上下分消导气汤　功胜分心气饮，常患气恼之人，可用此作丸，常服甚妙。
黄连（姜汁炒）　枳壳　桔梗　桑白皮（蜜炙）　茯苓　川芎　青皮　香附（童便浸炒）　厚朴（姜炒）　半夏（姜制）　瓜蒌仁　泽泻　木通　槟榔　麦芽（炒，各一钱）　甘草（五分）
上锉一剂，用水三锺，生姜三片煎服。如作丸，用神麴糊为丸。每服三钱，空心白滚汤送下，淡姜汤送下亦可。


卷之二  ——————————————————————————————————————————————————————————————————————————————————————————

痞满门  ***************************
●满心痞神方　面半斤　麝香（三分）　鸽粪（四两）　皮硝（六两）
上将面做一圈围在痞上，麝香烧酒调搽痞上，将鸽粪、皮硝入锅内炒焦，乘热放圈内，上盖纸七层，用熨斗慰之，待口内有香气方服后煎药。
桔梗　枳壳　槟榔　木香（另包将药煎成放入）　石菖蒲　赤茯苓　小茴香　川楝子　三梭　莪术　青皮　陈皮　乾姜　肉桂　当归　川芎　厚朴　黄柏　神麴　麦芽　柴胡（各八分）　葱白（三根）
水三锺，煎一锺。俟熨住手时，乘热饮痞即下。
●一方　专治痞疾。（王永光集）
麝香（一钱）　阿魏（三钱）　水红花子　归尾　大黄　甘遂　急性子　甘草（各五钱）
上为细末，用猪尿胞一个，量病大小用尿胞大小，装入乾烧酒半胞，将前药末放入胞内紧缚住口，用白布将胞兜于患处，以病化净为度即去之，不可迟也。
●守病丸方（王永光集）　朱砂（二钱）　硇砂（豆腐煎）　雷丸（去黑皮）　血竭　硼砂　磁石　轻粉（各一钱）　雄黄（三钱五分）　白砒（二钱五分）　巴豆（去油，六钱）　木鳖子（去皮，五个）
共为细末，黄腊七钱五分化开为丸，黄豆大，朱砂为衣，温水送下一丸。
●溃坚汤　治五积六聚诸般症瘕、痃癖、血块之症。
当归　白术　陈皮　半夏（姜制）　枳实　香附　厚朴　山楂肉　砂仁（各等分）
水三种，姜二片，煎一锺，磨木香末调服。左助有块加川芎；右肋有块加青皮；肉食成块加姜炒黄连；粉面成积加神麴；血块加桃仁、红花、官桂，去半夏、山楂；痰块加海石、瓜蒌、枳实，去山楂；腹饱胀加萝卜子、槟榔，去白术；壮健人加莲米；瘦弱人加人参少许。
●大消痞丸　治一切心下痞及年久不愈者。
黄连（土炒）　枯芩（炒，各六钱）　枳实（五钱，麸炒）　半夏　陈皮　厚朴（姜炒，各四钱）　白术　姜黄（各一两）　猪芩　泽泻　砂仁（各三钱）　乾姜（二钱）　人参（四钱）　神麴（炒）　甘草（炙，各二钱）
上为末，蒸饼为丸，如梧桐子大。每服五十丸至百丸，空心白汤送下。
●一方　专治痞疾。
陈皮　胡椒　青皮（各五钱）　萝卜（三钱）　乌梅（九枚，去核）　巴豆（十八粒，去油）　丁香（四十八个）
共为末，面糊为丸如绿豆大。每服二十一丸，空心姜汤下。孕妇忌服。
●硫半丸　专进饮食，消痞疾、治风冷、健脾胃、润大肠，温暖之药。
制半夏（三两）　硫黄（三两）　生姜（四两，捣烂取汁）
二味为末，用姜汁泡，蒸饼为丸，如梧桐子大。每服一钱，滚水送下，或姜汤送下。
●治血龟血痞方（刘春光方）　小鳖（一个，取净肉）　红苋菜（与鳖肉等分）
上二味同捣烂，包患处，一日一换以愈为度。
●一方　治痞。
蜈蚣一条，用顶好细茶叶煎服，以身痒为度。
●一方　治酒鳖。
鳖要吃酒，如攻上心来，取白马溺饮之，鳖即化为水。

蛊胀门  ***************************
●七转丹　专治水蛊膨胀，五膈噎食，心腹胀满，五积六聚等症。
木香　槟榔　大黄　使君子　锡灰　白豆蔻　雷丸各等分。
水二锺，连须葱五根，煎八分，夏、春、秋天露一宿，次日五鼓重汤煮热温服。冬月煎出温服。蛊症下水甚物所积就用此物作引子。
●一方　（孙伟方）　治水蛊、气蛊。不忌盐酱，一服立消。
活鱼一尾，重七八两，去鳞甲，将肚剖开去肠净，入好黑矾五分、松萝茶三钱、男子用蒜八瓣，女七瓣，共入鱼腹内，放在磁器中蒸热，令病人吃鱼，连茶、蒜皆食更妙。此药从头吃，就从头上消起，如从尾上吃起即从脚上消起，立效之仙方也。
●一方　治膨胀。
雄猪肚一个，洗洁净，用三个大活虾蟆装入肚内，东酒三斤，对水半斤煮烂，再洗净，多用紫皮蒜同肚子食之。须忌盐酱百日。
●一方　专治水蛊肿胖。丹方奇术，不必服药，自然去也。
轻粉（二钱）　巴豆（四钱，去油）　生硫黄（一钱）
上研成饼，先以新棉一片铺脐上，次以药饼当脐按之。外用帛缚，如人行五六里自泻下，候三五度除去药饼，以温粥补之，久患者隔日方取去药饼。一饼可救念人，其效如神。愈后忌饮凉水。
●一方　治水肿蛊胀。
黑牵牛（头末）　槟榔（各等分）
上两味研细末，每服三钱，空心黄酒送下。取蛊用砂糖水下，利三五次效。当忌荤腥、盐酱百日，永不发。
●一方　治气蛊。
大虾蟆一个，破开用砂仁填实，黄泥封固，炭火煅红，取出凉冷研末，陈皮煎汤调服，放屁即愈。
●一方　治水肿，无论年深月久，虽肚有青筋亦治之。
大戟　当归　陈皮（各一两）
水两碗煎七分温服，利下水者更好，如病重者再服。切忌盐酱。
●一方　治诸蛊胀。
用独头蒜，一岁一个，去皮，入真窝儿白酒六七分，对水，白酒二三成，量酒盖过蒜为度，蒸熟，如夏月露一宿，又温热用；冬月乘热连白酒服完。从大便出虚气即下秽物，其肿自消。一服除根。不忌盐酱，真仙方也。
●一方　治蛊症。
苦丁香（即甜瓜蒂）为末，枣肉为丸，如梧桐子大。每服三十丸，空心枣汤下。
●一方　治心腹胀满气短。
草豆寇一两，研细末，以木瓜、生姜煎汤送下，每服五分。
●一方　（白□和集）　专治蛊胀虚损将危之症。
人参　蛤蚧（各等分）
上为细末，黄腊为丸，如梧桐子大。每服三钱或二钱，白滚水送下。
●一方　治心下虚胀、手足厥冷或饮苦寒之剂过多，未食先呕，不思饮食。
山药不拘多少，半炒半生研为细末，米饮调服二钱，一日两次，大有功效。切忌铁器、生冷。
●一方　（王永光集）　专治蛊胀屡验。救活人多矣。
西瓜一个切去顶，如满穰，挖去穰三成，入蒜瓣以满为度，将原顶盖之放在新砂锅内，又著新锅合上，用文火蒸熟，瓜蒜汤尽食之，三日之内尽消。不忌盐酱。
●雷音丸　治腹大如鼓，以行下几次不愈，服此能散气消满，甚效。
乾姜（炒）　巴豆皮（各等分）
上二味研细末，面糊为丸，如绿豆大，百草霜为衣。每服五十丸，滚白水下。
●绵大戟散　治水蛊、气蛊。
绵大戟（三钱）　广木香（一钱）
共为末作一服，蜜五钱水调服，行水泻气不用补，一服即消，忌盐酱百日更妙。
●一方　治水蛊。
乾丝瓜去皮一根，剪碎，入巴豆十四粒同炒，以巴豆黄为度，去巴豆用丝瓜，炒除仓米如丝瓜之多，炒米黄色，去丝瓜研米为末，和清水为丸，如梧桐子大。每服百丸，滚水送下即愈。

积聚门  ***************************
●三才却病丹　专治五积六聚、心疼腹痛、小儿诸般胀闷及妇人乾血痞满等症。
巴豆（七百粒，拣白仁去油成霜）　绿豆（拣净，十三两四钱，研细末）　黑脐白豇豆（拣净，二十两，研末）　飞罗面（八两）
上四味和匀，清水为丸如绿豆大。每服大人五分，小儿三分。如九种心疼艾醋汤下；五积六聚鲜姜汤下；脐腹疼痛盐汤下，小儿诸般胀闷萝卜子汤下；妇人产后百病益母草煎汤下；乾血痨症一钱红花汤下；小儿疲疾痞块凉水送下；余疾不问内外虚实概白滚水下。
●一方　治积聚腹内膨胀。
神麴　麦牙　山楂　松萝茶（各二钱）
水二碗、姜二片，煎一碗温服。
●追虫利枳丸　使君子肉　牵牛（各一两）　槟榔（五钱）　芜荑仁　雷丸　乌梅肉　木香（各三钱）
共为细末，以白砂糖为丸，如芡实大。每服一丸，滚水送下。
●牛郎散　治腹内一切诸虫，屡试屡验，其效如神。
黑丑　白丑（头末，各五钱）　尖槟榔（一两，研末）
三味合均听用，遇有虫症，于上半个月，空心先饮砂糖水一盏，再用药三钱，砂糖水调，连服三次，其虫尽出，小儿减半。孕妇勿服。
●三仙丹（又名沉香百消丸）　此药能消食、消滞、消气、消痞、消胀、消肿、消疼。消而不见，响而不动，药本寻常，其功甚大。
香附（醋炒）　五灵脂　黑丑（头末）　白丑（头末，各一斤）　沉香（四两，研末）
上诸末和均，醋糊为丸，如绿豆大。每服三五十丸，食后姜汤送下。
●一方　治胃气积聚作痛移动不定者
木香　槟榔各等分，磨酒服。
●一方　治瘀血作痛。
桃仁四十个，去皮尖炒为末，煎酒服，伏梁气者亦可治。
●醋煎三稜丸　治一切积聚，不拘远年近日，神效。
京三稜（四两，醋煮、竹刀切片）　川芎（二两，醋炒）大黄（八两，醋浸，用纸包好灰火煨熟）
上研细末，醋糊为丸，如桐子大。每服三十丸，温水送下。大病服一月，小病半月可也。
●朱砂守病丸　专治远年近日肠内积块。
朱砂　硼砂　血竭　黄腊（各三钱）　巴豆（去油）　轻粉　硇砂（各一钱）
上为末，将黄腊化开入药为丸，如绿豆大。每服十五丸，烧酒送下，其积块消化行下为愈。

五疸门  ***************************
●茵陈散　治湿热发黄。
茵陈　栀子　赤苓　猪苓　苍术　枳实　黄连　厚朴　泽泻　滑石（各等分）
水三锺，灯草三十寸，煎一锺服。身热加柴胡，小水短赤加黄柏，胸膈饱闷加萝卜子、茯苓，饮酒人加瓜蒌仁、乾葛、砂仁，去滑石。此成酒疸者多。
●一方　治黄疸浑身如金色。
苦丁香（二钱）　母丁香（一钱）　黍米（四十九烂）　赤小豆（五分）
上为细末，临卧时先含凉水一口，却于两鼻孔㗜上半字便睡，至次日打下黄水便服黄连散。病轻者五日见功，重者半月见效。
●黄连散　治黄疸、大小便秘涩、壅热在内者服，屡效。
大黄（醋拌炒）　黄连（各二钱）　黄芩　炙甘草（各一两）
上为细末，食后用温水调下二钱，日进三服，攻除实热自愈。
●一方　治症同前。（孙望林集）
苦丁香为细末，㗜鼻内一时，鼻出黄水，水尽即止，三日后再㗜一次痊愈。
●三物汤　治黄疸入便自利而黄。
茵陈蒿（三钱）　栀子　黄连（各二钱）
水二锺，煎八分，温服。
●枣矾丸　治食痨、目黄、身黄。
皂矾，不拘多少，入砂锅炒红，用米醋点之炒，用木炭火煮熟，枣肉为丸，如梧桐子大。每服三五十丸，食后姜汤送下。如连炒矾砂锅底研末合内尤妙。
●一方　治男女黄肿。
鲫鱼（一尾，或四两二两）　火硝（或九分三分）
看人虚实用之，将鱼破开，肚内去净，以硝为末干搽在鱼腹内合著，用碗二个，一仰一盖，放饭上蒸熟食之，若口渴以水解之，一夜消尽。忌盐酱与发物，如妇人产时肿俱效。
●一方　专治五疸用。
丝瓜连子烧存性，为末。如因酒病者，酒调下；面病者，面汤下。
●一方　治漫胆眼与周身黄如金色者。
丝瓜根或三根七根捣烂，水一碗煎八分，冲黄酒服即愈。如病深者服二三剂方好。
●一方　治黄病。
黑白牵牛三两，用一个糟发大饽饽，刀切开去内穰，裹上牵牛末，合一处纸包好，放炭火内烧出烟存性去面，用牵牛为末，每服一钱五分，酒酒调下，尽下黄水为效。
●贞元广利方　治黄疸，皮肤、眼如金色，小便赤，心烦口乾者。
秦艽三两，牛乳二碗，煎一碗温服。（又方加芒硝一钱）
●一方　专治五疸。
益母草捣烂取汁一锺，以好酒冲服，四五次即愈。
●一方　採酸浆草根捣烂取汁，饮之多效。
●治遍身发黄如金色　甜瓜蒂（六月六日收者好）　丁香（各四十九个）
用净砂锅炒，以烟尽为度，研为细末，小儿半匙，大人一匙，吹入鼻内数次瘥。

补益门  ***************************
●延龄固本丸　（王世功集）　治五劳七伤，诸虚百损，颜色衰朽，形体羸瘦，中年阳事不举，精神短少，未至五旬鬚发先白，并左瘫右痪，步履艰辛，腰膝疼痛，下元虚冷等症。
人参　肉桂　当归　韭菜子（火酒煮）　枸杞　茯神　山药　菟丝饼　山萸肉　蛇床子　牛膝（各二钱）　熟地　何首乌（九蒸）　肉苁蓉（去甲酒洗，各四两）　大附子（一个，童便浸煮）　鸽子蛋（十个，去皮炒成粉）　黄狗肾（内外一具酥炙）　车前子（一两）　黑驴肾（连子一具，竹刀去筋同肉苁蓉酒煮一日一夜）　鹿茸（一对酥炙）
共研细末，以驴肾、苁蓉捣膏为丸，如梧桐子大。每服百丸或黄酒或滚水送下。
●长春补药方（王永光集）　专治男子诸虚羸瘦，中年阳事不举，精神短少，未至五旬鬚发变白，行步艰难。及妇人下元虚冷，久不孕育，服药即孕，必生长命之子，验地神应，不可尽述。
人参　天冬　当归（酒洗）　山药（姜汁炒）　巴戟（去心）　木香（各一两）　川椒（微炒，二两）　肉苁蓉（酒洗，二两）　白茯苓　车前子　石菖蒲（去毛）　五味子　柏子仁（炒）　覆盆子　生地　赤石脂（另研，各一两）　泽泻　熟地　牛膝（酒洗）　远志　山萸肉（酒洗）　杜仲（姜炒）　地骨皮（各二两）　枸杞子　菟丝子（酒炒蒸透捣饼，各三两）
共为细末，炼蜜为丸，如梧桐子大。每服五十丸，空心或黄酒或淡盐汤送下。此药服过十日加二十丸，过半月再加二十丸，服至十日之后，小便赤色，是旧疾出也。又觉鼻酸声雄、胸痛咳嗽、吐痰吐血，是肺病出也。大便下脓下血，或下鱼冻青黄者，是五脏六腑之病出也。服到一月之后，一应七情之滞气，沉痼冷疾皆出也。服百日之后万病皆无，方觉容颜光彩，鬚发变黑，齿颓重固，既老康健，耳目明亮，精神百倍，益寿种子，百发百中。但「子寿」二字皆由命内有无之分，惟积阴德可保。
●修制长生仙丹　治遍身疼痛、体顽麻、泻痢、米粮不纳、翻胃噎呕、瘫痪、色痨、久嗽哮㗇。清晨一服实堪夸，百病即时消化。
丁香　砂仁　官桂　白豆蔻　陈皮（各三钱）　小麻尖（六七月採阴乾，一斤）
共为末，每服三钱，空心白滚水调服。
●白沙草灵丹　（宋徽宗封为万安丹）　当归　生地　熟地　麦门冬（去心）　天冬　赤何首乌　肉苁蓉　白芍　大茴香（炒黄色）　白茯苓　枸杞子　山药　远志（去心）　菟丝子（酒炒，蒸为饼）　粉草　白何首乌　川芎（各二两）　苍术（酒浸洗）　川椒（去核，各四两）　丁香（三钱）　人参（一钱）　川乌（一两，炮）
上共为细末，炼蜜为丸，如梧桐子大。每服三五十丸，食远盐汤送下或黄酒更妙。日进三服，一月身轻体健，百日唇红齿白，手足温暖，面容光彩，耳明目亮，百病消除。屡拭屡验，其效如神。
●神仙七星散　（陈德芳集）　地肤子　嫩松枝　巨胜子　黄精　嫩柏叶　蔓荆子　桃胶（各等分）
上七味九蒸九晒为末，每服二钱，白滚水送下，空心服。
●补阴丸　治男妇诸虚百损。
黄柏（酒炒，四两）　败龟版（醋炙）　牛膝（酒洗，各二两）　知母（酒炒）　白芍（炒）　熟地（各一两五钱）　陈皮　当归　虎骨（醋炙，各五钱）　共为末，煮好肥羊肉二十四两，（不用油）煮的如泥，石臼中捣极烂，合药又捣，为丸。如梧桐子大。用盐汤送下十丸，冬月姜汤送下。
●草还丹　（丁君粥方）　蒺藜（炒，三斤）　黑豆（用小粒炒存性，三斤）　菟丝饼（一斤，酒蒸）
白茯苓
乳浸（八两）　当归（酒洗）　黄芩（酒洗，各一斤）　萝卜子（八两）　春冬用苍术（一斤）　赤茯苓（八两，牛乳浸）　夏秋用白术（一斤）
上为末，炼蜜为丸，重二三钱，早晚滚水送下。
●打老儿丸（灵佑宫胡方）　棉花子（一斤，炒去壳）　核桃肉（四两，打烂）
上用小米面打糊为丸，重三钱，滚白水化下。
●仙传蟠桃丸　棉花子（取净仁，乾烧酒拌透，下用黄酒、水平对，蒸一炷香）　红枣（黄酒煮熟取净肉，各一斤）　归身　牛膝　枸杞（俱用酒浸）　肉苁蓉（酒洗去泥甲）　山茱萸（酒润去核）　菟丝子（酒蒸成饼）　白鱼膘（麸炒成泡）　白茯苓（人乳拌蒸）　破故纸（盐水炒）　熟地（酒煮如饴，以上各四两，洗净）　巴戟（酒洗去心，五两）
共为细末，炼蜜为丸，三钱重，早晚酒水任意送下。

痼冷门  ***************************
●附子理中汤　治阴寒身战而重，语言声轻气短，目睛、口、鼻出冷气，水浆不入之症。
大附子（面包煨去皮脐）　人参　白术　乾姜（炒）　肉桂　陈皮　茯苓（各等分）　甘草（炙，减半）
水二锺，生姜一片，枣二枚，煎热服。
●一方　治阴寒诸般瘟病初觉者。
用一钱白矾八分丹，二分胡椒细细研；火硝一分共四味，酽醋调合手中摊。男左女右按阴户，一身冷汗洗衣衫。此方用者如神效，无义之人不可传。
●一方　乾姜　黄丹　枯矾　胡椒（各三钱）
共研末，用好烧酒和做两个大丸，只用一个，男左、女右手心按住阴户处，出汗即愈。
●葱炙法（修德堂方）　葱五斤，用麻绳在中间紧紧缚住，三指长一节用刀截去两头，放在脐上，上用慰斗熨之，令汗出即愈。
●一方　治阴症身重，口噤气短，目睛口鼻气冷，腹痛面青者。
用鸽子粪一茶锺，研末，滚黄酒一斤冲入，待澄清去渣，遂将酒饮之，汗出即愈。

虚劳门  ***************************
●加味坎离丸　治饮食少进、头目昏花、耳作钟声、脚力痠软、肌肤黄瘦、身体疼痛、吐痰咳嗽、胃脘停积、梦遗盗汗、泄泻、手足厥冷等症。此方下滋肾水，上降心火，中补脾胃，添精补髓，强阴壮阳，杀九虫，通九窍，补五脏，益精气，止梦遗，身轻体健，甚有效验。
人参　天冬　麦冬（去心，各五两）　菟丝子（酒煮）　牛膝（酒炒）　肉苁蓉（酒洗）　山茱萸（去核）　杜仲（炒去丝）　巴戟（去皮酒浸）　小茴香（盐水炒）　白茯苓　当归　五味子（去核）　黄耆（蜜炒）　川椒（去子炒）　木香（各一两）　黄柏（酒炒，四两）
共为细末，煮酒炼蜜为丸，如桐子大。每服五十丸，盐汤下。
●一方　专治下部虚弱。（左安门王千总集）　木瓜　川芎　苍术　川乌（水泡去皮脐）　秦艽　防风　独活　川续断　虎骨（酥炙）　牛膝　蟹甲（炙）　川萆薢防已（各一两）　当归　破故纸（炒）　白术　白芍　松节　菟丝饼（各二两）　甘草（五钱）　杜仲（姜炒去丝，四两）　红花　金毛狗脊（各五钱）
二十三味各遵炮制装坛内，入烧酒二十斤，煮三炷香，随量而饮，不可大过，酒完再入酒泡亦可。
●一方　治吐血、咳嗽、虚劳等症。
小红枣（二斤，拣好者用，水煮熟去皮核）　黑糖（一斤，拣净）　芝麻油（四两）
三味合一处，揉成一家，不见油星做一饼，瓷盒盛，每早晚一二两，白滚水调服。
●一方　治男妇五劳七伤，诸虚百损、瘫痪等症。
肥母鸡一只，不要出血用绳缢死，去毛净，用竹刀剖开取内肠肝连屎，不可入水，即用阴阳瓦焙乾，烟尽为度，可重六七钱，研磨，分为三服，黄酒调下。至大重病不过二三只即愈。如兼咳嗽气喘者，用麦冬一斤，去心，水煮成膏，陆续服之更妙。治瘫痪，将鸡倒放砂锅内，鸡腹内坐一酒杯，重汤蒸熟，杯内有自然汁不拘多少，对无灰酒服之即愈。
●又方（王永光集）　鸡雌雄两只绳缢死，滚水去毛，用竹刀剖开，搂去五脏不用，将鸡骨打碎放在磁盆内蒸，别出气，蒸六十时辰为度，取汁服之神效。
●一方　专治痨病痰嗽。（王永光方）
老白鸭一只，去毛水洗净，用竹刀开膛，膛内不可见水，将肝、肫、肺不见水入内，再入龙眼肉四十九个，桃仁十个，莲子肉一两五钱，川贝母五钱，又用丝线缝严，又用新砂锅一个，东酒一斤，童便二斤，甜酒一斤煮熟，先用肚内果子，鸭汤随用，鸭肉就粥饭、点心随用，至重者四五服痊愈。如痰中带血量加人参。
●坎离丸　专治男妇虚痨等症。
黑豆不拘多少（炒熟，研末）　红枣量用（煮熟去皮核）
上二味，共捣泥为丸，如桐子大。每服二钱或三钱，盐汤送下，或酒下。
●一方　治男妇咳嗽成痨，此药当茶汤服，其效如神。
黑芝麻（微炒）　藕粉　山药（微炒）　黏黄米面（炒）　白砂糖（各一斤）　建莲肉（微炒，八两）
共为细末，每日早晚不拘多少，滚水冲服。
●一方　专治男妇虚痨一切等症。
白花藕粉　白茯苓　白扁豆（炒）　莲肉　川贝母　山药　白蜜（各等分）　人乳（另入）
共为细末，每食用一两，滚水冲服，大补虚损。
●一方　治气虚血弱、饮食减少。
莲子不拘多少，去皮，酒浸一宿，入猪肚中，水煎烂，捣成饼，炙乾为末，酒糊丸，如桐子大。每服五七十丸，食前温酒下。或不丸，日常煮烂食之。
●又方　干浮萍　天花粉（各等分）
上研末，取人乳为丸，如梧桐子大。每服二十丸，不拘时，米饮下，日服三次，三日见效。
●一方　治男妇气血虚弱兼麻木，身疼，胳膊、足、腿坠疼皆治。
当归　川芎　牛膝　白茯苓　木瓜（各一钱）　熟地（姜浸）　白术　白芍　薏苡仁（各一钱五分）　陈皮　防已　防风　羌活（各五分）　半夏曲（七分）　柴胡（四分）　秦艽（六分）　炙甘草（三分）
水三锺、姜二片、枣三枚，煎一锺温服。
●一方　治麻骨，白头至心窝或从足心麻至膝而死者。
用人粪烧灰，豆腐浆调服即止。
●一方　专治痨症。（王永光集）　蜂蜜（四两）　姜汁（四两）　人乳（一碗）　白萝卜汁　梨汁（各半斤）
共熬成膏子，每服三匙，早晚服用，二料尽除根。
●一方　治吐血痨症。（王应魁集）　乌梅　五味子（各八分）　款冬花　川贝母　陈皮　知母　桑皮　侧柏叶　甘草　籍节　山楂　黄芩　紫菀　大熟地　生地（各一钱）　牛膝（五钱）　麦冬（去心）　天冬（各一钱五分）　杜仲（五分）
水三锺，煎一锺，温服。
●核桃丸　治诸虚百损。
破故纸（二两，酒浸炒）　杜仲（一两，炒去丝）　核桃仁（一斤）
上为末，将核桃仁共捣成膏为丸，如弹子大，每服一丸，早晚酒服或滚白水送下。
●八仙滋补丹　头生男子乳　藕汁　大萝卜汁　梨汁（各一碗）　吃荤人加韭菜汁（一碗）
共熬成膏，白蜜一斤炼过，小黑豆三升炒存性为末，同膏和均为丸。每丸一钱五分，用朱砂为衣，滚水送下，一日三服。
●仙传草还丹　治虚弱劳心之人。能添精补髓，清气化痰，常服神清气爽，瘟疫不侵，视听倍常，步骤轻健，鬚发加添，返老还童，延年益寿，久服。（此方乃翊圣真君降受雷操宫张真人传教）
乌梅肉（四两）　薄荷叶（二两，研末）　白糖（八两）　片脑（二分）
上四味，先将乌梅捣烂，后加荷糖、冰片合为丸含之。
●鱼膘丸　能补虚、添精髓、壮筋骨、益元阳。
鱼膘（剪碎，蛤粉炒，一斤）　沙苑蒺藜（酒洗炒）　全当归（酒洗晒乾，各四两）　牛膝（酒洗）　枸杞（拣净，各三两）
共为末，炼蜜丸三钱重，早晚各一丸，黄酒送下。如愿大力者，螃蟹不拘多少捣泥，就合荞麦面烙成饼常食，开弓有力神效。
●炒面方　治诸虚百损，痨嗽痰喘。
白茯苓（四两）　莲肉（去心）　鸡头米（各一斤，共为细末）　红枣（四斤，煮熟去皮核）　白砂糖（一斤）　蜂蜜（一斤）　新鲜小米（一斗，炒熟磨末）
七味掺成一处，此即药料，茶浊随意，滚水冲服，名茶汤。干吃是炒面，大补之方，老幼全家可用。
●一方　治气虚、痨嗽等症。
橘红（七分）　白术（一钱五分）　马兜铃　天花粉　天冬（各六分）　茯苓（七分）　款冬花　紫菀（各五分）　山栀（炒黑）　白芍（各一钱）　山药（八分）　甘草（二分）
水二锺、姜三片，煎一锺，晚服。再服加当归六分、瓜蒌霜七分。
●一方　治虚痨兼治吐血。
肥猪肚入江米一茶锺，线缝严，全豚尖肉煮烂，饱食连汤饮，不拘遍数验过。
●一方（以上七方李东甲集）　治五痨七伤，骨蒸劳热，久而不痊，三服神效。
柴胡　前胡　乌梅　胡黄连（各等分）
每服八钱，童便二锺，猪胆一个，猪脊髓一条，韭菜白捣烂，取汁半盏，同煎，去渣服。

吐血门  ***************************
●补荣汤　治吐血、衄血、咯血、唾血用此调理。
当归　芍药　生地黄　熟地黄　栀子　茯苓　麦门冬（去心）　陈皮（各八分）　乌梅（一个）　人参　甘草（各减半）
水二锺，枣二枚，煎一锺，温服。
●一方　治吐血，血冲上从鼻中涌出。
生地　黄柏　莲房　栀子（炒黑）　元参　归身　乌药　侧柏叶（各一钱）　三七（三钱）
水二锺煎一种，再入血馀灰三分，预水研京墨一钱同入，临卧饮之神效。忌椒、酒、房事。
●又方　百草霜即锅底黑灰，取城外人家者更好，为末，井水调服三钱或米饮，如鼻衄吹入鼻中。
●一方　好墨为末，每服二钱妙。血见黑即止，黑属北方水，血色红属南方火，以水剋火理也。
●一方　山茶花为末，童便、姜汁调服二钱即止。
●一方　治吐血衄血、便血、溺血神效。
大蓟鲜者弱汁一锺服，如干者三两、水二碗煎一锺，研京墨于汁内服，血止。
●一方　川大黄一两（研末），每服一钱，生地黄汁一合，水半盏，煎三五沸，不拘时服。
●一方　治吐血并鼻衄。
萝卜汁一盏，量加盐服。甚者服二三盏俱效。或萝卜汁同藕汁饮及滴鼻中。
●一方　伏龙肝（半升）　新汲水（一升）　海蜇和蜜炖服。
●一方　治吐血、咯血、鼻衄。
白芍一两，犀角一分（末），新水服一钱，血止为度。
●一方　藕节捣汁饮或加京墨汁亦可。
●一方　治九窍四肢诸处间有血溅出者，此暴惊所致也，治之者毋令患人知，忽以井花水喷其面即止。治衄血尤效。
●一方　治吐血，初次验。
当归（酒洗）　白芍（酒炒）　桔梗　丹皮　骨度　桑皮（蜜炙）　知母（各一钱）　天冬　麦门冬（去心）　栀子（炒，各一钱五分）　藕节（一段）　甘草　侧柏叶（炒，五分）
水三锺煎一锺，食远服，二三剂则愈。
●一方　吐血，二次验。
茯苓　知母　桔梗　骨皮　半夏曲　杏仁（去皮尖）冬花（各一钱）　陈皮（八分）　百合（一钱三分）　山萸肉　麦冬（各一钱五分）　白芍（酒炒，一钱三分）
水二锺，梨二片，煎八分，食远服。
●一方　吐血，三次验。
茯苓　贝母　知母（酒炒）　陈皮　当归　骨皮　丹皮　百合　款冬花（各一钱）　麦冬（一钱五分）　白芍（八分）　桔梗（一钱）　山萸肉（一钱五分）　白术（八分）
水二锺，梨一片，煨姜一片，煎八分，食远服。
●吐血四次验（以上四方王永光集）　陈皮　神麴　白术　香附（童便制）　麦冬　前胡　桔梗　白茯苓　苏子（炒，各一钱）　炙草（四分）　加参（六分，肺热不可用）　砂仁（七分，研）　黄耆（蜜炙，一钱五分）
加煨姜二片，水煎食远服。
●一方　治年老人久嗽不止。
川贝母研末、洋糖等分对均，用少许含一舌下咽之，嗽即止。
●一方　治吐血即止。
威灵仙鲜者取汁，乾者酒煎一碗，鲜干不论分两频服效。
●一方　治吐血痨症。
白莲藕（捣烂取汁，一斤）　人乳　白蜂蜜（各四两）
上三味搅匀，放水锅内蒸一炷香，早晚各服一锺。服此药不可饮茶水，如渴用藕煎汤代饮，其病自愈。
●一方　治血虚肺燥，皮肤皱裂及消渴乾咳，嗽吐脓血、口舌乾燥等症。
鲜山药（半斤）　杏仁（一斤，去皮尖同捣烂）　生牛乳（二斤）
共绞出汁来入新瓷器内，封固隔汤煮一日，每服二三匙，空心白汤调下。
●百花膏　治咳嗽吐血。
款冬花　百合（蒸焙，各等分）
上为末，炼蜜为丸，如龙眼大。每服一丸，临卧细嚼，姜汤送下二三丸亦可。
●十金翼　治吐血不止。
白茅根一握，水煎服。又用仙茅根取汁服效。
●一方　治吐血痨。
大萝卜一个，切顶挖去肉一半，入黄米、糖令满，原顶盖之，火内煨熟，食之甚效。
●一方　治吐血。
猪牙皂（一把）　生姜（三片）
水二锺，煎一锺，热服。

自盗汗门  ***************************
●白龙汤　治男子遗精、女子梦交、自汗等症。
桂枝　白芍（酒炒）　龙骨（煅）　牡蛎（煅，各三钱）　甘草（炙，二钱）
水二锺、枣二枚，煎八分温服。
●又方　治自汗。
何首乌研末，用唾津调贴脐，满则汗止。
●一方　旧薄席烧灰，黄酒调服三钱愈。
●三仙酒　黄耆（蜜炙）　白芍（酒炒，各五钱）　桂枝（三钱）
水二锺，煎八分温服。
●当归六黄汤　治盗汗。
当归　黄耆（各一钱）　生地黄　熟地黄　黄柏　黄芩　黄连（各七分）
水二锺，煎一锺，通口服。
●又方　治气血两虚盗汗。
当归　生地　熟地　白芍（酒炒）　白术　茯苓　黄芩（炒，各一钱）　人参（五分）　黄柏　知母　陈皮（各八分）　甘草（三分）　浮小表（二钱）
水二锺，枣二枚，煎八分服。
●一方　治自汗盗汗。
五倍子（研末）
以唾调填满脐中，用帛束定一宿即止。
●又方　香白芷不拘多少研末，用唾调敷脐上即止。
●椒目散　治盗汗日久不止。
花椒目　麻黄根（各等分，研细末）
每服一钱，无灰酒调，食后服。
●白术散　治夜多盗汗，四肢作痛，饮食少进，面黄肌瘦。
白术（一斤）　浮麦（四两）　水（二斤）
共煮水乾，去浮麦不用，将白术焙乾为末，每服二三钱，另煎浮麦汤调下。
●一方　五倍子研末，用人乳调，蒸熟，丸如龙眼大。每用一丸入脐，核桃壳盖之，以捐帛缚定一宿即止。
●又方　用枯白矾一二钱为末，津唾调塞脐内，以膏药封之即止。
●一方　治盗汗。
母鸡一只，不用铁器以瓷碗片杀之，取净内物，入浮小麦灌满，煮三炷香为度，不用盐，勿与人尝，连汤食完即效。

眩晕门  ***************************
●清晕化痰汤　治头目眩晕。
橘红　半夏（姜制）　茯苓（各一钱五分）　甘草（三分）　枳实　南星（姜制）　防风　细辛（各六分）　黄芩（酒炒）　川芎（各八分）　白芷　羌活（各七分）
水二锺、姜三片，煎八分，温服。以此作丸亦可。
气虚加人参、白术各七分，血虚加川芎、当归各八分，有热加黄连六分。
●芎藭丸　治风。头旋眼目昏痛，眩晕倦怠心忪。
芎藭　前胡　人参　白殭蚕（炒，各一两）　防风　天麻（酒浸焙）　蔓荆子（各五钱）
上为细末，每服二钱，食后温酒调下。
●菊花散　治一切风，头目昏眩，面浮肿。
菊花　羌活　独活　牛藭子（各一钱）　炙甘草（五分）　旋覆花（一钱）
水二锺，生姜三片，煎一锺，食远服。
●芎术除眩汤　治感湿、感寒、头重眩晕。
附子（生）　白术　川芎（各五钱）　官核（三钱五分）　甘草（二钱五分）
水二锺，姜七片，煎八分，食前服，每服三钱。

麻木门  ***************************
●醉仙散　治疠风遍身麻木。
胡麻子　牛蒡子　枸杞子　蔓荆子（炒，各一两）　白蒺藜　瓜蒌根　苦参　防风（各五钱）
上为细末，每一两五钱入轻粉二钱拌匀，每服一钱，茶清调，晨午各一服，至五七日于牙缝中出臭涎，令人如醉或下脓血，病根乃去。当量人病之轻重虚实用，如病重者须先以再造散下之，侯元气将复，方用此药。只可食淡粥时菜，余物切忌。
●通天再造散　治大麻风恶疾。
郁金（五钱）　大黄（煨）　皂角刺（黑大者，炒，各一两）　白牵牛（六钱，炒半生半熟）
上为末，每服五钱，日未出时，面东以无灰酒调下。
●人参益气汤　治五六月间两手麻木，四肢困倦，怠惰嗜卧，乃湿热伤元气也。
黄耆（八钱）　人参　生甘草（各五钱）　炙甘草（二钱）　升麻（二钱）　柴胡（二钱五分）　芍药（三钱）　五味子（一百二十粒）
每服用二钱、水二锺煎一锺，去渣空心服，服后少卧，于麻痹处按摩，屈伸少时，午饭前又一服，日二服。
●防风汤　治血痹，皮肤不仁。
防风（二钱）　桂心　秦艽　赤芍药　杏仁（去皮尖）　黄芩　甘草（炙）　赤茯苓　川独活（各一钱）　川当归（去芦毛，一钱半）
水二锺、生姜五片，煎一锺，不拘时服。一方有葛根、麻黄，无独活、赤芍。
●蔓荆实丸　蔓荆实（去浮皮，七钱五分）　枳壳（麸炒）　蒺藜子（炒去刺）　白附子（炮）　桔梗（炒）　羌活　防风（各五钱）
共为末听用，再以牙皂角八两打碎，水煮数沸去渣，少对白面熬成膏，合上末为丸，桐子大。每服二十丸，食后滚水送下。

癫狂门  ***************************
●五邪汤　治中风、神思昏愦、五邪所侵，或歌、或哭、或笑、或喜、或怒，发则无时。
防风　桂心　白芍　远志（去心）　独活　白术　秦艽　人参　石膏　禹余粗（醋浸）　牡蛎（煅）　炙甘草（各二两）　雄黄（水飞）　防己（去皮）　茯神　石菖蒲　蛇蜕（炒，各一两）
每服四钱，水二盏，煎一盏，去渣温服，不拘时，日进二服。
●泻心汤　治心受积热，谵语发狂，跳墙上屋。
大黄　黄芩　黄连（各一钱二分）
水一盏半，煎七分服。
●天冬膏　治风癫。
天门冬（一斤，用水泡透）　生地黄（二斤，用水泡透）
上二味安木臼内捣一二千杵，取其汁再入温独更捣取其汁，不论几次，直待二药无味方止。以文武人熬成膏子盛瓷器内，每服一匙，温酒化下，不拘时，日进三服。
●当归承气汤　逐痰之剂。
当归　大黄（各五钱）　甘草（三钱五分）　芒硝（三钱五分）
水二锺、枣五枚、姜三片煎一锺，通口服。
●洗心散　治风壅涎盛、心经积热、口苦唇燥、眼涩多泪、大便秘结、小便赤涩。
白术（一两五钱）　麻黄（连节）　当归　荆芥穗　芍药　甘草　大黄（面里煨熟，去面焙乾，各六两）
每服三钱。水一盏半，生姜三片，薄荷叶七片，煎七分，温服，或为末，茶清调亦可。

閒症门  ***************************
●犀角丸　治风癫痫，发作有时，扬手掷足，口吐痰涎，不省人事，暗倒屈伸。
犀角末（五钱）　赤石脂（三两）　白殭蚕（一两）　薄荷叶（一两）　朴硝（二两）
上为末，面糊丸，如桐子大。每服二三十丸，不拘时温水下。忌油腻。
●五生丸　南星　半夏　川乌　白附子（各一两）　大豆（去皮，二钱五分）
上为末，滴水为丸，桐子大。每服三丸或五九，姜汤下。
●又五生丸　治风痫。
川乌头　生附子（去皮脐）　生南星　生半夏　乾生姜（各五钱）
上为末，醋煮，大豆汁作糊和丸，如梧桐子大。每服五丸，冷酒送下，不拘时。
●一方　治痫疾。
川芎（二两）　防风　牙皂　郁金　明矾（各一两）　蜈蚣（黄脚、赤脚各一条）
上研细末，蒸饼为丸，如桐子大。空心茶清调下三五丸。
●一方　治风癫不识人，用疾卒然口噤，手足强直。
用伏龙肝（即灶心土，研末）三钱，以新水调服即愈。
●一方　治狂邪发作无时，披头大叫欲杀人，不避水火。
用苦参为末，蜜丸，桐子大。每服二十丸，薄荷汤送下。
●清神汤　治心热，痰迷胞络。
茯神　黄连（各二钱）　酸枣仁（炒）　石菖蒲　柏子仁远志（去心，各一钱）　甘草（五分）
痰壅加南星、半夏、橘红、瓜蒌仁、竹沥、姜汁。水二锺，煎八分，食远服。

健忘门  ***************************
●归脾汤　治脾经失血少寐、发热盗汗、或思虑伤脾不能摄血，或健忘怔忡，惊悸不寐或心脾伤痛，嗜卧少食，或忧思伤脾，血虚发热，或肢体作痛，大便不调，或经候不准，脯热内热，或瘰疬流注，不能消散溃敛。
人参　白水　黄耆（炒）　白茯苓　当归　远志（去心）　酸枣仁（炒）　龙眼肉（各一钱）　木香　炙甘草（各五分）
水二锺，生姜三片，枣一枚，煎八分服。又方加柴胡、山栀，名加味归脾汤。
●状元丸　专补心生血、宁神定志、清火化痰，并健忘怔忡、不寐等症。
人参　柏子仁（去油，各二钱）　当归（酒洗）　酸枣仁（炒）　麦冬（去心）　远志（去心）　龙眼肉　生地（酒洗）　玄参　朱砂　石菖蒲（去毛，各三钱）　茯神（三钱）
上为末，獖猪心血为丸，如绿豆大，金箔为衣。每服二三十丸，糯米汤下。
●孔子大圣枕中方　龟版　龙骨　远志（去心）　石菖蒲（去毛）
上各等分为末，酒调二钱，一日三服，令人聪明。
●朱砂安神丸　治血虚，心烦懊憹、惊悸怔忡、胸中气乱。
朱砂（另研水飞过，五钱）　当归（酒洗）　炙甘草（各二钱五分）　生地（一钱五分）　黄连（酒炒，六分）
●一方　加人参、白术、茯苓、麦冬（去心）、酸枣仁（各等分）
上为末，炼蜜为丸，如黍米大。每服五十丸，食远米饮送下。
●养血清火汤　治心慌神乱，烦躁不宁。
当归　川芎（各七分）　白芍（酒炒）　生地黄（酒洗）　黄连（酒炒，各一钱）　片芩　栀子（各八分）　甘草（二分）　酸枣仁（炒）　麦门冬（去心）　远志（去心，各一钱）　辰砂（五分，另研调服）
上生姜三片，水二锺，煎八分，温服。
●天王补心丹　能宁心保神，益血固精，壮力强志，令人不忘。除怔忡，定惊悸，清三焦，化痰涎，祛烦热，疗咽乾，养育精神。
人参（五钱）　当归（酒洗）　天冬（去心）　五味子　玄参　柏子仁　酸枣仁（炒）　茯神　丹参（各五钱）　麦门冬（去心，五钱）　远志（去心，五钱）　朱砂（五钱）　黄连（酒炒，二两）　生地（酒洗，四两）　桔梗（五钱）
上为末，炼蜜为丸，如梧桐子大。朱砂产衣，每服三十丸，临卧时服，灯心、竹叶煎汤送下。

惊悸门  ***************************
●温胆汤　治心胆虚怯、触事易惊或梦寐不祥，遂至心惊胆慑，气郁生涎，泄与气搏，变生诸证，或短气悸之，或复自汗。
半夏（汤洗）　枳实　竹茹（各一两）　炙甘草（四钱）　橘红（一两五钱）
每服四钱，水二锺，姜七片，枣一枚，煎八分，食前热服。
●平补镇心方　治心血不足时或怔忡，夜多异梦如堕崖谷，常服安心荣卫。
酸枣仁（炒，二钱五分）　车前子　白茯苓　茯神　麦门冬（去心）　五味子　肉桂（去皮，各一两二钱五分）　龙齿熟地黄（酒浸蒸）　远志（去心）　天门冬（去心）　山药（姜汁制，各一两五钱）　人参　朱砂（细研为衣，各五钱）
上为细末，炼蜜为丸，如桐子大。每服三十丸，空心，米汤或温酒送下。

虚烦门  ***************************
●陈皮汤　治动气在下部，不可发汗，发之反无汗，心中大烦，骨节疼痛，目眩恶寒，食反呕逆，谷不得入。
陈皮（一两五钱）　炙甘草　竹茹（各五钱）　人参（二钱五分）
每服五钱，水一盏半，姜三片，枣一枚煎七分，食前服。
●淡竹叶汤　治心虚烦闷、头疼气短、内热不解，心中闷乱及妇人产后心虚惊悸，烦闷欲绝。
麦门冬（去心）　小麦（各一两半）　人参　白茯在苓（各一两半）　炙甘草（一两）　半夏（汤洗七次，二两）
每服四钱，水二锺，姜七片，枣三枚，淡竹叶五分，煎七分，食前服。
●济生小草汤　治虚痨，忧思过度，遗精白浊，虚烦不安。
远志　黄耆　当归（酒洗）　麦门冬（去心）　石斛　醋枣仁（炒研）　人参（各一两）　甘草（炙，五钱）
每服三钱，水一盏，生姜五片煎七分，不拘时服。
●竹皮大丸　生竹茹　石膏（各五钱）　桂枝　白薇（各二两五分）　甘草（一两七钱五分）　柏实（二钱五分）
上为末，枣内和丸，弹子大。滚水服一丸，日夜服三五丸，欲多更好。

不寐门  ***************************
●安枕无忧散　治心胆虚怯，昼夜不得眠。
陈皮　半夏（制）　白茯苓　枳实（炒）　竹茹　麦冬（去心）　圆眼肉　石膏（各一两五分）　人参（五钱）　甘草（一钱）
水二锺，煎八分，温服，渣再煎服。
●又方　酸枣仁（炒熟）　白茯苓（各等分）
上研末，每服三钱，蜜水调下。
●一方　酸枣仁（五钱，炒研用东酒三合浸）
用糯米三合煮粥，临熟下枣仁汁再煮三五沸，空心食之。

便浊门  ***************************
●解毒汤　治脏毒下血。
黄连　黄芩　黄柏　栀子　连翘　槐花（各一钱半）　细辛　甘草（各四分）
水三锺，煎一锺，空心服。
●一方　治肠风下血。
代赭石（不枸多少，烧红煅好，醋内淬七次）
上为细末，每服一钱，滚水调服，再以九蒸槐角作茶饮之。忌椒辛，戒房劳。
●一方　治肠风若泻血。
人参　椿根白皮（各等分，研末）
每服二钱，酒调或茶服。如无人参，只用椿根白皮末亦可。
●又方　柿霜（四两）　扁白叶（二两，炒）
共为末，每服五钱，藕节煎汤调服即愈。
●又方　白鸡冠花根煨熟，服数次即好。
●一方　（孙伟方）　椿根皮（蜜炒，二两五钱）　蕲艾（炒，二钱）　黄芩（炒，二钱）
共为细末，每服三钱，黄酒送下，血症立止。
●一方　椿白皮　蜂蜜（各四两）　陈皮　甘草　芒大麦　公黑豆（各二钱）
水二大碗，煎八分，晚服。
●百一选方　治远年下血。
卷柏　地榆（焙，各五钱）
水二锺，煎八分，通口服。
●一方　乾柿饼烧灰，每服二钱，米饮送下，效。
●琥珀散　治小便下脓血。
琥珀　海金砂　没药　蒲黄（炒）
上各等分为末，每服三钱，食煎通草汤服。
●蒜连丸　治大小便下血并用。
独头蒜九个，煨熟捣烂，就黄连末为丸，如桐子大。每服四五十丸，空心陈仓米汤送下。
●一方　治小便下血。
新地骨皮洗净捣汁，如无汁以水煎浓取汁。
每服一盏，加酒少许，食煎温服。
●又方　治大小便血。
陈败棕烧灰存性，研末，每服二钱，空心好酒调下。

遗精门  ***************************
●白龙汤　治男子失精，妇子梦交，盗汗等症。
白芍（酒炒）　龙骨（煅）　牡蛎（煅）　桂枝（各三钱）　炙甘草（三分）
水二锺，枣三枚，煎八分，温服。
●一方　治梦遗。
知母（二两，姜汁煮蜜蒸为膏）　车前子（一两，瓦焙）　杜仲（精水炒）　黄柏（各二两，清盐水炒）
共为末，以米分糊为丸，每服三钱，滚白水送下。
●一方　治五淋遗精、马眼疼痛。
明矾（一两）　穿山甲（土炒，一两）　黄腊（一两五钱）
上为末，将黄腊化开和匀为丸，如桐子大。每服三钱，滚水送下。
●又方　治遗精。
核桃仁（四两，捣烂）　黄腊（二两，化开）
共合一处为丸，如桐子大。第服一钱，滚水送下。
●固精丸（已上三方王永光集）　专治梦遗白浊神效。
真龙骨（火煅）　石莲子（去心，各二两）　木通　五味子（各三钱）　石榴皮（炒，一两五钱）　蒺藜　韭菜子　防风（各五钱）　枯矾　莲鬚（各一两）
共为细末，米饭为丸，早晚服，第服二钱白滚水送下。临卧时细带繫紧大腿上，早起解支，临卧照前再系之。
●一方　治遗精白浊。
车前子（炒）　陈树棕（烧灰存性）　萹蓄（各三钱）
上为末，作一服，用白酒半斤或一斤，放锅内煮五寸香，滤去渣服。
●又方（裴方）　凤眼草炒乾研末五钱，冲热黄酒服。
●一方　治梦遣。
五倍子（一两）　白茯苓（二两）
上为细末，面糊为丸，桐子大。每服三钱，滚水送下。
●如圣丸　治肾脏虚惫、梦遗鬼交。
嫩白松香不拘多少（用水煎过四五次，研细末）
上以滚水泡，蒸饼为丸，如桐子大。每服五十丸，滚白水送下。
●一方　治失精，暂睡即泄。
白龙骨（四分）　韭菜子（二两，炒）
共为末，每服二钱，空心黄酒调下即愈。

淋症门  ***************************
●五淋散　治肺气不足，膀胱有热，水道不通，淋沥不出，或尿如豆汁、或如砂石、或冷淋如膏、或热淋尿血皆治。
赤茯苓（六钱）　当归（五钱）　生地　泽泻　条芩（各一钱）　生甘草　木通（各五钱）　赤芍药　车前子　滑石　山栀（各一两）
上锉散，作五剂，水二锺煎八分，空心服，渣再煎。
●又方　车前子（四钱）　竹叶（五钱）
水二碗煎一碗，入红糖三钱搅匀，露一宿，次早温服。
●一方　治热淋涩痛。
萹蓄三钱，煎汤顿饮即愈。
●又方　用地肤子草不拘多少，捣烂取汁，饮之遂愈。
●一方　治小便淋痛血淋，效。
山栀子炒黑，研末，每服二钱，滚水下。
●一方　治热淋。
车前子水洗净，连根捣烂，以井花水搅匀，滤其清汁，空心服之效。
●一方　治妇人白淋白带。
石莲子　白茯苓（各等分）
为末，每服三钱，空心黄酒调服。
●萆薢分清饮　治真元不固，不时白浊或小便频数，凝如膏糊等症。
益智仁　川萆薢　石菖蒲　甘草　白茯苓　乌药（各二钱）
水二锺煎七分，入食盐一撮温服。
●一方　治下寒流白。（孙伟方）
紫花地丁二钱，研末，用滚白酒调服，出汗效。
●又一方（灵佑宫胡集）　小茹意草不拘多少，煎汤温服，二三次即愈，再熬水熏洗小便处亦好。
●三仙散　治下寒流白。
轻粉（一钱）　乳香（二钱）　地肤子（二两）
上研细末，每服二钱，热黄酒调服，出汗愈。如用白酒更妙。

大小便门  ***************************
●六磨汤　治气滞腹急，大便秘涩不通。
沉香　木香　槟榔　乌药　枳壳　大黄（各等分）
上为末，每服七八钱至一两，滚水调服。
●润肠丸　治脾肾中伏火，大肠乾燥或风热血结，宜用此丸润之。
桃仁（去皮尖）　羌活　火麻仁　归尾　大黄（煨）　秦艽　皂角刺（各五钱）
共为末，炼蜜再兑猪胆汁少许，合丸，如桐子大。每服四五十丸，白滚水送下。
●一方　田螺一介，捣烂，再加麝香半分以填脐内立通。
●又方　铁角将军前半节，焙乾为末，黄酒送下。
●一方　猪苦胆一个，以笔筒灌入穀道内即通。
●一方　蜂蜜熬成糖作条，纳入穀道内即通。
●又方　皮硝（三钱，水化开）　香油（一盏）　皂角末（五分）
上三味共入猪尿胞内，又用竹管一头入胞口内，线繫紧，一头安穀道内，用力一挤，其药人脏立通。
●木通汤　专治小便不通，小肠疼痛不可忍者。
木通　滑石（各五钱）　牵牛（头末，二钱五分）
水二锺、灯心二十寸、葱白三根，煎八分，食前服。
●白花散　专治膀胱有热，小便不通。
朴硝不拘多少，研末，每服三钱，小茴香汤调服。
●一方　治热急小便不通。
白芷　木通　泽泻　甘草　连翘（各三钱）　麦门冬（去心）　车前子（各五钱）　石膏（六分）　白茯苓（一钱）　竹叶（十片）
水三锺，煎一锺，食前服。
●一方　治小便不通。
皮硝不拘多少，炒热，用布托脐上，将皮硝在布上敷之，再以热水滴三五滴即通。
●四汁饮　专治热淋，小便赤涩疼痛。
葡萄　生藕　生地黄（各取汁，五钱）
加蜂蜜五钱和匀，每用一盏在瓷器内，慢火熬沸，不拘时服。
●一方　治小水不通。
淡竹叶　牛舌头叶（各二钱）　通草（一钱）
水二锺煎八分，温服，连服五次痊愈。
●一方　甘遂三钱，研末，用水调敷脐内，以甘草节煎汤，饮之即通。
●一方　大萝卜缨　捣烂绞半锺，入滚黄酒半锺，再入蜂蜜一匙服。
●一方　安盐于脐中，灸之即通。
●一方　老葱心一根，蘸蜜入马口内，片时拔葱心即愈。
●一方　升麻（三钱）　车前子（二钱）
上二味，用黄酒两锺煎一锺，热服。
●一方　治大小便不通。
蜂蜜一锺，皮硝二钱，安心滚白水调服。
●颠倒散　治大小便不通。此前后热结也，必用此散以治之。
大黄　滑石（各六钱）　皂角刺（三钱）
上研末，黄酒送下。如小便不通，大黄三钱、滑石六钱；如大便不通，大黄六钱、滑石三钱、皂刺三钱；大小便俱用。
●一方　治大便不通，用药不效。
玄明粉，轻者五分，重者一钱，温滚水送下即通。
●一方　治大小便不通。
六七月间寻牛粪中大蜣螂，用线穿起阴乾，取全者放砖上焙之。以刀从腰切断，如大便闭用上半截，小便闭用下半截，研为末，新汲水调服，如大小便俱闭者全用，神效。
●一方　治小便不通。
生鸡蛋二三枚，先吃，麝香一分，研细碗盛，用滚水冲入麝香碗内，令满，待温，将病阳物泡水碗内，连肾囊泡之，小水即通。
●玉龙散　治小便不通。（卧云山人）
玉簪花　蛇蜕（各二钱）　丁香（一钱）
共为末，每服一钱，共酒送下。
●一方　治女人不得小便。
紫菀研末，用井花水调服三撮即通。如小便下血服五撮止。

腹痛门  ***************************
●开郁导气汤　治一切腹痛。
苍样　香附（童便制）　川芎　白芷　茯苓　滑石　栀子（炒黑）　神麴（炒，各一钱）　陈皮　炮姜（各五分）　甘草（三分）
水三锺，煎一锺温服。
●一方　治串肠风满肚子内走痛有声。
车轴眼内泥为丸，桐子大。红土为衣，每岁一丸，滚白水下。
●一方　治腹中有块，痛如刀刺，硬如石。
商陆根捣烂蒸熟，用布包定，乘热熨痛处。如冷再蒸，熨的痛止为度。
●一方　治绞肠痧。（春晖堂方）
盐一撮置切菜刀上烧红，淬入水中，乘热饮之即愈。
●一方　专治胁膈时常疼痛，得热则减，得寒则增。
韭菜捣烂取汁，清酒等分，和服神效。

腰疼门  ***************************
●养血汤　治腰腿筋骨疼痛。
当归　生地　秦艽　牛膝（酒洗）　肉桂　杜仲（盐洗）　防风（各一钱）　白茯苓（一钱五分）　川芎（五分）　甘草（三分）
水二锺煎七分，入黄酒三分，热服。
●乳香定痛丸　专治诸风遍身骨节疼痛，或腿膝痛及筋骨风痛。
苍术（二两）　川乌（泡去皮）　当归　川芎（各一两）　乳香　没药（各三钱）　丁香（五分）
上为细末，枣肉为丸，如梧桐子大。每服五六十丸，黄酒送下。
●飞步丸　治筋脉、骨节、手足、腰背诸般疼痛，挛缩不能伸之，惠预先服，则不生此症。
乳香（另研末，一两）　白芍药　生川乌（去皮脐）　生草乌（去皮脐）　白胶香　番木鳖（去油，各二两）
上为细末，赤小豆面打糊为丸，如梧桐子大。每服十五丸，木瓜汤下。病在上食后服，病在下食前服。忌食热物。
●一方　治腰骨疼痛不拘何处。
五加皮（三钱，为粗）　胡椒（七粒，捣碎）　鼠屎（头尖者，三粒，头圆者，四粒）　生姜（三片）　好烧酒（一斤）
五味共装瓷瓶内，隔汤煮一炷香，食饱少时尽量饮取汁。轻者一次，重者三次，以愈为度。
●又肩背筋骨痛方　槐子　核桃仁　细茶叶　芝麻
四味各五钱，装瓷罐内，入水二碗熬一半，热服神效。
●一方　治腿疼难忍。（孙伟方）
核桃仁（四个）　酸葡萄（七个）　斑螫（一个）　铁线透骨草（三钱）
水二锺，煎八分，空心热服，出汗愈，不问风湿服效。
●如神汤　治男妇腰痛，闪肭血滞，腹中疼痛。产后服之更妙。
元胡索（微炒）　当归　桂心（各等分）
上为末，每服二钱，温酒调服。如作剂加杜仲、桃仁（去皮尖）、牛膝、续断各等分，水煎服。
●青娥丸　治腰痛兼乌鬚发。
破故纸（水淘净，用黑芝麻同炒熟去麻不用）　杜仲（姜汁炒去丝）　核桃仁（去细皮，各半斤）
上三味同捣如泥，红米粥为丸，如桐子大。每服七八十丸，盐汤下，常服效。
●治腰痛妙方　雄独腰子二对，竹刀剖开去筋丝，每个内用杜仲、破故纸、牛膝、香附各三钱，青盐一钱五分入内，外用湿草纸包，灰火煨熟去药，酒下，一醉即好。
●一方　治腰痛、流泪、肾虚。
杜仲　苁蓉（去鳞甲）　巴戟　小茴香　故纸　青盐（各等分）
上用猪、羊腰子三对，竹刀剖开，每个内入前药五钱，湿草纸包固，灰火煨熟，去药酒下。
●又方　破故纸（破纸末），每服三钱，温黄酒调服。
●过街笑　治闪腰痛。
木香（一钱）　麝香（三釐）
上为末，左边痛吹右鼻孔，右边痛吹左边鼻孔，令病人手上下和之。
●又方　大核桃两个，烧焦去壳，细嚼，烧酒送下，腰痛立止。
●一方　治筋骨疼。
穿山甲（三钱）　蜈蚣（一条，去头足）　全蝎　芒硝　生大黄　赤芍药　麻黄　殭蚕　当归（各一钱）
酒二碗，煎一碗，早晚服。忌椒、酒、房事。
●治腿疼方　芥菜子（一两，捣如泥）　松香（末，一两）
共合成膏，布摊贴痛处，出汗则愈。
●治痛风方　历节风四肢疼痛，即用醋磨硫黄敷之。
●葱灸法　治虚怯人患肿块或痛、或不痛，或风袭于经络肢体疼痛，或四肢筋挛骨疼。又治流注，跌仆损伤肿痛，棒打刺痛及妇人吮乳阴症，腹痛，手足厥冷并治。
用葱头杵烂炒热敷患处，冷则易之再熨，肿痛即止如神。
●洗浴方（杨方）　治风瘫，四肢不顺，筋骨拘挛椿槐桃李并茄柯，桑拓荜麻共一锅。不论远年同近日，一洗风疾尽消磨。

心疼门  ***************************
●枳缩二陈汤　治痰涎在心膈，上攻走腰背，呕哕大痛。
枳实（麸炒）　砂仁　半夏（姜制）　陈皮　香附（各二钱）　木香（另研）　草豆蔻　乾姜（炒，各五分）　厚朴（姜汁炒）　茴香（酒炒）　延胡索（各八分）　甘草（三分）
水三锺，生姜三片，煎一锺，入竹沥、木香同服。
●九气汤　治膈气、风气、寒气、忧气、惊气、喜气、怒气、山岚瘴气、积聚痞气、心膈刺痛，不能饮食，时止时发，攻则欲死。
香附　郁金　甘草（各二钱）
水二锺，姜三片，煎八分服。
●如意仙丹　专治男妇远近九种心痛，疝气牵引遍身作痛，大渴饮水，随饮随吐，饮食不进，昼夜不睡，噎膈翻胃，久痢不止并治。
真鸦片（四钱）　沉香　朱砂　木香（各二钱）　京牛黄（二分）麝香（一分）
上研细末，用头生人乳合作八十丸，重裹金箔为衣，每服一丸，用梨一个捣烂，白布包绞自然汁。先将丸药用净布包打碎，再用梨汁研化服，其痛立止。如久痢不止，西瓜水送下。
●一方　凡男妇胃脘疼痛，不论老少一切俱治。
高良姜　香附米（各等分，同用醋泡七次）
上为末，每服三钱，姜汁调和食盐少许，服之立效。
●一方　治胃气痛（姚清虚传）。
延胡索炒，研末，用三五分放手心内，以舌舔，滚水送下即愈。
●治心痛方　乌梅（七个，去核）
红枣（八中，去核）　杏仁（十个，去皮尖）
共捣成膏为丸，如鸡头子大。每服一丸，热酒下或盐汤下。
●一方　治心疼胃疼。
七个胡椒三十枣，五十杏仁一处捣。滚热烧酒送入胃，九种心疼一时好。
●一方　治心疼。
胡椒　荜拨（各五钱）
上为末，醋调捏作饼子，重一钱，每服一饼含之，白水送下即效。
●一方　治胃腹急痛者。
高良姜　厚朴　五灵脂（各五分）
上为末，每服一钱，醋调服。
●阴阳丸　治九种心疼胃痛。（王永福方）
绿豆　胡椒（各等分）
上为末，水合丸，如桐子大。每服二三十丸，白滚水送下。
●一方　治心痛欲死。
百草霜二钱七分，用热小便调服即止。
●一方　治寒气、心疼、青筋等症。
古石灰滚水澄三、五次，研末二钱，用乾烧酒调服立止。

脚气门  ***************************
●三妙丸　治湿热脚气或肿疼俱可服。
苍术（冬月用四两，夏月用四两，米泔浸一宿晒乾）　黄柏（冬月用三两，夏月用四两，酒浸一宿晒乾）　川牛膝（酒洗，二两）
上为末，炼蜜为丸，如梧桐子大。每服五十丸，空心盐汤送下，酒亦可。
●洗足汤　治脚气。
川椒（一两）　独活　羌活　木瓜（各五钱）　荆芥穗（一两）　白芷（三钱）
水一壶煎半壶，倾出去渣，温浴洗后拭乾，仍用花椒炒热，绢包裹熨患处，或炒盐亦可熨之。
●大全良方　治寒湿脚气。
川椒二三斤，疏布囊盛之，日以踏脚，贵人所用。
●一方　治病后足肿。
狗脊煎汤常洗甚效。
●又方　治脚气。
无名异为末，化牛皮胶调匀贴痛处。
●一方　萝卜煮浓汤，浸浴一二时，久自安。
●一方　治脚气冲心。
大鸡心槟榔一个，研末，用童便、姜汁、温酒共半钟调作一服。
●一方　治脚指缝白烂。（吴化善方）
鹅掌黄皮烧存性为末敷之。如有水出，用飞过黄丹人花乳粉掺之。

阳痿门  ***************************
●补肾壮阳丹　此药最能添精补髓，保固真精不泄，善助元阳，滋润皮肤，壮筋骨，理腰膝，其效如神。
蒺藜（一斤，酒洗炒黄）　莲鬚（八两，炒）　山萸肉（酒浸一夜蒸焙乾）　续断（酒洗蒸）　覆盆子（去蒂酒蒸）　枸杞子（酒蒸）　金樱子膏（各四两）　菟丝饼　芡实米（炒，各八两）　五花龙骨（醋煅三四次，一两）
上为细末，炼蜜为丸，如桐子大。每服三钱，空心白滚水送下。
●封脐固阳膏　大附子（重者加姜汁制阴乾，一两）　蟾酥（四钱）　麝香（五钱）　升硫（一钱六分）
上为末，用淫羊藿二两，白酒二碗入羊藿熬，煎好时去藿不用，将酒熬成膏和药末为二十四丸，瓷罐盛。如用时取一丸放脐中，不拘时膏药封之，其阳自然起也。
制硫法：用硫黄半斤，牛粪一斤，共捣人阳城罐内半肚火升，湿青布盖口，升起布上硫可用，粪内硫不用。
●壮阳膏（石医生方）　甘遂（二钱）　甘草（二钱五分）　附子（三钱，烧酒泡透晒乾）　阿芙蓉（乳汁泡开）　母丁香　蟾酥（各三钱）　麝香（三分）
上为末，用多年娄葱汁二碗煎成膏，将药入膏内搅匀装磁罐内，用时摊贴脐上。
●一方　专治阳痿。（灵佑宫胡集）
大附子一个，重者烧酒泡软，用银簪钻七孔，每孔入红娘子一个，外用棉纸包裹，水湿煨熟，取出红娘子不用，切片晒乾为末。又用公鸡肝花一个，雀脑三个，团鱼胆三个，三味研，入附子末为丸，桐子大。每服一丸，黄酒送下。解此药用皮硝二钱，煮红枣十个，每用一个。
《食医心镜》益丈夫兴阳，理腰膝冷痛。
淫羊藿一斤，酒一斗浸，经三日，饮之妙。
●又方　治阳不兴。
草苁蓉二斤，以好酒一斗浸之，经宿随意早晚饮之。
●一方　治男子阴湿，阳痿不举。
黑附子　蛇床子　紫梢花　丁香　海螵蛸　木鳖子　远志（去心）　菖蒲（各三钱）　潮脑（一钱五分）
每服五钱，水三碗煎碗半，温洗阴囊并湿处，日洗二三次，多洗为妙。
●一方　蜂房烧灰存性为末，每服一钱五分，凉水送下。
●一方　治阳衰，阴痿不举。
天雄　菟丝子（各等分）
上为末，用雀卵清为丸，桐子大。每服十丸，空心黄酒送下。

消渴门  ***************************
●黄连地黄汤　凡消渴之症，多属血虚，不生津液，故曰宜服此方，神效。
黄连　生地黄　天花粉　当归　人参　五味子　白茯苓
乾葛　甘草　麦门冬（去心，各一钱）
上加姜一片、枣一枚、竹叮十片，水三锺煎一锺，去渣温服。如上焦渴者加山栀、桔梗；中焦渴者加黄芩；头眩渴不止者加石膏；下焦渴者加柏、知母。若欲作丸，加薄荷炼蜜为丸，如弹子大，每服一丸，噙化嚥下。
●一方　治消渴心中烦热。
滑石二两，研末，水二碗煎，去渣下粳米二合，煮熟食之立效。
●又方　治消渴小便数多。
瓜蒌根（簿切，人乳拌蒸，竹沥拌晒）
上研末，蜜丸，如弹子大。噙化，或绿豆大米饮送下。
●竹龙散　专治诸病作渴，饮水不止。
五灵脂（研）　生黑豆（去皮，各等分）
上为末，每服二钱，不拘时，用冬瓜皮煎汤调下。如无冬瓜皮即冬瓜子仁亦可。


卷之三  ——————————————————————————————————————————————————————————————————————————————————————————

养生门  ***************************
●少阳丹　西海亭公，路行见一少女将翁处分，公怪问曰：「为何？」女答曰：「处分家子，何怪问？」亭公遂喜，乃知异人，听把于女曰：「大仙年多少？愿闻之。」女曰：「要知吾年千岁矣！吾是西王母之妹，这老翁年一百七岁，是吾七代玄孙，吾所服少阳丹，乃太阳老君留传此方。为不信吾教，不服此药，以致面皱头白，所以责之。」亭公曰：「余家住西海，东至扶桑，遍採诸药，寻真访道，未闻此药，今幸遭遇，愿说此方。」少女曰：「此药用四般龙牙，虚名一百三味，吾宿世服之，皆羽化。田夫、俗辈未尝见闻。此药久服羽化登仙乃疗诸疾。服之延年万岁，病皆痊矣。」
第一名乌嘉龙牙（凡有四採，春苗、夏花、秋实、冬皮，是枸杞合用，一斤）
二名天琐龙牙（是苍术，用一斤，择净，米泔水浸一宿）
三名锦绣龙牙（是桑椹子，用一斤，称制为汁合前药）
四名百花龙牙（是蜂蜜一斤，乃是一百三味也）
上前药，石臼内捣为细末，用新瓷盆一个将桑椹汁同前药一处调匀，用细绢蒙盖盆口，收在浮棚上净处，採受日精月华之气，煎乾复为末，炼蜜为丸，如梧桐子大。每服三十丸至五十丸，空心盐汤或酒送下。如服一年，返老还童，耳目聪明，颜如白莲。服二年冬暖夏凉，诸病不侵。服三年齿落更生，发白返黑。昔白虎殿孙真人患目不见，服此药至一年，双目俱明。后天海州有二木匠患风疾数年，服此药一年得痊。此仙方也，宜秘之不可乱传。
●秘传地仙丹　昔日赤脚张传授山西猗氏县一老人，年六十服此药，寿百馀，行走如飞，饮食强增，气力倍加，发白返黑，齿落更生，阳事强健。此药平常服能除邪热，伐木不怠，目视十里，认物至真，不可转传。
春採枸杞叶名天精草，阴乾听用。板上有刺者名曰棘，即非枸杞，味辛苦麻人，切不可用，慎之。夏採花名长生草，阴乾听用。秋採子名枸杞子，阴乾听用。冬採根名地骨皮，阴乾听用。以上採法俱同，但尝药味，甜者即良，有棘刺者伤人，切不可採。
上四味拣净，用无灰酒浸一宿，晒露四十九昼夜，受日精月华之气令乾，则为细末，炼蜜为丸，如弹子大。每早晚各用一丸，细嚼，用百沸汤送下或化下。
●五老还童丹　赤石脂　川椒　辰砂　乳香　白茯苓（各等分）
上为末，枣肉为丸，如桐子大。每服三十丸，空心黄酒送下，不拘老少皆可服之。
●採桑妙药仙方　治五劳七伤，诸虚百损等症。
採嫩桑叶用河水洗净，晒乾为末有一斤，对芝麻四两，先将芝麻用滚水一泡，捣去粗皮，微炒研烂，用井水、河水各半斤煎芝麻成膏，下桑末，再对炼过蜂蜜就和为丸，加桐子大。每服三钱，空心淡盐汤送下，晚用无灰酒送下。此药常服甚效。
●延年益寿不老丹　生地（酒浸一宿）　熟地（酒洗净）　天冬（酒浸一、二时，去心，各晒乾三两）　何首乌（半斤，鲜者，用竹刀刮去皮，乾者，用米泔水泡软去皮，用砂锅内下乌羊肉一斤、黑豆半斤，量酌水用，上加篦放此药后，覆蒸一二时辰，取出晒乾）　白茯苓（酒洗）　地骨皮（酒洗，各晒乾五两）
上共为细末，炼蜜为丸，如梧桐子大。每服三五十丸，清晨黄酒送下。
●老君长命丹　白茯苓　粉甘草（各四两）　川椒　乾姜（各二两）　白面（六斤，炒热）
共为细末，用其麻油二斤炼花泛净，凉温入前药面拌捣为丸，如不成可加炼蜜，弹子大。初服一日三丸，三日九丸，后一日一丸，饮凉水三口，一日不饮不渴，如要食，吃核桃一个，即饥思食。
●草还丹　能益元阳，补元气，固元精，壮元神，真延年嗣续之药也。
当归（四两）　破故纸（半斤，酒浸一日，焙乾）　麝香（一钱）　山茱萸（去核，一斤，酒浸）
共为细末，炼蜜为丸，桐子大。每服八十一丸，临卧盐汤送下。
●服黄精法　黄精十斤，煮至稀烂绞汁去渣，入蜂蜜，或精七蜜三，或四六停对熬成膏，以磁罐收贮，每日空心白滚水调服十数匙。
●服蜂蜜法　蜂蜜（一斤）　柏子仁　瓜子仁　核桃仁（各等分，捣烂）
上将蜂蜜炼熟，入前药三味，拌浸磁罐内任用。
●服槐花茶法　春月收嫩槐芽，入清水内揉洗一会，去其气味，挤干入锅焙乾，拌入细茶内煎服，甚是香美，久服百病不生，明目第一。
●服松灵法　松脂　松实（各十斤）　菊花（五斤）
上为细末，炼蜜丸，如桐子大。每服三十丸，黄酒送下，服至百日，神清体健，其效非常。
●服枸杞法　枸杞不拘多少（酒浸，冬六夏三，晒乾）
上研末，重入酒内以梭布绞汁，慢火熬膏，入磁罐内封固，煮三时，每服一匙，入酥油少许，温酒下。
●服白术法　白术二十五斤，以东流水二斗五升，入净器内浸二十日，去渣，又以大盆盛之，夜候流星过时，书自己姓名投盆中，如此五夜汁变如血，取以渍曲如家酿法，待熟饮之。十日百病除，百日面发光顺，最能延年益寿。

头疼门  ***************************
●三黄丸　专清上焦之火，润大便。凡觉有火而大便稍滞者，宜服，以顺畅为度。
黄芩（酒炒）　黄连（姜汁炒，各五两）　大黄（酒煮九次黑色为度，三两）
上为细末，炼蜜为丸，如桐子大。每服四五十丸，白滚水送下。
●加味三黄丸　黄连（酒炒）　黄芩（酒炒）　黄柏（盐水炒，各三两）　大黄（酒浸蒸炒）　栀子（酒炒，各二两）
共为细末，酒糊为丸，桐子大。每服三四十丸，空心滚水送下。
●乳香落盏饮（孙伟方）　治男妇偏正头疼不可忍者。
罂粟壳（去蒂，四两）　陈皮　甘草（炙）　桔梗　柴胡（各一两）
共为细末，每服二钱，水一锺，灯心二十寸，煎七分，去渣，食后服。
●谈野翁试效方　专治偏正头风，百药不治，一服便可，天下第一方也。
香白芷（炒，二两五钱）　川芎（炒）　甘草（炙）　川乌头（半生半熟，各一两）
上为末，每服一钱，细茶薄荷汤调下。
●三清神异丸　川乌（生用）　巴豆（去油，各一两）　乾姜（炮，二两）
上共为末，醋糊为丸，如急性子大。朱砂为衣，每服五七丸、十一丸，量人加减。头疼、遍身疼、伤风，好酒下。伤食，原物汤下。
●吹鼻散　专治偏正头疼、脑闷、牙疼、咽喉等症。歌曰：
此药名为神圣，乳香没药川芎。雄黄石膏二钱停，半两牙硝共用。不论头疼脑热，那管满口牙疼。将药一字吹鼻中，管教时下立应。
●一方　专治男妇风虚、气虚、头痛、胎前产后一切伤风等症并治。
茵除（五两）　麻黄　石膏（煅存性，各二两）
共为细末，每服一钱，腊茶调服，服药后仰卧片时。
●太阳痛方　生姜三片，桑皮纸包水湿，入灰水煨热，贴太阳两边，贴印堂中一片，以带缠之立愈。
●又方　（孙伟方）　用大萝卜皮贴太阳穴，痛即止。
●头面浮肿方　土狗（一个，焙乾）　轻粉（二分半）
上共为末，少许搐入鼻中，令鼻出黄水，其肿自消。
●人马平安散　治偏正头疼，咽喉肿痛，乳蛾缠喉，喉闭，腹内寒疼，绞肠痧，乾霍乱及眼目暴发，点之即愈。以上诸症用药少许，苇筒吹鼻中，男左女右。又治马骨眼、黑汗风等，吹鼻效。
川乌　草乌尖（各用七个重一钱，生用）　乾姜葱子（微炒）　川芎　硼砂（各一钱）　麝香（三分）　皂角　火硝（各一钱五分）　狗头（烧黑用灵盖）　雄黄（各一钱）　硇砂（煅存性，三分）
上共研细末，入磁罐内听用，或用稀糊为丸，黄豆大，棉裹塞鼻中。
●头眩香倒方　白果二个，支壳，生捣烂，空心滚水冲服。至重者五服即安，老年更效。
●治头疼方　薄荷为末，置之纸条内作捻，凉水蘸湿塞鼻则愈。

眼目门  ***************************
●治豆风风眼眼边红烂（吴之英方）　用混屎虫（长尾巴虫也可），取粪煅两节，用白浆点愈。
●洗肝明目散　治一切风热赤肿疼痛等。
归尾　川芎　赤芍　草决明　连翘　生地（各一钱）　黄连　黄芩　栀子　蔓荆子（各八分）　防风　荆芥　薄荷　甘菊花　甘草（各五分）　石膏（二钱）　羌活　白蒺藜（各六分）　桔梗（七分）
水三大钟，煎一锺，温服。渣再煎。
●滋肾明目汤　专治劳神、肾虚、血少、眼痛用。
当归　川芎　白芍　生地　白芷　菊花（各一钱）　熟地（二钱）　蔓荆子（一钱五分）　桔梗　山栀（各八分，炒黑）　人参（任意用）　黄连（七分）　甘草（三分）
上加细茶一撮，灯心一团，水三大钟煎一锺，食后服。热甚加龙胆草、柴胡；肾虚加黄柏、知母；风热壅盛加防风、荆芥；风热红肿加连翘、黄芩。
●神圣光明饼　此方通大肠之火，永除燥结之患。专治诸般眼疾疼痛，日久渐细云膜遮睛，远不视物，并一切难治眼疾立效。
羚羊角（镑）　白犀角（镑）　密蒙花　生地　熟地　独活　藁本　草决明　栀子（炒）　川芎　细辛　蔓荆子　苍术（各五钱）　木贼　甘草　白蒺藜　槐花　黄连　荆芥　青葙子　羌活　芒硝　白附子（煨）　赤石脂　夜明砂（淘净末，各一两）　薄荷叶　大麻子　大黄（各二两）
上为细末，炼蜜为丸，如弹子大，重二钱。每服一丸，用冷茶研化下此药，重者十丸即好。
●起异复光丸　此丸治目病，久昏、内外翳膜胀闭，夜光红散，昼怯阳明，黑珠作痛，瞳人有蝇翅，恍惚不明，上生白点，下生如粟，赤缕红丝等症。
黄牛粪不令落地，净水和黄土，将牛粪包裹做球放炭火内埋一宿，日取出去泥土，晾乾研细末八两，再加明净硼砂末二两，同粪研匀，江米面打糊为丸，如桐子大。每服三钱，菊花汤食远服。切忌房事、椒、蒜、火酒、发气之物。（以上二方方可庵集）
●又加味三仙方　治病同前。
白蒺藜（黄酒拌蒸七次净，一斤）　白菊花（四两）　淫羊藿（去边刺，羊油拌炒，一斤）　石决明（焙存性，八两）　五味子（酒拌晒乾，四两）
共为细末，将薄荷四两煎浓汤合丸，桐子大。每服三钱，食远服，盐汤送下。忌物同前。
●生明散　专点瞎眼后及年老眼目昏花。
白丁香（要笠著的拣净，水飞过细末，一两）　好南硼砂（末，三钱）
共研极细，用大活蛤蜊一个，将药末入蛤蜊内，又将蛤蜊放净碗内，上盖竹纸，勿沾灰尘，日头地连碗晒，令水出，用骨簪点眼光明。
●点瞎眼方　秘得真古铜一两，用火烧红，淬在醋内七次，初伏头一日用南荸荠三个同古铜研细，入陈醋一两五钱放太阳地晒之，每日搅晒。至二伏头一日，又入荸荠三个，细研入醋，同前每日研搅。至三伏头一日，俱同前一样，加研晒，共一月三次，磁器收之，骨簪蘸凉水遇症点。此药点后，其痒非常，须令病者忍之，勿擦坏眼目。
●拨云散（王永光方）　此药能点老年目昏、攀睛、胬肉、拳毛倒睫、迎风流泪等症。
先拣没石性的羊脑芦甘石八两，用砂茶吊一个，将芦甘石上火一煅，用水飞出细粉，粗渣不用，晒乾听用。
川黄连　羌活　连翘　黄芩（各五钱）
水三碗，煎一碗。又水二碗煎半碗。二次放一处，又将飞过芦甘石烧红倒在童便内，如此三淬，第四次烧红方淬于煎药内，内再勿见火，如湿待其自干听用。
硼砂（三两，生用）　海螵蛸（二两，煮去盐性）　石决明（煅，一两）　乳香（去油）　没药（去油）　瓜儿血竭（各五钱）　熊胆（三钱）　麝香（三分）　冰片（一钱）
上共乳无声方好，磁罐内秘收，点时用骨簪蘸凉水点大眼角效。
●一方　（孙伟方）　专治老人眼花火眼等症。
芦甘石（火煅红，淬童便内飞七次，再烧红淬入黄连汤内）　黄连　黄柏　黄芩　栀子　菊花　防风　连翘　木贼（各等分）
上八味有五两，芦甘石每用一钱煎汤，将甘石淬入汤内，令其自干听用。
春用芦甘石一两，煅硼砂二分，冰片二分，煅真珠三分，麝香半分；夏用芦甘石一两，煅硼砂四分，冰片三分半，煅真珠二分，麝香四釐；秋用芦甘石一两，煅硼砂二分，冰片二分，煅真珠三分，麝香半分；冬用芦甘石一两，煅硼砂二分半，冰片二分，煅真珠半分，麝香一分。
上共研细末，磁器内收，秘封固。用骨头簪蘸水点大眼角。
●夜光丸　专治眼目昏暗，羞明怕日不敢见灯火者，此方乃仙家所服之药，因治眼有效，故传之于世，久服此药能黑夜视物，发白转黑，通神强志，延年益寿。
甘菊花（净末，一斤）　川椒（去目併合口者，炒出汗，取红末，一斤）
上用大生地十五斤洗净，黄酒泡一日夜，其酒不可太多，量酌捣烂绞汁八斤，入煎药二味，放大磁盆内，日晒夜露，每日搅匀待乾，入炼蜜二斤，杵丸，如桐子大。一日三服，每服三十丸，白汤下。
●治红眼方
（王永光集）　用香油入细磁器中煎滚，入黄香一块化开起烟，烟尽入水中，收入罐内，黄腊塞口，每点大眼角早晚二次，其眼痒疼异常，乃是虫出也。
●治信眼方　此药害眼后行房事太早服。
当归　赤芍　甘草　生地黄　川芎　栀子　柴胡　木贼草　细辛　蒙花　黄芩（各一钱）　蝉蜕（支头尾，五分）　火眼加黄连（五分）
水二锺，灯心二十寸，煎八分，温服。
●点眼方（王永光集）　羊胆　蜂蜜（各等分）　青鱼胆（少许）
上三味同盛磁罐内，入锅中水煮数滚，后入麝片妙。
●治石灰入目方　（三日内可治，三日外不可治）　山栀子　煎浓汁澄清，频频洗涤自愈。
●一方　治小儿出痘后痘落眼中，以此点之。
牛身上蝨子一个，取血点之，一次即愈。
●一方　银朱，用三年老雄鸡冠内血调，以银簪点入眼内，三次即愈。
●治痘风眼方（王永光集）　专治四边红烂其痒非常。
猪肚随时支了粪，肚子上有稀涎连皮用刀刮下，抹在眼患处上，用绢布盖在上面，其眼内虫尽出，二三次见效。
●天茄青矾散　（孙伟方）　专治老眼错花，初发火眼，痘后风烂红边，几十年不愈者，洗之即愈。
用天茄子不论青黑，连花带尖採来晒乾，平对黑矾为细末用纸包，三分一包，连包放茶锺内，包上用钱一文押住，将滚水冲入半锺，待少时药水出，用中指洗眼神效。亦漱牙疼效。
●一方　专治小儿赤眼疼痛。
黄连为细末，水调贴脚心用布包之，如干又用水湿之，以效为度。
●眼打肿方　生肥猪肉一片，贴肿处次日消。
●一方　专治眼目翳膜。（张觉方）
象牙箸，用石燕子磁器内水磨，点翳上，膜即去。
●一方　治双目不明，无方可疗。遇一真仙传授此方。立冬之日採桑叶一百二十片，将叶悬放，任他自干，每月止用十片，用水一锺煎七分，澄清洗，一日几次，按日洗，一年如童子眼一般，见人就传。正月初五日、二月初九日、三月初五日、四月初八日、五月初十日、六月初七日、七月初七日、八月初一日、九月初三日、十月初四日、十一月初十、十二月初一。

耳病门  ***************************
●荆芥连翘汤　治两耳肿痛神效。
荆芥　连翘　防风　当归　川芎　白芷　白芍　柴胡　枳壳　黄芩　山栀　桔梗　甘草（各一钱）
水三锺煎一锺，食后服。
●一方　治耳聋耳鸣。
甘草　生地等分（为末）　胭脂包（三分，日间塞）　甘遂　草乌（等分，为末）　白绵包（三分，晚间塞）
将前药日夜轮流换塞，两耳自通。
●一方　专治耳鸣如流水声，耳痒及风声，不治久必成聋，此药神效。
生川乌水泡透，削作枣核样塞耳，日夜换二三次效。如得解的更妙。
●一方　治耳内诸脓疮。（孙伟方）
柿蒂，烧存性研细，用苇筒吹入耳内效。
●一方　专治耳底疼痛，有脓先激净，然后掺之。用真桑树上螵蛸烧存性，少对麝香研末，掺入耳中神效。
●一方　治耳内脓水不干用。（孙伟方）
酱茄子内油一二滴，入耳内自干，不可多用。
●一方　治百虫入耳鼻内。
韭菜捣烂取汁灌入耳加，其虫即出。
●又方
以鸡冠血滴耳中亦妙。
●治耳聋方　石菖蒲（一寸）　巴豆（一粒，去心）
上二味研匀分作七丸，棉裹塞耳，一日换一丸。
●又方　刺蝟脂熬化，每用少许滴入耳中，一日三次立效。　又方　用鼠胆滴入耳中，二三次即愈。
●一方　松香（五钱，熔化）　入大豆（二十粒）
上为末，葱汁合丸，黄豆大。如左耳聋用一丸塞右耳内，右聋塞左耳内，如两耳俱聋，先后治之可也。
●又方　（裴龙江方）
卿了一个，焙乾为末，黄酒调
●治诸般耳聋验方
真细辛研末，熔化黄腊为丸，如鼠屎大。绵裹一丸塞之，二次即愈。
●一方　专治耳内流脓。
羊屎蛋（烧灰，一钱）　枯矾　轻粉（各五分）
上为末，棉花拈净耳内，用苇筒吹入药末立效。

鼻病门  ***************************
●辛夷膏　治鼻中生肉不闻香臭。
辛夷　南木香　通草　白芷尾　杏仁（去油）　细辛（各一钱，为末）
上或猪羊骨髓油三两和药，磁器内搅均，入冰片五分、麝香一分共为丸，黄豆大。锦茧包裹塞鼻内数次，其肉自脱。
●一方　治鼻不闻香臭。
薄荷（三钱）　细辛　白芷　防风　羌活　桔梗　当归　川芎　半夏　陈皮　茯苓（各一钱）
水二锺，煎一锺，食后服。
●一方　治鼻中瘜肉。（灵佑宫胡方）
土木鳖子（二个，去壳）　甘遂（一分）
共捣为丸，塞鼻中嗅其气，瘜肉自化，水流出即消。如觉喉中疼痛，去甘遂，只用木鳖，捣丸塞鼻以消为度。
●一方　治鼻痔。
轻粉（二钱）　杏仁（七粒，去油）　白矾（五钱）
共为末，吹入鼻中即化为水。
●一方　治鼻中生疮。
杏仁（去皮尖）捣如膏，以人奶调涂甚好。
●七生汤　治血向口鼻中出如泉涌者。
生地黄　生荷叶　生韭菜　生茅根　生藕　生梨（各取汁，一两）　生姜（五钱，汁）
共一处，磨京墨凉服。
●一方　治鼻衄不止。
治鼻不闻香臭，年月深远可治。
炒桑白皮八钱，水二锺煎八分，早晚温服自愈。忌椒辛鱼膻。
●一方　治酒渣鼻用。
硫黄（一两）　白果子（连皮烧灰，一钱）　琥珀（三分）　轻粉（五分）　白矾（五分）
各研细末，用烧酒大半壶，面筋封口，放水锅内重煮一二个时辰取出，不要开口待自冷，每日早晚取酒搽末。
●一方　治鼻血。
生地末（二钱）　人乳　童便（各半钱）　煮酒（一锺）
共和匀，调服即止。
●一方　治小儿鼻出血，不能吃乳，不治即死。
生地黄捣烂，取汁灌之即愈。
●一方　治鼻衄。（王永光集）
用白萝卜自嚼烂，凉水调贴顶门、鼻梁二处即止，再服后药。
生地（二钱）　川芎　桔梗　当归（各一钱）　黄连（一钱五分）　甘草（五分）
水二锺煎八分，再入阿胶末、蒲黄各一钱调服。
●一方　治鼻血，如人左鼻出血，将簪沾血点右眼内，右鼻出血点左眼内，两鼻出血左右点之即止。
●一方　治鼻流鲜血为衄不止。
大蒜头一个（捣烂），如左鼻孔流血将蒜涂左足心，右鼻孔流血涂右足心立止。
●一方　麦门冬（去心）　生地（各五钱）
水二锺煎八分，通口服其血立止。

乌须门  ***************************
●乌须仙方　堪叹鬚发白如霜，谁知原来有异方。不须搽抹并染黑，都来五味配阴阳。赤石、川椒同捣烂，朱砂一味最为良。茯神能养心中血，乳香五钱要均当。枣肉为丸桐子大，每服温酒二十双。自此清晨服百日，老翁变作少年郎。
●乌发搽牙齿方　能保年老胡须不白，后生黄鬚搽之即黑，屡验。
蒲公英（连根叶取来晒乾为末，二斤）　青盐（一斤）　没石子　骨碎补（各半斤）　槐角（一斤）
上为细末，入磁罐内封口，外用盐泥封固，用黑牛粪晒乾，煅前罐药存性，取出搽齿，十日、半月见效。
●又乌须验方（王永光集）　苍术（米泔泡）　白茯苓（为末，各一斤）
上用桑椹子捣烂绞汁，慢火熬膏一斤，再对炼蜜一斤和前药捣丸，如桐子大。每服七十丸，白滚水送下。
●乌鬚发方　石灰（炒红色）　陀僧（各等分）　上为末，水调上，用油纸或青菜叶包一夜，其黑如漆，一日一染。
●一方（孙伟方）　能落发更生。伤寒、痨症愈后眉发俱落，上此药能长出。
毛姜、鲜姜、磨刀铁锈共合汁搽上，即生发也。
乌豆仙　青盐　生地　续断　破故纸（炒）　仙茅（各一两）　枸杞子　何首乌（刮去皮，各四两）　淫羊藿（二两，去边刺酥油炙）　川椒　小茴香（各一两）　牛膝（三两）
拣黑豆五升，上药用绢袋盛之，将黑豆铺上面，水酒各十碗，炭火慢慢煮，将豆出，搅数次，汤干为度，出锅晒半乾，再入锅慢火炒乾，收磁器内，晴天时常晒，如夏月八日晒一次。每空心一百十粒嚼烂，白滚水下，两月鬚发尽黑，久服大有奇效。
●换须方　大母丁香同姜汁涂，拔去白鬚，孔中即生黑鬚异常。
●乌须黑发方　全当归一斤，用黑豆者浓汁，将当归浸透蒸晒乾，再煮黑豆汁，再浸再蒸再晒，以当归心内黑透为度，晒乾。
上为细末，炼蜜为丸，如桐子大。第服三钱，空心白滚水送下。发黄者服一料，有白者服二料，纯白者服三料全黑。
●乌须药方（王永光集）
没石子　韭菜子　桑椹子　五倍子　当归　熟地（各一钱）
用乌鸡一只开膛，用净砂锅煮极烂，支鸡用汤，以拣净小黑豆三官升，仍用砂锅放药，上铺豆以文武火煮之。如豆未熟而汤十足，可添黄酒煮熟为度，去药存豆阴乾，收于罐内，每日一合，白滚水遂下。

口舌门  ***************************
●黄连汤　治心火上炎，舌上生疮，舌肿燥裂，舌尖出血，舌硬口疮等症。
黄连　栀子　生地　表门冬（去心）　当归　白芍（各一钱）　薄荷　犀角　甘草（各五分）
水二锺煎八分，食远服。
●凉膈散　治三焦实火烦渴，口舌生疮，小水赤黄，大便结涩等症。
大黄　芒硝　桔梗　连翘　栀子　黄芩（各一钱）　薄荷（五分）　甘草（三分）
水二锺煎八分，食后服。
●一方　治木舌，舌下生薄膜，如石榴子中隔皮之状，有连舌尖纠住，不能吮乳，正在舌下总筋之上，用针刺去恶血即愈。
●生香膏　治口气热臭。
用甜瓜子去壳研细，入蜂蜜少许，调成膏，食后噙化妙。
●夏子益奇疾方　治口内肉球有根如线五寸余，如钗股，吐出乃能食物，捻之则痛彻心者。
麝香一钱，研水，日作三次，服之自消。
●赴宴散　治口疮并三焦实热，口舌糜烂，痛不可忍。
黄连　黄柏　黄芩　栀子（炒黑）　细辛　乾姜（各等分）
上共为末，先用米泔水漱净口后搽药，吐咽不拘。
●水火散　治口内生疮神效。
黄连（二两）　乾姜（一两）
上为细末，搽于疮上，疼痛即止。
●一方　治舌肿硬。
百草霜、海盐等分为末，井花水调服。
●一方　（孙伟方）　治口内红白疮，鹅口茧唇等疮。
黄柏大片火炙涂蜂蜜，黄柏一斤，涂蜂蜜亦一斤，炙乾为末，上疮嚥下。做丸亦可。
●一方　治重舌木舌。
绿矾二钱，铁上烧红研末敷之。
●一方　治咽喉口舌生疮。
吴茱萸为末，醋调，贴脚必效。
●一方　治舌肿满口不能出声。
蒲黄、乾姜，各等分为末，频掺即愈。

牙齿门  ***************************
●防风升麻汤　专治牙疼。
防风　升麻（各八分）　青皮　生地黄　牡丹皮　当归　细辛（各五分）
上门牙疼属心火加黄连、麦冬各五分；下门牙疼属肾火加知母、黄柏各七分；上左边牙疼属胆加羌活、龙胆草各八分；下左边牙疼属肝加柴胡、栀子各八分；上右边牙疼属太阳加大黄、枳壳加八分；下右边牙疼属肺加黄芩、桔梗各八分；上两边牙疼属胃加川芎、白芷各七分；下两边牙疼属脾加白芍、白术各八分。以上照症加减。
水二锺煎八分，食远温漱口服，渣再煎。
●搽牙散　养身不必炼丹砂，每日清晨只搽牙。牙皂七钱火煅过，后将五味细辛加。每味三钱如等分，自然功效若仙家。二八之日君须记，管叫鬚发黑如鸦。
●搽牙固齿仙方　牙动搽药自坚止疼，漱口嚥下亦可延年。将来染发乌黑更亮，择晴日置酒酌于郊外。多采柳枝将有十斤数，用出山黑铅一斤，先用大铁锅一口，将铅化开成汁，柳枝短则无用，都用二三尺长。要三四五人，每人将一把在铅汁内搅，柳枝将尽成炭，用铁漏勺捞起炭，放磁坛内，盖坛口勿令气走，仍如前搅令完成，炭再用铁勺捞之，铅不用，有铅渣灰同柳炭研细末用。　治牙疼方　小麦（一大把，炒黄）　槐枝（五七段）　花椒（三钱）　共煎汤漱口立愈。将汤再漱，无不应验。
●一方　治火牙疼。
巴豆去皮，一粒，捣如泥，用灯花纸包，左边牙疼塞左耳，右边牙疼塞右耳。
●牙痛方　绿豆十粒，胡椒七粒共为末，锦囊包，如桐子大。咬牙痛处立愈。
●又方　用蟾酥少许，棉裹咬痛处立愈。
●一方　治胃火炽盛，齿痛不可忍。
大荔枝一个，捏开口装食盐使满，人捏上口以纸包裹，水湿，灰火内煨，令烟出尽时取出凉冷，研末搽牙，漱口，令涎流出不可嚥下。
●一方　专治牙疼。
花椒三钱为末，硷水合丸，绿豆大。每丸用棉花包裹于疼牙上咬之，令涎水外出，不可嚥下。
●又方（张国授集）　胶枣（七个，去皮核捣如泥）　胡椒（七粒，研末）
共捣匀作丸，如桐子大。每用一丸咬疼牙处。
●治牙疼验方　（王永光集）　鸡肫皮　青盐（各一钱）　细辛（八分）　川椒（七粒）
上共为细末，搽牙止疼神效。
●又方　乾姜（二两）　雄黄（三钱）
为末，擦之立止神效。
●又方　胡椒（三粒）　枯矾（三分）
共为末，擦牙疼处，其涎吐出即愈。
●又方　鲫鱼一尾去肠，以盐实腹中，火煅红透，烟尽取出置之地上，用碗覆盖，存性研末，擦疼处即止，神效。
●一方　治牙疼痛，能壮筋骨，老人服之鬚发返黑，齿落更生。后生服之，至老不衰，得遇此者，宿有仙缘，当珍重之，不可轻泄。
蒲公英（一斤，洗净炒过）　入胡盐（一两）　香附（五钱）
●三味为细末，和蒲公英淹一宿，分为二十团，用皮纸三四层裹紧定，又用蚯蚓粪和泥固济，凉干，以文武火煅通红为度，取出凉冷，去泥为末，早晚擦牙漱口，吐咽任便，久久自效。　一方　治齿缝血出不止。
竹茹四两，用醋浸一宿，少少含之，不过三次即止。
●一方　治满口齿缝中出血。
用枸杞子为末，水煎，连渣漱咽。
●一方　治虫牙。
用天仙子烧烟，以竹筒抵牙根，引烟燻痛处，其虫即
●安牙方　治打动牙。
用蒺藜根烧灰，以贴痛处即牢。
●取虫牙方　白芷（一钱）　花椒　韭子（各五分）　樟脑（三分）
共为细末，用纸包少许塞鼻内，少时用膏药贴牙痛处，其虫尽在膏药上沾之。
●一方　治牙老作疼，欲掉不能落，用此方能落。
鲫鱼一尾去肠净，将人言末散放肚内，吊当风处，自有霜出，扫收磁罐内，用少许点欲掉牙根处，令咳嗽一声便落。
●又方　玉簪花根，少对人言末、白矾，共捣烂，上牙根必即落。

咽喉门  ***************************
●甘桔汤　治咽喉十八种病症。
甘草　防风　荆芥　薄荷　黄芩　玄参（各一钱）　桔梗（二钱）
水二锺煎一锺，食后频频噙漱咽之。咳逆加陈皮；咳嗽加知母、贝母；咳发渴加五味子；吐脓血加紫菀；肺痿加阿胶；面目肿加茯苓；发呕加半夏、生姜；气弱加人参、麦冬；腹痛加黄耆；目赤加栀子、黄连；咽痛加鼠黏子、竹茹；聋哑加半夏、桂枝；疫毒头肿疼痛加鼠黏子、大黄、芒硝；胸膈不利加枳壳；心中痞病加枳实；不得睡加栀子；酒毒加乾姜、陈皮。
●紫袍散　治咽喉十八症。
石青　青黛　朱砂　硼砂（各一钱）　冰片（二分）　明矾　人中白（煅）　玄明粉（各五钱）　山豆根（二钱）
上共为细末，入罐内塞口，急用二三釐，用苇筒吹入咽喉即愈。
●缠咽喉瘅方　硼砂（一钱）　朱砂（飞过，三分）　银朱（飞过，一分）　冰片　麝香（各三釐）
上研极细，用苇筒吹入喉中甚效。
●一方　治蛾子。一名飞剑斩黄龙。
人指甲，瓦上焙焦黄色，研细末，用竹管吹入喉内即破。
●一方　治咽喉肿痛、喉闭、乳蛾缠喉等症。
马兰花连根叶採来，水洗净捣汁。凡遇此症，男左女右用汁灌鼻孔内，或破或消一时见功。
●一方　治喉胀咽痛。
山豆根细嚼含咽，若水润喉即瘥。
●一方　专治喉痹。
朴硝一两，细细含咽汁，倾刻即愈。
●一方　巴豆一粒去皮，以线穿，咽入喉中，牵出即愈。
●一方　治咽喉痛。
蛇床子入瓶内烧烟，熏进口内即愈。
●嘹亮方　治久失音声哑。
人乳　白蜜　梨汁（各四两）　香椿芽汁（四两，如无，用干香椿芽为末）
上四味和均，重汤煮热，不枸时服。
●一方　治喉肿咽痛。
马兰花（连根叶採来，二两）
水二碗煎一碗，去渣细细嚥之。
●一方　治咽喉热，闭塞肿痛。
芒硝（一两）　雄黄　大黄（各三钱）
上为细末，吹鼻如神。
●治乳蛾方　巴豆一粒，去皮，放葱孔中，男左女右塞鼻内愈。
●真吹喉散　治咽喉百病。（刘自有方）
蚕茧（八个，烧灰）　飞白矾（二钱）　鸡肫皮（五个，烧灰）
上研极细，用苇筒吹入咽喉，有唾沫嚥下，不可吐出，即消。
●喉闭方　新鲜艾叶捣自然汁咽之，如冬天无艾，用蛇床子焙乾打碎，放新菸袋内，吃烟法到口即愈。
●舌肿塞喉方　朴硝　白矾
为末涂舌上立消。
●喉蛾方　雄鸡肫内黄皮，阴乾焙为末，吹入喉中。
●破棺散　专治咽喉肿痛、乳蛾、喉闭等症。
青盐　白矾　硇砂（各等分）
上为细末，用小竹管装，吹入喉内。如牙紧不能进药，于鼻中吹之亦可。不论大人小孩咽喉肿痛，乳蛾闭塞、缠喉等症，内服甘桔汤，吹喉破棺散，再灸少商穴必效。少商穴在人手大拇指外半边指甲文一分许，用衣针针入一分，出针见血。
●又方　山里红树根皮，刮去外黑皮为末，吹入咽喉，其水外出，不可嚥下。
●乳蛾吹药方　刀螂子（烧）　蚕茧（烧）　鸡肫皮　朱砂
上等分为末，用苇筒吹之即效。
●又方　鸡肫皮（焙乾）　枯白矾（各等分）
为末，吹入愈。
●一方　专治喉闭、乳蛾等症。
明雄黄（大豆大，一块）　川玉金（一个）　巴豆（七个，去皮）
上二味研末，将巴豆四粒炒黑枯，三粒生用，共捣泥为丸，如绿豆大。服时用绿豆粉一块，茶清送下。
●一方　治咽喉肿痛。
射干根、山豆根，共为末吹之如神。
●又方　墙壁上喜网窠七个，烧灰存性，用箸头沾点肿处即消。加冰片少吹入亦可。
●急喉一匙金　山豆根皮醋浸一匙嚥下，痰退立消。
●一方　治喉中生疮。
百草霜、枯矾，为末吹入喉中即愈。

头面门  ***************************
●升麻汤　专治头面疙瘩、憎寒拘急发热，状如份寒。
升麻　苍术　薄荷叶（各等分）
水二锺煎一锺服。
●一方　治身面黑痣。
藜芦（烧灰）五两，水一大碗淋灰汁于铜器中，重汤煮成黑膏，以针微刺破痣点之，不过三次神效。
●一方　专治痄腮面病。
赤小豆为末，或水或醋，调敷患处。
●治酒渣鼻方　苦参　当归（各四两）
上为末，酒糊为丸，如梧桐子大。每服七八十丸，食远茶清送下立效。
●一方　明硫黄　杏仁（去皮尖，各三钱）　轻粉三分上三味研匀，卧时用津唾调敷赤处，七日效。
●一方　治头面上疮。
鸡子煮熟取黄炒令油出，以油和轻粉敷之。
●治面上酒刺方　菟丝子捣烂绞汁，涂之即愈。

流火门  ***************************
流火者，火在外膜无其皈也，在内则有五行，心、肝、脾、肺、肾之府，行于膜外者游注无其止，故为流而不注，到处则为害矣。在脾内则滞，滞则同血，而滞则成疮疡之患。在皮肤者则为赤、为热、为痒，落在关节处则肿、则痛，治法宜散火清凉之剂，自能化皈成变也。
●治流火方　当归　川芎　生地　防风　防己　芍药　杜仲　续断　苍术　白术　木瓜　牛膝　独活　乌药　没药　海桐皮　萆薢　威灵仙（各一钱）　甘草（五分）
水三大钟，煎一种，空心温服。
●一方　治流火兼风湿。
当归（酒洗）　苍术（各一钱五分）　防风　防已　续断　牛膝　独活　杜仲（炒去丝，各一钱二分）　乌药　海桐皮　海风藤　萆薢（各一钱）　地榆（一钱二分）　甘草（五分）
●水二锺，煎一锺，空心服。如虚加人参；腰痛加知母、黄柏。　一方　治流火虚弱。
当归　白术　防己　防风　杜仲　地榆　续断　牛膝　乌药　海桐皮　海风藤　萆薢（各一钱）　甘草（五分）
水二锺煎八分，空心腽服。
●治下部流火方　羌活　茯苓　半夏　南星（姜制）　陈皮　苍木　防风　荆芥　槟榔　香附　川芎　黄柏　木瓜　牛膝　防已　薏苡仁（各一钱）　甘草（五分）
水三锺、姜三片、枣二枚，煎一锺，温服。
●一方　壮人流火可服。
川芎　防风　荆芥　薄荷　黄芩　陈皮　半夏　茯苓　羌活　槟榔　枳实　牛膝　连翘　防己　木瓜　大黄（各一钱）甘草（五分）
水三锺，煎一锺，温服。
●一方　治跕立俱活气血下流或肿、或破、或腐烂皆可治之。
羌活　秦艽　白术　薏苡仁　黄芩　木瓜　连翘　金银花　花粉　当归　熟地　茯苓（各一钱）　防风　独活　陈皮　乌药　前胡　升麻（各八分）　黄耆　贝母（各一钱二分）　牛膝（一钱五分）　黄柏（七分）　蝉蜕（六分）
水三大钟，煎一锺，温服。
●一方　治流火妇人可服。（已上七方王永光集）　当归　陈皮　半夏　地骨皮　黄柏　黄芩　桔梗　乌药　甘草（各一钱）　地榆（一钱二分）
水二锺，姜三片、枣二枚，煎八分，温服。
●一方　治流火红肿大痛及治疔肿。
煤块拣黑亮者研极细末，陈醋调敷，干则频频润湿，痛止、肿消，神效。
●治流火诸般肿毒方　韭菜地内蚯蚓粪，伏天取收者佳。为末，用高酷调搽患处却愈。
●又方　用赤小豆为末，鸡子清调搽患处，次用茶清再调服二钱痊愈。
●又方　用葱白一把，盐一撮，共捣烂敷患处痊愈。

疝气门  ***************************
●治疝气肿痛方　大茴香　小茴香　川楝肉　木香（各三钱）
上共打碎，砂锅内炒香，再入连须葱五根，水二锺用碗盖定。滚五七沸入煮酒二盏，再滚三沸，去渣放食盐二分。热服出汗愈。
●又方　用生铁秤锤烧通红，先用瓢盛黄酒一片，将烧红秤锤投入酒内，其酒自滚，令患者饮之，出汗即愈。
●一方　治小儿木子木疝。
于脚处尖上用艾灸一壮。
●又方　治小儿小便外肾作肿。
石蟹（一枚）　以醋磨之，频搽即消。
●治疝气坠肿方　荔枝核（四十九个）　陈皮（九钱）　硫黄（四钱）
上为末，盐水打面糊为丸，如绿豆大。痛时空心酒服九丸，不过三服效。
●又方　治疝气年久不愈者。
巴豆大（十个，去油）　杏仁（一百二十个，去皮尖）　飞罗面（四两）　白乾面（八两）
上共捣匀，醋为丸，如梧桐子大。每服五、七、九丸，小茴香汤送下。
●一方　治疝气偏坠，肿痛不可忍。
槐子一钱，炒黑色，为末，用盐三分，空心黄酒调服。
●又方　荔枝核炒黄色，为末，每日三分，黄酒送下。
●又方　用丝瓜瓤火烧存性，每服二钱，热黄酒下愈。
●一方　治小肠疝气。
荔枝核（一两，炒黄色）　小茴香（五钱，炒）
上为末，黄酒调三钱，空心服。
●治疝气方（周维翰方）　草果一个，去皮打碎，用煮酒锺半煎七分，热服。出汗即愈。
●一方　治小肠气痛欲死者。
用杏仁（去皮尖）　茴香（各一两）　葱白（焙乾，五钱）
上共为末，每服五钱，黄酒调服，嚼核桃肉嚥下。
●一方　治男子阴肿疼痛大如升。
马鞭草捣烂，敷之即消。
●一方　治小肠气。
用抱出鸡蛋壳，烧灰，为末，每服三钱，老酒送下即消。

寸白虫门  ***************************
●楝阳汤　治小儿蛔虫。
歌曰：蛔虫出口有三般，口鼻中来大不堪。如或白虫兼黑色，灵丹纵服病难安。
苦楝根皮（二钱）　陈皮　半夏　茯苓（各一钱）　甘草（五分）
水二锺，生姜三片煎八分，空心服。
●治寸白虫方（王永光集）　锡灰　槟榔（各二钱）　雷丸（一钱）
如小儿不能服丸者，将前药三分，用鸡子一个，烧半熟待温，入内调搅煮熟，令儿吃之，大便下有脓血即其验矣。忌腥冷等物。
●又方　用（孙伟方）酸石榴皮　槟榔（打碎，各五钱）
水三锺，煎一锺，一日不可食茶饭，临卧时服。服此药在上半月效，下半个月不必服。打下虫用棍子缠住，勿令断了。
●一方　用木香、槟榔等分为末，每服三钱，白滚水送下，服药后饮一碗温芝麻茶，其虫尽下。要除根，再照前一服，永不发矣。

脱肛门  ***************************
脱肛症者，肛门脱出皆因虚寒之故也。
●参耆汤　人参　黄耆（蜜炒）　当归　白术（土炒）　生地　白芍（炒）　茯苓（各一钱）　升麻　桔梗　陈皮　甘草（炙，各五分）
水二锺，姜三片，枣二枚，煎八分，食前服。
凡脱肛出门不收者，用热尿洗，再用烤热鞋底揉进。
●又方　明矾煅研末，先将香油、茶搽上，次以药托入。如年久者，荷叶煅热托入。
●又方　蝉蜕为末，用菜油调敷立收。
●一方　治暴痢脱肛。
以生铁二斤，水一斗煮五升，出铁将汁洗之愈。
●一方　治大肠虚冷，脱肛不收。
蜗牛一两，烧灰，以猪脂调和敷之立效。有桑树上蜗牛更好。
●又方　五倍子八两，白矾一钱，水煮极烂，盛桶内熏之，待温以手托之必收。或研为末置热鞋底上托之亦收，再服参、耆、升麻之剂则痊。
●一方　治大人小儿脱肛流血。
杏仁炒，捣作膏敷之即收。

中毒门  ***************************
●解诸毒奇方　真芝麻油一锺，好黄酒二锺，搅均重汤煮热，频服能解恶疮大毒，不致内攻。如孕妇每晚服之能解胎毒，生子痘疮稀少。
●又方　腊月猪胆收起，遇人中毒即割开一个，入水中化开服之立解。
●一方　治中巴豆毒泻痢不止。
乾姜（炮）　黄连（炒）
等分为末，每服二钱，凉水送下。
●一方　治食蟹毒。
紫苏叶煎浓汁饮之。藕汁、蒜汁、冬瓜汁皆好。又可治食鱼毒。
●一方　治食鱼中毒。
陈皮，水煎浓汁饮之即解。
●一方　治诸物中毒。
白矾　细茶（各一钱）
为末，井水调服，得吐即愈，不吐再服。
●一方　治中砒毒。
绿豆滚生汤饮之即解。靛花水亦可。
●一方　治鳝、鳖、虾蟆毒，皆令人小便闭，脐下痛有致死者。
江西淡豆豉一合，新汲水半碗浸汁令浓，温服即愈。
●一方　治中桐油毒呕吐不止。
乾柿饼食之立解。饮热酒亦可。
●类要方　治天行热气，中野菜、死马、猪肉秽毒。
用头垢，丸如枣核大含之，嚥下即解。或白滚水送下亦可。
●肘后方　治服药过剂，中毒，烦闷欲死者。
刮东壁上，用水调，饮之即愈。
●一方　治中斑蝥毒。
黑豆，煮浓汁饮之即解。

诸病门  ***************************
●神仙太乙紫金丹　（一名紫金丹，一名玉枢丹，一名万病解毒丹）　此药解诸毒，并诸疮，利关窍，通治百病，真能起死回生。尝制十数万锭济人，奇效不可尽述。凡居家出入，兴大工，动大兵，及闽广云贵仕宦行兵，尤不可无。
山慈菇（上有毛包裹，去皮洗极净，焙，二两）　川蚊蛤（一名五倍子，捶破，洗刮极净焙乾，二两）　麝香（拣净白毛皮壳细研，净，三钱）　千金子（一名续随子，去壳，色白者研数十次，去净油，成霜为度，一两）　红芽大戟（色白者不用，一两五钱）
上三味研细末，再对麝香、千金子合一处，研匀，用糯米浓汁合于木臼内杵千馀下，分为四十锭，每服一锭，或生姜、薄荷汁、井花水研服。薄荷煎汤冷磨服亦佳。通利一二次，无方只用温粥补之，止合时宜端午七夕重阳日，或遇天月二德日亦佳。要在净室焚香至诚修制，毋令妇人、鸡犬见之，效验不可尽述，宜珍藏之。痈疽发背未破之时，用凉水磨涂痛处，并服，良久觉痒立消。阴阳二毒、伤寒、心闷、狂言乱语、胸膈壅滞、邪毒未发及瘟疫、山岚障气、缠喉风冷，薄荷汤研服；急中风及癫邪喝叫乱走，鬼胎鬼气，黄酒磨温热灌下；自缢、落水死头暖者，及惊死、鬼迷死未隔宿者，冷水磨灌下；蛇犬、蜈蚣伤者，冷水磨涂伤处；诸般疟疾不问新人临发时，煎桃柳汤磨下；小儿急慢惊风，五疳五痢蜜水薄荷汤磨下；牙关紧，急磨涂牙齿，撬开牙再以余药灌之，少许又与服之；牙疼，酒磨涂牙根，含药少许，漱口吞下；汤火伤，长流水磨涂伤处，打扑伤损，炒松节、黄酒磨下；年深日近头疼、大阳疼，用黄酒磨。加薄荷叶末调敷太阳穴上，以纸贴之效；诸般痫症，口眼歪斜，多睡，口角流涎，言语蹇涩，黄酒研服，三日一服效；妇人室女经水不通，红花煎汤送下。一女子久患劳瘵，为尸虫所噬，磨一锭服之，一时吐出小虫十馀条后，服苏合香丸半月，遂如常。药品虽不言补羸瘦之人，服之并效，诚济世卫身之宝也。一家患传尸痨，兄弟五人已死者三，方士令服此药，各进一锭，以下恶物如脓状，亦下死虫如蛾形，俱获生者。人遂以此药广济尸证，屡治屡验，无不效者。卒中风口噤，牙关紧急，筋脉挛缩，骨节风肿，手脚疼痛，行步艰难，辛应是风疼痛，用酒磨下。有孕妇不可服。
●独圣丸（胡一鹏方）　马钱子不拘多少，滚水煮去皮，香油炸紫色为度，研末，每两加甘草二钱，糯米糊为丸，如粟米大。每服三四分，量人加减，各随引下。朱砂为衣，乳汁浸，作小灵丹。雄黄为衣，即夺命丹。凡遇病忌花椒、醋，相反。治一切诸疮，槐花煎汤送下；眼疾，白菊花汤送下；瘫痪，五加皮、牛膝汤送下多服；上焦火，赤眼肿痛、喉闭口疮、噎食翻胃、虚火劳疾、痰饮、一切热病俱用茶清送下，忌葱、醋、花椒；流火，葡萄汤送下；小儿痞疾疳症，使君子汤送下；腿疼，牛膝、杜仲、破故纸汤送下；男女吐血，水磨京墨送下；流痰火遍身走痛，生牛膝捣汁，黄酒送下，出汗；大便下血，槐花、枯矾煎汤送下；疟疾。雄黄、甘草煎汤送下，出汗效；湿风症遍身走痛、发红黑斑点、肿毒，连须葱白、姜、黄酒煎汤服；红痢，甘草汤服；白痢，姜汤服；吮乳，通草、酒煎服；虫症，山楂、石膏煎汤服；两胁膨胀，烧酒服；解药毒，用芥菜叶根捣汁冷服；冬天用甘草汤服可解。
●凉水金丹　乳香　没药　皂角　丁香　木香　沉香　朱砂　五灵脂（各一钱）　巴豆（二钱）　鸦片（四分）　轻粉　白花蛇（各二分）　冰片（二分）　甜瓜子（一钱四分）
上为细末，枣肉为丸，绿豆大，金箔为衣。凡遇男女一切大小病症，凉水送下一丸，出汗即愈。如无汗再用半盏凉水推之。孕妇忌服。
●一粒金丹　沉香　乳香　槟榔　木香　丁香（各一钱）　牙皂（一钱五分，去皮尖炮）　硇砂（二分）　白矾（三分）　巴豆（去油，三钱）　陕西大红枣（七个，取肉）
上为细末，同枣肉捣和为丸，黄豆大。五更时用无根水送下一丸。如气痛，草果汤服。
●吕祖塞鼻丹　沉香乳香共木香，硼砂牙皂共良姜。细辛当归各等分，巴豆川椒及麝香。又加朱砂雄黄等，血竭硇砂熟枣瓤。每粒丸成桐子大，呼吸补泻便离床。口含凉水面朝上，不问轻重一炷香。祖师留下灵丹药，诸病闻之自安康。
●人马平安行军散　（胡一鹏方）　明雄　朱砂　硼砂　火硝　枯矾　乳香　没药　儿茶　冰片　麝香（各等分）
上为细末，男左女右点大眼角火牙疼。一点绞肠痧，二点气腰疼，三点重伤风，四点毒竭螫，五点火眼发，六点蛇虫咬，七点走风痛，八点急心痛，九点急头痛，十点骡马驴。
●观音救苦锭　（一名盐水锭）　人生痒疙瘩，磨搽。并治口内疮，点火眼、马骨眼。
火硝（八两）　黄丹　皂矾（各一两）　雄黄　朱砂（各五分）
先将硝熔化后，投四味频频为锭。
●九龙针（即观音针）　川乌尖　草乌尖　穿山甲（各七釐）　麝香（一分）　朱砂（半分）　蝎梢（三个）　蜈蚣（一分）　火硝（二分）　硫黄（一钱四分）
上将硫黄、火硝二味熔化，众药为末入内成薄片令碎，遇不明火疮，不知阴阳、疼痛、痰核、发背、恶毒，用药一片，认准病头安顶上或痛处，用香火点著二三五七灸痊愈。
●观音灸　专治风湿疼痛，一灸立愈。
硫黄（一两）　全蝎（二钱，水泡一宿）　蟾酥（二分）　矾红土（五分）　火硝（一钱）　飞黄丹（一钱）　胡脑（五分）
上为细末，先将硫黄化开，再入诸药，后温又入麝香三分，搅均摊在青石上半钱厚，用时只一米粒，先将饭箸寻穴痛处点上，用粗香头燃著，后用青布一块包中脂，沾水揉患处，倾刻之间风湿即从手心出矣，甚良。不可轻传。

膏药门  ***************************
●万安膏　此方乃修德堂望林氏创，屡试屡验，百发百中之奇方也。
川乌　草乌　归尾　虾蟆　巴豆　白及　大黄　血馀　连翘　蜂房　白蔹　川山甲　蒺藜　木鳖子　何首乌（各一两）槐、柳、桑、榆、椿、桃等枝（以上各一两）
上芝麻油七斤，将药入油泡，春五、夏三、秋七、冬十日，然后用火炸黑枯色，去渣净，入飞过黄丹三斤，用槐条搅，令烟尽，滴水成珠，待温再入乳香、没药、血竭各一两，麝香一钱，研末，搅令均入水中退火毒，或绢、或纸凭意摊贴。无论跌打损伤，疮毒痞块，背寒肿痛等症，贴之大有神功。
●混元膏　（王永光方）　治一切瘫痪，损伤跌打、筋骨疼痛神效。
香油（八斤）　良姜（一斤）　穿山甲（一斤）
上二味入油炸至枯焦，去渣，入官粉四斤，离火候温再入乳香、没药、儿茶、血竭各二两，麝香三钱，共为细末，入锅内搅均，不必退火毒，任用。百发百中。
●狗皮膏　贴痞疾，气块，身体口内生疳。
秦艽　三稜　莪术　蜈蚣（各五钱）　当归　大黄　黄连（各三钱）　穿山甲（十四片）　全蝎（十四个）　木鳖子（七个）　巴豆（五钱，连皮打破）
真香油二斤十两，将药泡油内，春五、夏三、秋七、冬十日，炸药黑色捞出，将渣捣极细烂听用，复将药上火，入飞过黄丹一斤二两，用槐条搅均，滴水成珠，将前研药渣入膏内，再入阿魏、芦荟各三钱，阿胶一两，麝香一钱，冰片二钱，乳香、没药各二钱，共研极细，候膏温将药入内搅均，磁罐秘收，再勿见火，用时狗皮摊，每张重七钱贴患处，三日发热，七日腹内觉痛，十日大便下脓血。一张可贴一百二十日。惟忌生冷、腥膻、硬物一百日。
●封脐膏　专贴夏月小儿、大人失其盖被及至肚腹不调，以此预先贴肚脐一张，则无肚腹泻痢等症。
穿山甲（五钱）　木鳖仁（三钱）　香油（一斤）
将油入锅内，炸药黑色，去渣下黄丹七两，搅滴水成珠，后下乳香、没药各二钱半，冷温下麝香一分，搅均任意摊贴。
●疔毒诸疮膏（孙望林创建方）　苏油（八两）　猪油（四两）
上将二味熬，俟猪油枯滤去渣，入人筋洗净二钱，头发二钱，将二味炸化尽，再入陀僧研细四两，槐条搅令烟尽，滴水成珠，住火，再入松香净末四两，搅均看火候足，入水内去火毒，收贮遇症摊帖效。
●红玉膏（修德堂方）　贴恶疮，疔毒，乳花无名等症，痛不可忍者。
用香油二十两熬滚，入鸡蛋十个，炸黑枯捞去，入头发五钱（炸令尽），再入黄腊五两化开，住火，看锅内四边油完，下飞过黄丹五两，上搅均成膏，凭用摊贴。
●膏药方　治水泻痢疾。兼帖疼痛、跌打损伤。
猪毛（三斤，清水洗净晒乾）　松香（三斤，炙过）
二味于铁锅内，将锅立起架铁条，火烧成珠，只用四两。葱半斤，蒜半斤，姜半斤，三味捣烂拧成汁。又定油二斤，黄丹十二两飞过，炒，入潮脑一钱五分。将汁油先入锅内，炼得烟尽，方下黄丹，熬滴水成珠，温时再下潮脑、毛灰搅均摊贴。

药酒门  ***************************
●上传药酒方　川乌（火烧存性）　草乌（火烧存性）　当归　陈皮　薄荷　淡竹叶　良姜　甘草（各一钱二分）
用乾烧酒十斤，黑糖二十两，醋十五两，滚白水凉冷二十两，药用绢袋盛之，入酒内泡之可也。
●归丸药酒方　当归　枸杞（各一两）　龙眼肉（四两）　南菊花（一两五钱）
用煮东酒二斤，煮药后入乾烧酒十斤，入地内埋三五日，取出饮之。
●白药酒方　（王永光集）　白茯苓　白术　花粉　山药（炒）　薏苡仁　芡实（研）　牛膝（各五钱）　白豆蔻（去壳，三钱）
用乾烧酒十斤，量加白蜜，久泡为妙，开胃健脾，补虚劳。
●药酒方　桑椹子（晒乾）　龙眼肉（各四两）
烧酒十斤，昼晒夜露十日，开坛饮之，大补之药。
●药酒方　当归　川芎　木香　檀香　白芷　独活　陈皮砂仁　良姜　官桂　红曲　淡竹叶（各一两）　丁香（五钱）　大料（三钱）
共为细末，乾烧酒十斤入药末二两五钱，黑砂糖一斤，入醋半斤共搅均，如苦者醋少，如涩者醋多。如意加减可也。

补遗门  ***************************
●百灵丹　治小儿室女五劳七伤，功速神效，百发百中。
胡黄连（另研）　川黄连（姜炒）　当归（酒洗）　白术（土炒）　神麴（炒，各三钱）　芦荟（微煅）　阿魏　木香　厚朴（姜炒，各一钱五分）　甘草（蜜炒）　三稜（各一钱）　使君子（肉）　五穀虫　虾蟆（酥炙，各五钱）　麝香（三分）　槟榔（二钱）　莪术（一钱）　公鸡肫皮（不见水微焙，一两）
上为细末，神麴醋糊为丸，黍米大。每服三十丸，小儿一岁一丸，早午米汤送下，临晚滚水或黄酒送下，日进三服。
●猴姜丸　（吴化善方）　能添精益髓，返老还童，乌须黑发，种子延年。
猴姜（二十斤，用竹刀刮去皮毛，捣烂取汁一斤二两）　远志肉（一斤，先以甘草四两煎浓汁拌晒乾，再以猴姜汁拌晒乾）　石菖蒲（一斤，蜜多酒少拌蒸）　枸杞子（一斤，净蜜酒各半，拌蒸）　破故纸（一斤，黄柏四两煎汁，拌晒乾，再以知母四两煎汁，拌晒乾，后用青盐二两，水浸拌晒乾）　黑何首乌（三斤，黑豆蒸至黑色为度）
上为细末，每药末一斤用枣肉一斤同捣为丸，如不足即将猴姜汁加之，每服六钱，空心白滚水送下。
●一方　治九种心疼并小肠疝气神效。
砂仁　陈皮　香附（醋炒）　荔枝核（炒）　小茴香（炒，各一两）　枳壳（一两五钱）　木香（三钱）　沉香（五钱）
上为细末，面糊为丸，梧桐子大。每服二钱，空心黄酒送下。
●一方　治诸般虫咬、心疼、腹内有虫。
槟榔　百部（各一个）
水三锺，煎服，其虫或出或化，效。
●一方　治五种黄病。
整青皮（焙）　整陈皮（焙）　芫花（醋泡焙）
上各等分，为细末，空心开水送下，或五分或一钱，量病轻重服之。
●一方　治鼻血不止。　茅花（三钱）　辛夷（五分）　当归　生地（各三钱）　木通（六分）　白芍（酒炒，二钱）　荆芥穗（酒炒黑存性，一钱）
水二锺，煎八分，通口服立止。
●一方　治大便下血。
椿根皮　茯苓　石榴皮　茶叶　桑白皮　人参　生姜
水二锺，煎八分，空心服。
●一方　治左瘫右痪。
威灵仙　苍术　牛膝　桂枝　木通（各一两）
共为末，黄酒五斤煮一炷香，早晚服。
专治气臌水臌、产后肚腹胀满，小儿气臌痞疾。
葱须（炒黄）　胡椒（炒焦）　胡盐　红枣（炒焦）　茶叶　白糖　乾姜（各三钱）　酒麴　蜂蜜（各三两）
用东酒一斤，同药末共入锡壶内，水煮剩一半为度，作二服吃为效。
●一方　洗风火眼、痘风眼，仙方神妙。
黄连（粗的）　甘草（生）　铜绿（各二钱）　归尾　防风　柴胡　明矾（各三钱）
上为细末，每服一钱，洗之。
●一方　（武当山祖师石碑上方）　时来风痒遍体时，无方调理最心疑。服此神清精气爽，神光如闪目如漆。武当石刻碑然在，祖师亲口泄天机。若是此方无灵验，永作人间万世驴。
胡麻　威灵仙　何首乌　苦参　甘草　石菖蒲（各三钱）
上为细末，每服三钱，黄酒送下。
●仙传神效方　治大人气性风、羊羔风、中风、中痰、小儿急惊风症。
生石膏（十两）　辰朱砂五钱。
上为细末，大人三钱，小儿一钱，一岁至三岁，四岁至七岁一钱五分，八岁以后俱用二钱五分。
●治秃疮方神效　马钱子　猴姜　香油　水（各四两）
水油药共入锅内煎枯，去渣澄清，调搽，其效如神。
●治牙疼神效方
玄参　升麻　细辛（各三钱）
水二锺，煎八分，石膏三钱，温服。忌菸、酒、动火之物。
●治胃脘疼方　杏仁（二个，去皮尖）　红枣（三个，去核）胡椒（七个）
共捣烂，再加五灵脂一钱，为末，黄酒一碗调服就好。
●治心疼方　木香　没药　乳香　五灵脂　儿茶　良姜（各五钱）
上为细末，服三钱。男人黄酒送下，女人烧酒送下。
●又方　银朱　乳香　没药（各三钱）　松香（一两）
上为细末，先用滚水挑半茶匙放水内，即时取出为丸，黄豆大。每服二丸，烧酒送下。
●治疝气偏坠方　海藻　昆布　南山楂（各三钱）
水二锺，煎八分，食后服。
●方灵丹　沉香　乳香（去油）　砂仁　香附米（炒）　姜黄　丁香　藿香　白芷　黄连　枳实（麸炒）　甘草　巴豆霜　黄芩　厚朴（酥油炙，六钱）　木香　牙皂（去皮炒）　青皮　连翘（去心）　大黄（酒炒）　草豆蔻　陈皮　黄柏　生地　南山楂（去核）　川芎　红花　栀子（炒）　杏仁（去尖炒，各一两）　雄黄　朱砂（各四钱）　血竭（八钱）
上为细末，醋糊为丸，梧桐子大。每服大人二十丸，小儿十丸、五丸、六丸。孕妇勿服。水泻，姜汤送下；小儿米汤送下；红痢，甘草汤送下；白痢，灯心姜汤送下；疟疾，桃叶汤下；气滞，乳香汤送下；酒滞，茶清送下；食滞，滚白水下；胸膈嘈杂，茶清送下；胃腕痛，姜汤送下；心口疼，茶醋汤送下；眼目赤肿，菊花汤下；大小便不通，茶清下；五淋百浊，车前子汤下；寒嗽，甘草汤送下；热嗽，桑白皮汤送下；疝气，小茴香汤下；牙疼，细辛汤送下；口内生疮，薄荷汤下；宿食宿酒，茶清下；小儿疳症，竹叶蜜汤下；小儿惊悸，朱砂乌梅汤下。以上引俱凉用。
●治喉蛾神方　将病头上看有红点，用针挑破即愈。双蛾有红点，单蛾有一点红。
●保安万灵丹　治痈疽，疔毒对口，风湿、风温、湿痰流注、附骨阴疽，并左瘫右痪、口眼歪斜、半身不遂、通身走痛、偏坠疝气、破伤风、牙关紧闭等症，服无不效。（以上十三分，冯嘉宝集）
苍术（八两）　全蝎　石斛　明天麻　当归　川芎　羌活　炙甘草　荆芥　防风　麻黄　川乌（汤泡去皮脐）　草乌（汤泡去皮脐）　细辛　何首乌（各一两）　明雄黄（六分）
上为细末，炼蜜为丸，每两分四丸或六丸，用朱砂为衣。每服一丸，口内嚼烂用连须葱白几根煎汤送下。如左瘫右痪黄酒送下。
●一方　治疟疾神。（浙姚徐士科集）
细茶叶　绿豆粉（各一两）　雄黄（二钱八分）　白信（一钱八分）
上为细末，醋打稀苗糊为丸，如梧桐子大。未发时服，无根水送下五分，如南方人三分。忌荤、腥、生冷等物。
●一方　（郎兴祖集）
杨狗子焙乾为末，血崩每服三钱，温黄酒调服，小儿水泻痢疾每服一钱，米汤送下。
●六胜七应丸　此药壮筋骨，坚牙齿，黑鬚发，健步，增饮食，长气力。
骨碎补（炒去毛）　破故纸（盐水拌炒）　沙苑蒺藜（盐水拌炒）　白蒺藜（炒去刺，各四两）　青盐（一两）　黑豆（八两，圆小坚实的炒熟）
上为细末，炼蜜为丸，三钱重。早午晚服滚水送下。
●一方　治瘟疫、伤寒，不论传经。风寒咳嗽，红白痢，心腹痛，孕妇伤寒、红白痢。初起疔毒。
大圆黄豆六十粒
水二锺，煎一锺，服取汗。病大者再一服。
●御制除瘟解毒方　辰砂益元散（三钱）　生姜（三钱）
黄酒半锺、水半锺，煎三滚，温服即愈。
●治童子劳偏方　人中白露天者，不拘多少，煅过用布包入靛缸中浸七日，取出晒乾为末。每服三钱，蜜汤送下，十日愈。
●治肚大如年　骨瘦如柴，肚有青筋。蝙蝠屎三钱，瓦焙为末，将牙猪胆煮熟，拌屎末食之。
●治小便频数方　白果十四枚，七生七煨食之，取效立止。
●治下阴肿大痛极方　丝瓜子不拘多少，擂如泥，热黄酒冲服愈。
●治下部阴蝨　生白果嚼烂擦之愈。又治阴癣。
●治阴处蝨虫　用洗镜子的锈泥搽之。
●一方　此药神应，瘦人服身胖，其功莫测。
牡蛎　白术（各四两）　苦参（三两）
上为细末，用猪肚一具煮烂，石臼内捣如泥和丸，桐子大。每服三十丸，米饮送下，日三五服妙。
●治诸疮、胬肉如蛇凸出寸许。
硫黄一两，细研掺于肉上，涂立即缩。
●治屎门痒方　铁甲将军烧灰，香油调搽。
●治痱子方　将腊雪收藏瓶内封口，至端午日将黄瓜入瓶内侵之，封好，遇有痱子将水搽抹，效。
●治缺唇方　麻雀屎七粒，胡椒七粒，二味为末，以烧酒调搽。作麻药，割破开唇，以龙骨、白腊为丸搽上，将花针缝之，外将篾片夹住，居静室处七日勿笑哭，恐裂开唇口。
●治鸡眼方　荸荠（一个）　荞麦面（一钱）　蜈蚣（一条）　加硫黄（五分）
共捣烂，贴一昼夜即除也。
●治臭虫方　用羊头骨一个，秦艽半斤共入火盆内烧烟，将房门闭上勿令出烟，其虫自死。
●治口臭方　甜瓜子，捣为末，蜜丸，枣核大。每早漱口含一丸。
●治小儿出痘哑喉神方（王永光方）
甜樱桃核二十个，砂锅内焙黄色，煎汤饮之即愈。
●治气心风方　藜芦　甘草（各四分）
为末，用温水调服，服药后必吐，吐见血丝方饮凉水一碗则止。
●秘传枣矾丸　治黄胖大有神效。（胡一鹏方）
红枣（一斤，煮去皮核）　鸡肫皮（十个，焙乾为末）　皂矾（一两，为末）
二味用米醋一碗煎乾，研细入枣肉捣为丸，绿豆大。每服五十丸，黄酒送下。
●一方　治舌下肿一疙瘩稀烂。
无杂毛的白马粪，阴阳瓦煨灰，加冰片少许，为末，上愈。
●一方　治伤寒内有一症叫作咯蒂伤寒。
用过出大恭草纸四十九张，烧灰为末，水二碗，煎一碗支渣饮，效。


卷之四  ——————————————————————————————————————————————————————————————————————————————————————————

妇人门  ***************************
●保命胜金丹　此丹专能和经益精，补虚种子，百发百中，兼治男妇诸处百损。女子胎前、产后血经枯闭，崩漏赤白带下。男子遗精、白浊、腰痛腿痠、精寒阳痿、咳嗽痰喘、耳鸣眼花等症。
南香附（一斤，第一次用童便浸二次，酒浸三次、盐水四次，醋浸每次按春五、夏三、秋七、冬十日，取起晒乾）　官拣参　川当归　赤芍药　白芍药　香白芷　川芎　延胡索　远志（去心）　白术（各一两五钱）　桂心　白茯苓　牡丹皮　川牛膝（各二两五钱）　大熟地（四两五钱，酒洗蒸）　白薇（四两，去芦）　大甘草（七钱五分）　藁本（三两）
上除香附另制外，十七味俱用煮东酒，亦按春五、夏三、秋七、冬十日，浸过晒乾为末，听用。后加赤石脂、白石脂各一两，此二味用好醋浸三日，入火煅红再淬入醋内，如此七次焙乾为末，和入药内。
滴乳香　明没药（各一两）　真琥珀（五钱）　朱砂（五钱，飞过）
上四味用酒煮，细研成膏和入前药内，炼蜜杵丸，如弹子大。以金箔为衣，晒乾入磁罐内，收贮封固听用。
凡修合此丸须择壬寅或壬申日，虔诚制造，天使妇人、鸡犬一切不洁净人见之为妙。
赤白石脂　真琥珀　乳香　没药　朱砂
此六味女人可用，男人不可用。
服药法：
凡男妇遇诸症，取药一丸放在磁碗内，入煮酒半碗蒸服。若女子胎煎产后，月子诸病，用滚水小半碗，将药手揉碎入碗内，用碟盖泡开。如水冷，将碗放在锅内慢火煮热，取出碗以银匙研碎服之。职月子病用些须醋滴在药碗内服之，若碗内药末净，再用酒涤之饮尽，令其半醉。服后少坐片时，待身觉困倦可卧，用衣被盖暖使汗出则通身畅快，百疾遂消。如女人经至而腹痛者，服此一丸下月即不作痛。如行经三日前，依法连服三日，任其久不生育，老必能成孕，百发百中，并无一空。然净第三日服药，交媾一定生男，六日行事则生女矣。须当熟记，莫令差错可也。
●四物汤　治妇人有孕，卒然见血，胎欲坠落，腰疼之甚。
赤芍药　当归（各一两）　熟地（一两五钱）　川芎（二两）
共为细末，每服三钱，阿胶、葱、艾煎汤调服。
●催生夺命丹　专治临产胎不顺者，或横、或倒、或几日不下。
母丁香（末，二钱）　乳香　没药（各一钱）　麝香（二分半）
共为细末，用腊月初八日兔脑合丸，鸡头子大，朱砂为衣。每服一丸，冬天热酒服，夏天滚水服。
●黑神散（孙伟方）　治妇人产后败血致诸痰者，临产亦用。
当归　熟地　白芍（酒炒）　肉桂（去皮，各一两）　沉香　蒲黄（炒黑）　没药　棕灰　赤芍（各一钱）　乳香（一钱）　血竭（五分）　甘草（炙，一两）
上共为细末，每服二钱。凡产后十八症俱用，童便和煮，酒调服神效。
●黑神丸　治产后一切病症，俱用四物汤送下一丸。
●仙方注世黑神丸　京墨一两用水研。一钱二分飞罗面，天麻细末称二钱。佛面真金用五贴，二钱百草霜再研。共合为丸四十粒，产妇一颗保安全。
●乌金丸　治产后血迷、瘀血上攻、两胁胀满、胃脘疼痛、大小便不通、发热作喘、大渴饮冷、眼见鬼神、恶露去早不行，但凡有馀之症，服之立效。
乳香　没药　归尾（各一钱）　百草霜（二钱）　巴豆（去油，三钱）
上为细末，炼蜜为丸，如大黄豆大，朱砂为衣。每服一丸，用煮东酒四两，生姜一片煎二三沸，将药研化服之，后吃红枣三五枚，如不吃枣则吐，吃过枣吐亦无妨。
●乌金散　治产后血迷，气败余血不止，淋沥不断，脐腹疼痛，头眩无力，眼花多汗，血山崩漏等症。
血竭　百草霜　血馀（男子的烧存性）　当归　肉桂（去粗皮）　真京墨　延胡索　鲤鱼磷（炒黄净末）
上各等分，研极细末，每服二钱，温黄酒调服。
●益母丸　（总督林北海方）
七月七日採益母草，连根、叶、梗採来。将花叶另放一所，梗用刀切断入锅内水煮，无青色将渣梗捞出不用。即将花叶放入汤内煮熟，捞起晒乾研末，将此汁澄，去泥脚，就将末放入汁内，量有十斤，对无灰酒、童便各五斤。用武火煮三炷香为度。用荆条筛子一个，上摊豆腐滤子布一块，筛子放在大磁盆上，将药摊平，上用荆条横竖架住，再将布四围盖之，勿令黏药，俟澄下水，又兑童便，煮东酒各三斤，将中之药倒在蒸笼内蒸一炷香，如此七次完，连汁尽入锅内，文火炒，用竹板铲匀炒乾。不沾布，单起出晒乾为末，细箩箩过，炼蜜为丸，药蜜各对，无令轻重每丸二钱，随送下。如胎前、产后脐腹刺痛，或作声，胎动不安，下血不止，糯米汤或当归汤化下。胎衣不下及横生不顺、死胎不下，经日胀闷，心满心痛，炒盐汤下。
中风、牙关紧急、半身不遂、失音不语、恶露不尽、结滞刺痛上冲、心胸满闷，童便合黄酒化下。两太阳穴胀痛呵欠，心忪气短，瘦弱不思饮食，血气身热，手足顽麻，遍身骨节疼痛，水泻赤白痢疾，血山崩漏，糯米汤化下。血晕眼黑，头疼内热，口乾作渴，如见鬼神，狂言不省人事，薄荷汤或黄酒化下。
淤血不散结成血块，脐腹奔痛，烦闷，时发寒热或有冷汗，或未满月气血闭塞不顺、咳嗽气喘，胸膈不利，恶心吐酸，面目浮肿，两胁疼痛，鼻衄、舌黑白乾、四肢无力，经脉不调，自身发热、骨蒸作肿及妇人久不孕育，俱用黄酒化下。大小便不通、烦躁口苦、面垢颜赤、五心烦热，薄荷汤化下。赤白带下，艾汤化下。或泻血水，枣汤化下。生煎产后，以酒化下。
●活血紫金丹　治妇人经脉不通，腹内成块，遍体发热。并治心疼。
归尾　巴豆（去皮油，各五钱）　五灵脂　代赭石（火煅醋淬七次，各一两）
上共为细末，醋糊为丸，如绿豆大。每服五七丸。红花汤送下。如心疼艾醋汤送下。
妇人怀胎须用安胎之法，少生气恼，戒慎劳碌，则胎元无伤。再少进保胎之剂自然无事，稍有不安即服四物汤加白芍、黄芩（酒炒）二味，水煎服。
一孕妇怀胎三个月，因气所触致伤胎元，腹内少痛，觉胎微动，当服四物汤加茶叶。
水煎服。服后腹作痛煎四物汤送紫金丹。
一孕妇三四个月或因气怒，或登高骑马失脚坠落，伤折胎动，用四物汤加艾叶、大麦，水煎服。
一孕妇四五个月勿用伤胎之物，若误食并气怒伤胎，腰疼腹痛见血者，煎四物汤送乌金散，打下恶物效。
一孕妇六七个月偶有所伤，腹痛不安或从高坠下，触动胎元，痛不可忍，或见血露，或恶心呕吐，即服胎安饮。四物汤加白术、条芩、陈皮、紫苏、砂仁，水煎服，如胎安不住就服乌金散、黑神丸，再不应胎不下服夺命丹。
一孕妇七八个月身体、面目、四肢浮肿，用乌金丸、丁香煎汤化下。取下恶物后，如脐腹痛用四物汤补之，加萹蓄、艾叶煎汤服。
一产前小便涩少、恶血阻膈不通，服乌金散。
一产煎小便、痢疾不通、上下不和、呕吐恶心、小腹胀满者服乌金丸。
一产前卒然不得小便，此是胎逼尿胞，用葱白捣膏贴脐上。田螺肉捣膏亦可，同用亦可。
一胎漏下血不止或心腹胀满，用当归、川芎各五钱，黄酒煎，入童便服。
一若因母病而胎动，但治其母，惟用当归、川芎、益母草。
上三味煎汤送乌金散，若因胎动而母病者，急当安胎。用芍药、黄芩、益母草。
上三味煎汤送黑神丸。须认轻者，转动不安。重者，必致伤坠。若面赤舌青是儿死，面青舌赤是母死，唇舌俱青两边沫出子母俱死。速进夺命丹。
一产前身体黄肿，子痫，痰涎潮搐，目吊口噤，中风头项强直，经脉拘急，语言蹇涩，不省人事者服黑神丸、乌金散。
一胎气不知，心胃胀满疼痛，或临产惊恐，气结者服乌金丸、紫金丹。
一胎死腹中，或横、或倒、或产生不下，急用蓖麻仁十九粒、巴豆仁十九粒、麝香半分。
上共捣如泥，摊贴脐下丹田穴，随时就下，即支其药，少有不应即服紫金丹、乌金丹。或者先服药，后贴脐妙。
一产前头疼咳嗽，用蛇蜕烧灰，入黄酒内送乌金丸。榆皮煎汤下。
一临产之妇不可坐卧，只宜行动，不可用力太早。临产之时先服乌金散、黑神丸，黄酒送下。
一妇人月子后受风，四肢挛蜷名鸡爪风，痛牵遍身，不时发者，于两腿膝盖旁有鬼眼穴，各炙三壮即愈。
一产前崩漏，用槐子煎汤送乌金散。
一治胎衣不下，用皮硝一两，童便黄酒调服即下。
一治产后大热不能著衣盖被。用猪苦胆一个，生饮汁即愈。
●霹雳散　治血山崩漏，行经不止。
黄芩（炒）　荆芥（炒）
上研细末各二钱，黄酒四两同盛碗内，先将铜秤锤一个，用枣木柴烧通红，淬入药碗内，酒滚乘热服效。
●一方　治产后腹胀闭结，膨闷气急坐臣不安。
大麦芽，炒为末，用一合陈酒调服立通。
●一方　治产后血晕迷闷。
五灵脂半生半炒，为末，每服三钱，滚水调下。如口闭撬开灌之。
●一方　治产后面白，乃恶血下多气脱，故目闭不开。
人参（一两）　煎汤灌之，将手掐人中、眉心，即回神效。
●一方　治产后面紫，乃恶血上冲气壅，故目开不合。
山楂一两，炒，童便煎服。再用韭菜捣烂，装入有嘴瓶内，煎滚醋冲入急包其口，将嘴熏二鼻孔，将手掐人中穴妙。
●一方　治产后面黑，乃恶血入肺发喘欲死。
人参（五钱）　苏木（一两，捶碎）
水三锺，先煎苏木至一锺，滤支渣，调入人参末，服，神效。
●一方　治产后血线下垂。
乃产妇用力太过，垂出肉线痛彻心脾。急用：老姜三片连皮捣烂，入麻油二斤炒乾，先以熟绢盛超纳近产户，乃以绢袋盛姜就近熏之，冷则更换，渐次缩入也。重者须一二日则愈，断则不可治也。
●一方　治新产后不问不病无病
即用童便一锺，陈醋半锺合而温服，则百病不生。
●一方　治产后昏晕。急将乱发浸陈醋烧于床前立苏，即温服童便一碗，可保无虞。
●一方　治产后恶血攻心，语言颠倒，健忘失志及打扑损伤，一切败血为病殊效。
血竭　没药（各等分）
上为末每服二钱，童便、陈酒各半钟调和温服，其恶血即下行而愈。
●一方　治产后血崩大下不止。
蒲黄（炒黑）为末，每服二钱用川芎、当归各二钱，煎汤调服即止甚效。
此药治身体无汗、手足不冷者，乃血欲脱而气未脱也，当服之。若汗大出，手足冷而无神色，眼欲闭者，身倦无力，口鼻气浅者，气欲脱也，不用前方，只用人参五钱煎汤，热服即止。
●一方　治产后血晕、心眼倒筑、角弓反张、四肢搐搦。又治中风，口噤不能服药，灌入鼻中，其效如神。（以上十方王永光集）
荆芥穗微炒为末，每服三钱，童便一锺煮，酒少许调下，或煎汤亦可。
●芎归独活汤　治产后败血流注经络，腿痛膝痛，寒热往来，以成产后杂症。
川芎　丹皮　续断　木瓜　丹参　秦艽　独活（各八分）　当归　香附（童便制）　牛膝（各一钱）　陈皮（六分）　甘草（三分）　赤芍（八分）　茯苓（六分）
水二锺，煎七分，温服。
●一方　治产后即眠致败血攻心，发晕欲死者。
童便半锺、酒一锺，合而温服即愈。
●一方　治产后秽污不尽、腹满心闷、手足烦热、血晕。
用生藕捣烂取汁饮之最妙。产后当忌生冷。惟藕不必忌，能清血故也。
●一方　治妇人血山崩。
槐花　百草霜各等分为末，每服二钱，空心温酒调服。
●一方　治产后儿枕痛。
用山楂，水煎浓汤，加砂糖一匙饮之。
●一方　治产后诸劳病。
当归　赤芍　蒲黄　川荜拨　红花　乾姜　甘草（生）　菟丝子（各一钱）
黄酒一锺，童便半锺，加黑豆一撮煎一锺，空心服，渣再煎。
●一方　治产后诸病。
用红褐子一只，烧灰，以黄酒调服，出汗百病愈。
●一方　治产后血气上冲心痛。
郁金烧灰，为末，每服二钱，米醋调灌即愈
●一方　治产后恶露不尽，见神见鬼。
蛇蜕一条，用火烧灰，黄酒调服，恶露自下方安。
●一方　治产后阴翻。（王永光集）
泽兰，水煎浓汁，熏洗即收。
●一方　治妇人产后，房事太早成风症。
黑牛蹄夹内老皮烧存性，为末，黄酒调服三钱，出汗愈。

妊娠门  ***************************
●保胎无忧散　治素有产难之患，如怀孕至八个月，将此药服一剂，半月后又服一剂，临产时再服一二剂，能保子母平安不受惊怖。真正仙方，幸勿轻视。
当归（酒洗）　川芎　菟丝子（酒泡，各一钱五分）　蕲艾（酒洗）　厚朴（姜炒，各七分）　白芍（一钱，酒炒，临月加三分）　羌活（五分）　嫩黄耆（蜜炙）　荆芥穗（各八分）　川贝母（去心，一钱）　枳壳（六分，炒）　甘草（五分）
水三锺，姜三片，煎一锺，温服，渣再煎。
●青皮安胎饮　治胎前疟疾。
柴胡　青皮　草果　白术　黄芩　茯苓　厚朴　甘草（各八分）
水一锺，姜三片，枣二枚，煎八分服。
●白术调中汤　治妇人胎前血泻。
白术　人参　黄连　厚朴（各八分）　白芍　山药　陈皮　泽泻　山楂　茯苓（各一钱）　甘草（三分）　砂仁（六分）
水二锺，煎八分，温服。
●一方　治孕妇心痛，又止妇人产后发热。
干公鸡屎（炒焦）　银朱（各二钱五分）
上共为末，每服一钱，热黄酒调服，即出冷汗愈。
●一方　治妊娠腰痛不可忍者。
补骨脂炒香为末，嚼核桃肉半个，空心温黄酒调服二钱。（以上二方王永光集）
●一方　治怀孕二三个月，胎动不安，防其欲坠，预当服之。或素惯坠者，服之皆效。
川杜仲（八两，姜汁炒）　川续断（二两，酒拌炒）
上为细末，枣肉为丸，如桐子大。每服三十丸，陈仓米汤送下。
●治孕妇痢疾方　（皮医土方）　鸡蛋一个，挖一孔，入黄丹一钱在内煮熟，用力对半破开与妇人吃半个，其痛即止，必定是男。如不止再与那半个食之即止，必定是女。
●治孕妇胎动方　朱砂（一钱）　鸡蛋清三枚，搅匀生服，胎死即出，未死即安。
●一方　治妇人有孕，小儿腹内有声。
著孕妇自己净扫三间房地即无声也。
●又方　用钱一百文撒在地上，著孕妇拾完即好。

难产门  ***************************
●催生丸　专治妇人生产不顺或横或逆，以致六七日不下者，或婴儿死于腹中，命在垂危。以药服之，立刻即下，保全母子，服者无不效验。
母丁香　乳香（各一钱）　麝香（二分半）
上研为细末，在腊月初八免脑为丸，豆豆大。临产时水服一丸。小儿即时分解。
此药在小儿男左女右手掌中取药，出为证，将此药放七日还与小儿服。男女俱用乳脂之，永不生痘疹之患，此方真仙方也。
●一方　治妇人难产。
车前子　白芍（各一钱）　白芷　冬葵子（各三钱）　大腹皮　枳壳　川芎（各二钱）　当归（一两）
水酒各一锺半煎服。
●一方　治胎前产后所积一十八症通服之效。
川大黄（生，八钱）　大茴香　槟榔　麦芽（炒黄）　萹蓄　瞿麦　红花　苏木　甘草（各五分）
上共为细末，每服三钱，黄酒调服。服药后如恶心，以红枣食之，坐一炷香。忌生冷、油腻。
●治难产方　头发烧灰为末，每服一钱，煮酒调服。先脱产妇常著衣一件盖灶头，免胎衣不下之厄。
●一方　治胎衣不下。
令产妇口衔自己发尾则呕秽，即下胎衣。（以上三方王永光集）
●一方　治横生逆产，手足先出。
以其父名书手足上，即顺生也。
●一方　治产难，血液下多，乾涩不产。
车前子炒三钱，为末。以鸡蛋一个取清调之。温服即下神效。
●催产方　非常紧勿用，必临盆难产服此立下。
益母草（六钱）　当归（五钱）　川芎（四钱）　朴硝（三钱）
水二碗，煎一碗，候大温令一气饮，少顷即产。或子坏腹中亦可下，有起死回生之妙，宜广传之。
●一方　治妇人难产。（修德堂）
用蚕纸半纸，烧灰为末，白水调服即产。
●难产方　窝儿白酒　蜂蜜　麻油　童便
上四味各一小钟，合而温服。
●难产催生方　秋葵子七十粒，研末，热黄酒调服。

催乳门  ***************************
●下乳天浆散　治妇人元气虚弱，乳汁微少。
川芎　当归　白芍　熟地　茯苓　天花粉　甘草　王不留行（炒）　麦冬（去心）　川山甲（炒）　通草　漏芦（各一钱）
上用健猪前蹄有七孔者一只，煮烂取汁三碗，煎药至半碗，二次炖热，食远服之。外用旧木梳，火烤热，梳乳上七遍，次第梳之，其乳若涌泉。
●涌泉汤　王为留行（炒，三钱）　川山甲（炒，三钱）　天花粉　归身（各一钱五分）　木通　甘草（各一钱）
上药同前方一样煎服。
●又方　漏芦（二两五钱）　蛇蜕（三钱，火烧存性）　瓜蒌（十个，火烧存性）
上为细末，每服二钱，温黄酒调服。
●下乳妙方　鲜虾米一斤，去皮须足，用肉不拘多少，净磁器内捣烂，东酒热服，尽量服，少时乳至，再用猪蹄汤饮之，一日几次，其乳若涌泉，验过多人，如神，但虾米只服一次，猪蹄汤不拘数可服。
●又方　生韭子黑者，炒为末，黄酒冲服，五次效。
●又方　穿山甲炒研末（三钱）　核桃肉（五个）
上二味同捣如泥，黄酒冲服，乳如涌泉甚效。
●催乳方　治膈奶乳少服之。
穿山甲（土炒）　全蝎　殭蚕（各九钱，净末）　大黄末（生，三两）
上共合一处，每服一钱，黄酒调服。

乳病门  ***************************
●治乳痈方　（王永光集）　蒲公英　浙贝母　甘草节　柴胡　天花粉　陈皮　白芷　荆芥　金银花（各一钱）　瓜蒌（一个）
水三锺煎一锺，食远服。
●治吹乳膈乳方　（灵佑宫胡方）　羌活　花粉　青皮　赤芍（各一钱）　归尾（二钱）　金银花（三钱）　川山甲（三片，炒）　白芷（八分）　蒲公英（五钱）
水二大钟，酒一大钟，温服出汗，屡验。
●一方　专治吹乳。
生半夏一个为末，用葱白半寸捣泥为丸，绵裹塞鼻孔内，一夜即愈。左乳塞右鼻，右乳塞左鼻，初起者甚效。
●治乳痈初发方　红枣（七枚，去核）　取鼠屎（七粒，入枣肉火煅存性）
上为细末，入麝香少许，温酒调服。
●一方　治乳痈成脓痛不可忍。
蜂烧灰为末，每服二钱，水一盏煎六分，去渣，食后温服。大效。
●一方　治吹乳成块。
蒲公英　连藤金银花（各四两）
上药二味，用鲜的捣烂取汁，黄酒冲服，将渣敷乳肿处，如无鲜的，用酒煎，不拘时温服。将渣捣烂敷肿处甚效。
●一方　治结乳痛不可忍者。
蛇盖儿根、花、叶捣烂，热黄酒冲服，饮酒，将渣敷于乳上即愈。此药花名叫火烁眉。
●一方　治妇人结乳不通或生痈作肿，初起未成脓者，用蒲公英根、叶二两，捣烂入好黄酒半斤煎数沸，去渣热服，盖被出汗。如无汗随嚼生葱，饮白滚汤催之，得微汗即消。其渣敷肿处。一方加三川柳。
●一方　治乳肿硬疼痛。
用水胶、乳香二味以水化均，贴上肿处即愈。
●治乳痈初起方　小青皮（醋炒，五钱）　莲蓬壳（七个，火烧存性）　蒲公英（炒乾，一两）
上为细末，每服三钱，食后黄酒送下，三服尽消。
●又方　白芷　土贝母各等分，为细末，每服三钱，陈酒热服。护暖取汗即消，重者再一服。如壮实者每服五钱。
●一方　治乳岩硬如鼓。
槐花炒为末，每日陈酒调服三钱即消。
●一方　治乳悬怪症，产后两乳忽长细小，如肠垂过小肚，痛不可忍。
川芎、当归各二钱，浓煎频服，仍用二味烧熏令病人吸之，再将篦麻子一粒捣烂，贴头顶上渐收进。
●一方　治乳痈。（以上四方，王永光集）
用龟版去两边，烧存性，为末，每服三钱，陈酒送下。此方不论有孕无孕皆可服之，服后侧患处睡半日，三服而愈。
●治吹乳方　（郎兴祖方）　棉花子一两，打碎，水煎服愈。
●治吹乳经验良方　猪脊髓油（五两）　麝香（三分）　冰片（三分，研末）
上先将髓油捣烂，后入麝、冰二味和均，量痛处大小一二贴即止。

虚劳门  ***************************
●逍遥散　治妇人肝脾血虚发热，或潮热，或自汗盗汗，或头疼目眩，或怔忡不宁，烦热口乾，或月经不调，或肚腹作疼，小腹肿坠，水道涩痛，或肿出脓，内热作渴。
当归　白芍（炒）　白术（酒炒）　白茯苓　柴胡（酒炒，各一钱）　炙甘草（五分）
水二锺，煨姜三片，薄荷少许，煎八分服。
凡妇人胎前、产后有馀不足一切等症，当服益母丸，方在妇人科。
●清肺饮　治妇人虚劳发热，咳嗽吐血等症。
当归　川芎　黄芩　贝母（去心）　知母（酒炒）　阿胶（炒）　蒲黄（炒）　陈皮（各八分）　白芍（炒）　生地　天冬　麦冬（去心）　前胡（各一钱）　薄荷（六分）　枳壳（麸炒，五分）　藕节（十个）　甘草（三分）
水二大钟，煎八分，食远频频服。
●一方　治妇人潮热，服此能安。
当归　白芍（酒炒）　骨皮　川芎　麦冬（去心）　阿胶（炒）　黄芩（炒）　柴胡（醋炒）　山栀（炒黑，各一钱）　红花（七分）　桃仁（去皮尖，六分）　生地（一钱二分）　香附（醋炒）　知母（盐炒）　椿根皮　黄柏（盐炒）　蕲艾（各五分）　甘草（三分）
水三锺，灯心二十寸，煎一锺，晚间热服，渣再煎次早服。
●一方　治产妇发热欲投水者。
鸡蛋打一孔，入白盐三分，烧熟食之。
●凤凰散（孙伟方）　治妇人产后大热，发烧要下井者。
用公鸡粪焙乾二两，水二锺，煎六分，凉冷一饮而止。

经闭门  ***************************
●经脉不通方　凡室女经闭，先用针刺下唇，无血不治。
当归　香附（醋炒，各一钱二分）　川芎（二钱）　山楂肉　生地（姜汁炒）　延胡索（炒）　枳壳（麸炒）　神麴（炒）　麦冬（去心，各一钱）　白芍（一钱六分，酒炒）　连翘（去心，八分）
水三锺，灯心三十寸，红枣二枚，煎八分，食远温服，渣再煎服。
●一方　（王永光集）　治乾血痨或一年二年可治。
归尾　桃仁　香附　熟大黄（各一钱）　赤芍　红花　三稜　莪术　川芎（各八分）
上药先用东酒煎乾，再入水锺半，煎七分，食远温服。如肚腹疼加大黄八分，枳实一钱，肉桂三分。
●坐药方　专治妇人乾血痨，（孙伟方）
蝙蝠（二分）　牛膝（三分）　麝香（少许）　小茴香（二分）
上为末，用蚕茧一个装在内，外再用丝绵包裹，线缠，留线尺许在外，送入门内，候日足自下，如一月在内一日下，两月在内两日血下而出。
●一方　治妇女经闭不通，发热痨症。
凤眼草（为末，一两）　红花（炒，二钱）
水三锺，煎一锺，入黑糖五钱，空心眼，服三五脐，见血方止。
●一方　治乾血痨，其效如神。（王永光集）
红花　生姜　桃仁（各三钱）　老葱（三根）　红枣（七个）　麝香（半分）
上用黄酒半斤，入砂壶内悬煮一炷香，温服，头服上焦有汗，二服中焦有汗，三服下焦有汗即愈。如服三服无汗，其病不能治也。
●又方　木耳（洗净去蒂焙乾为末，一钱）　核桃仁（去皮捣泥，一钱）
上用黄酒二锺，煎一锺，空心服，出汗即愈。
●一方　治妇女经闭，其效如神。
鳖甲一个，用陈米醋一斤，炭火炙，淬醋，炙得醋完为度。
上研细末，每服三钱，煮酒调服。
●又方（王永光集）　生蒲黄（末，一钱）　乾漆（炒烟将尽为止，二钱）
上为末，作一服，红花煎酒调下，立通。
●无极膏　治妇人乾血气，不可不用也，此乃经水之仙药。大黄一两，为细末，用酽醋一斤熬成膏为丸，如鸡子大。每服一丸，热酒化开，卧时温服，大便利一二次后，脉自下。
●一方　专治女子经水不通。
茜草一两，酒煎服之，一日即通，此草甚忌铁器。
●治乾血痨方　蝙蝠一个，烧存性，为末，每服一钱，酒服即愈。
●又方　用未开眼的小老鼠五七个，草纸包，湿过，灰火内埋，烧存性，为末，每服五分，热黄酒调服。
●又方　用高醋七斤，圆头鸡蛋七个入醋内泡二十一日，又各自泡一月七日完，将原醋煮鸡蛋，早晚各一枚，食之即愈。
●又方　用桦皮烧灰，每服三钱，黄酒调服。
●月经作怪方　治女人月经退出皆作禽兽形，欲来伤人。朱将棉塞阴户，顿用自汤调下没药末一两即愈。

血崩门  ***************************
●血崩第一方　当归　川芎　白芍　丹皮　白术　茯苓　条芩　荆芥穗　熟地　生地（各一钱，酒炒）　香附（醋炒黑，一钱五分）　柴胡（酒炒，七分）　炙草（四分）　川蜀葵花（红的，五朵）　血热加地榆
水三锺，煎一锺，食远服。忌气恼劳碌、炙煿等物。
●一方　（孙伟方）　专治妇人血山崩漏、产后虚劳等症。
藕节　莲肉　莲心　莲蒂　莲蕊　莲房　藕尖　荷叶蒂（各一钱）
水二锺，煎八分，温服。如常服，煎此汤煮粥食善。
●一方　治妇人血崩。
当归　龙骨（煅，各一两）　香附米（二钱，炒）　棕榈（五钱，烧灰）
上为末，每服四钱，空心米饮调下，忌油腻、生冷等物。
●一方　治妇人行经不止，眼止截药。
头红花　烂箩底　烂八搭草鞋鼻子　莲房（此四味俱烧灰存性）
上为末，每服一钱，黄酒送下。不过三贴其红立止。
●治血崩方　当归（一两，炒）　熟地（炒）　川芎　荷叶蒂（炒）　白芍　阿胶（炒）　地榆（炒焦）　蒲黄（炒焦）　黄耆（蜜炙）　百草霜　棕榈灰
水三锺，煎一锺，空心服。
●一方　治妇人崩漏之甚者。
莲蓬烧灰存性，研细末，每服三钱，空心米汤下。不止，烧酒亦可，神效。
●血山崩方　黄耆一斤，好醋一斤，煎至半斤，去渣，每服一小钟，空心温服。
●又方　刺儿叶湿者半斤，乾者四两，水煎服效。
●一方　治产后血漏不止。（灵佑宫胡集）
天灵盖烧灰存性，为末，每服二钱，黄酒送下。
●一方　治血山崩久不止，诸药不效。
鸡爪黄皮二三钱，熬水露一宿，空心服，不过三贴立止。冬天温服。
●一方　专治女人血崩。
贯人烧存性，为末，黄酒调服三五钱立止。
●槐子散　治血淋，并妇女血出崩漏不止。
槐子（炒黄）　管仲（炒黄，各等分）
共为末，每服五钱，用酽醋一锺，煎滚三五沸，去渣温服。
●治血崩方　年下芝麻杆七个，烧灰，黄酒送下。
●治血崩方　白马粪煅灰，用无灰酒调下三四钱愈。

白带门  ***************************
●暖官丹　治赤白带下又兼种子。
蛇床子（四钱）　肉桂　杏仁　母丁香　菟丝子　白及　细辛　吴茱萸　薏苡仁　砂仁　牡蛎　川椒（各一钱）
共为细末，炼蜜为丸，如樱桃大。每用一丸入阴户内，多时即化。每日一丸，候病止后交合，必有孕也。
●一方　治妇人淋症。
石苇　条芩　木通　榆白皮　葵子　瞿麦穗　甘草梢（各一钱五分）
水二锺，煎八分，空心服。
●白带丸　蕲艾　当归　熟地（各二两）　香附（三两，醋浸三夜焙乾）　川芎　人参（各一两三钱）　白术　茅术　黄柏（酒炒）　阿胶（粉炒）　白芍（酒炒）　椿根皮（洗净，各一两）　地榆（七钱）　白茯苓（八钱）　白石脂（六钱，火煅）
上为细末，米醋糊为丸，如桐子大。每服五六十丸，早晚各一服，白水送下。
●一方　治妇人白带，久不愈者。（孙伟方）
隔年除荞麦面不拘多少，鸡蛋清为丸，绿豆大。每服二钱，黄酒送下。
●又方　（史公方）　墓头回（六钱）　红花（一钱半）
用东酒、童便各一锺，煎八分，温服。
●又方　黑豆（二两）　白果（十个，去皮）　红枣（二十枚）
水二碗煮熟食之，三服除根。
●一方　专治妇人白带。
白果肉四两，硫黄末二钱，砂锅内炒熟去黄皮，将白果肉空心嚼烂，服数个，盐汤下。
●一方　治赤白带下。
白果（去皮）　煮蜜饯每日清晨吃七枚，再食钞料豆一两，白滚水送，数日愈。
●一方　治赤白带下。
赤茯苓五钱，为末，空心豆腐浆调服。
白带单方　芫荽，用好煮酒煎服。

阴疮门  ***************************
●一方　治妇人阴门内生疮作痒。
用活蛤蚌一个剖开，将有肉半个手拿对阴户一夜，次日又用一个全安。（蛤蚌亦不用甚大）
●一方　治妇人女子阴户作痒。
生猪肝放滚水内一二滚，取出刀切一寸阔，五寸长，入阴户内一个时辰，取出愈，如不愈仍照前一服全安。
●一方　专治妇人阴户生茄即内疝气。
紫茄烧灰存性，香油调抹在棉花上入阴户内愈。
●一方　专治妇人产后阴户燥热作痛，遂成翻花等症。
泽兰叶四两，白矾二两，水煎熏洗二三次即收。

症瘕门  ***************************
●破症瘕散　专治血虚，五心烦热，昼则手安，夜则发热。
当归　生地　白芍（炒，各一钱）　川芎（七分）　黄连（炒，五分）　胡黄连（三分）
水二锺煎七分服。
●治鳖瘕方　取白马尿二锺，和鸡子清三枚，煎八分，空心服，当吐出小鳖愈。
●一方　治肉瘕思肉不已。
用马齿苋令盐醋煎过，饮之亦消。
●一方　治卒暴症，腹有硬物昼夜刺痛。
蒴蒴科根十斤，洗沥去水切碎，黄酒十斤浸三宿，取汁，热服五合至一升，日三服，速效。
熨块法　吴茱萸一升，擂酒和煮热，布裹熨之，冷即换。屡效。

小儿科  ***************************
●千金至室丹　专治小儿脾虚，急慢惊风等症，兼治大人三十六种风，多服，疗一切不明，久疾沉疴并效。
明天麻（泡）　全蝎（去毒炒）　直殭蚕（炒）　防风　胆南星　羌活　白附子（泡）　茯神　石菖蒲（去毛）　半夏（姜制）　荆芥穗　川芎　酸枣仁（炒）　细辛　桔梗（炒）　人参　白术　茯苓　远志（去心，各五钱）　炙甘草　犀牛角　羚羊角　大珍珠　真琥珀　辰砂（细研末飞，各三钱）　京牛黄（一钱五分）　麝香　明雄黄（各一钱）　大赤头蜈蚣（一条，用薄荷汤浸焙乾）　天竺黄（一两）　重裹金（三十片）　银箔（四十片）　川乌（水泡去皮脐）　钩藤　川黄连（去毛尖）　沉香（各三钱）　乌蛇尾（酒泡炙，五钱）
上共三十七味为细末，五月五日修合，用姜自然汁为丸，大者一分，小者半分，外再用辰砂为衣，量儿大小，用金银煎汤，研化服。如用末药每服一分半，分照前引送下。
●牛黄抱龙丸　专治小儿急慢惊风，痰嗽潮搐及伤风瘟疫，身热昏睡气粗，风热痰壅，咳嗽喘急。兼治痘疹，首尾可服。此药能镇惊安神，定志，退诸熟，除痰涎，止嗽喘，壮宝，小儿时常服之，则免痰热惊风等症。
天南星（一两）　天竺黄（五钱）　麝香　珍珠　琥珀（各一钱）　雄黄　辰砂（各二钱五分）　牛黄（五分）　金箔（十斤，为衣）
上为细末，水煮，甘草膏和丸，如樱桃大。每服一丸，薄荷汤下。
●牛黄紫金丹　专治小儿急慢惊风、发热迷睡、咳嗽痰涎，啼哭不已，或面青黄黑白，手足拘挛，目直上视翻白，久积不愈，内生邪热，均皆治之。
天麻（微炒）　殭蚕（纸包灰泡半熟）　丹皮（各一钱五分）　天竺黄　白附子（切片微炒，各二钱）　全蝎（三钱，去足，热水洗去盐毒，微炒）　胆南星（五钱）　胡黄连（一钱，生）　地骨皮（去粗皮，一钱五分，炒）　朱砂（五分）　牛黄（四分）　麝香（二分）　大赤金（二十五张，入药）
上十三味另研极细和均，炼蜜为丸，如大乌豆大。用时须量人之大小强弱，如婴儿一丸、小儿二丸、童子三丸。若十一二岁以上俱服四丸。用箸研烂，薄荷汤调下，不拘时服。忌荤腥、油腻、生冷。
●万金不换抱龙丹　（王永光集）　山药（三两）　胆南星　天竺黄（无真者胆草代之）　琥珀　白茯苓　白檀香（各三钱）　枳壳　枳实（各二钱五分）　甘草（二钱）　大赤金（十张）　朱砂（二钱五分，水飞过，一半入药一半为衣）
共为细末，滴水为丸，如樱桃大，朱砂为衣，每服一丸。如身发热，灯心竹叶汤下；呕吐，金银首怖煎汤服；食寒，姜汤下。
●一方　治小儿急慢惊风。（王永光集）
朱砂（二分）　冰片（一分）　殭蚕（七个）　全蝎（去毒，三个）
上研为细末，人乳调服。
●又方　真牛黄（三分）　无名异（二分）　大黄（酒蒸晒乾九次，一分）
共研细末，滴水为丸，如绿豆大，用辰砂为衣。每服三丸，入乳汁或滚水送下，其效如神。
●又方　五月五日土中取蚯蚓，跳者放一边，不跳者放一边，各焙乾为末，炼蜜为丸，如龙眼大。急者用跳的，慢者用不跳的，每一丸俱用薄荷汤化下。
●一方　治小儿四日、六日、八日惊风等症。
朱砂（三分）　官粉（三分）　淡全蝎（一个，烧存性）　殭蚕（二个，烧）
共研细末，用无根水调灌下，或分作二服亦可。
●牛黄散　治体肥小儿，月子至五七岁者，无论何风症，但是胸膈内常闻有痰声响，并咽喉痰涎不断，胸口高满腹大，通身烧热，大小便不通，或未出痘疹之前有此病者，皆可服。
锦纹大黄（生）　真槟榔　白牵牛（头末）　黑牵牛（头末）　辰砂　人参（各等分一两）
上为细末收用，小儿月子内体壮者一分，弱者半分，量大小虚实加减，用蜂蜜水调服。隔上痰盛者，先吐痰后泻痰，痰尽即安。
●六釐散　治小儿急慢惊风，痰涎壅盛。
南星（一两，用羌活、生姜同煮，无白心为度）　半夏（一两，如南星制）　黄耆（一两，蜜炙）　姜黄（八钱）　朱砂（一钱）　胡黄连（二钱五分）　麝香（一分）　冰片（半分）
上为细末，磁瓶收固，勿见日色，勿近暖处，每用六釐。急惊风用羌活荆芥汤下；慢惊用姜枣汤下；饮食不消用山楂麦芽汤下。
●一方　（王永光集）　此药能去先天胎毒，永不出痘，百试百验。
大黄三钱，以无灰酒半盏入铜锅内煮成浓汁，将绢带滤过，小儿初生未开口时，每服挑一二分，不拘遍救，任其恶心不妨，出尽胎粪，永无胎毒，屡试屡验。勿以大黄伤小儿元气为疑。
●一方　治脐风湿肿久不瘥者。
露蜂房烧灰，研末敷脐上效。
●一方　治小儿惊风。（孙伟方）
老鼠外肾，鲜者研水，乾者水煎，服之即愈。
●一方　治小儿喉中痰壅喘急。
巴豆一枚，去壳，捣如泥作一丸，绵裹，男左女右塞鼻内，以痰下为效。
●一方　治撮口脐风。
生葱完全二根，捣汁，用直殭蚕三个为末，调涂母乳头上，令儿吮之。或用乳调蚕末灌之，儿口即开神验。
●一方　用热汤蘸布裹手指，轻轻搽破即安，不用服药妙。
●一方　马齿苋烧存性，为末，蜂蜜调敷脐上效。
●一方　用盐豉纳上灸之。
●一方　治小儿脐风久不愈者。
虾蟆（五月五日更好）为末敷之脐上，按月三四度，小儿无口疮之患。
●又方　用蜂房烧灰，研细，蜜调敷脐效。

小儿夜啼  ***************************
●蝉花散　治小儿夜啼，状若鬼祟。
蝉蜕七个，取下半截为细末，用薄荷汤调入好酒少许，食后服，或者不信将上半截为末，依前法服后啼如初，古人立法莫知其妙。小儿触犯禁忌而夜啼者，宜醋炭熏之。
●一方　灯花三四颗，研末，灯心汤调抹口中，以乳汁送下，或烧灯心灰涂乳上，令小儿吮之。
●一方　治小儿夜啼腹痛。
牛黄如豆大，以乳汁化服神效。

小儿胎毒  ***************************
●狠毒散　（孙伟方）　治小儿胎毒，月子内头上赤红痒极，头摇出血。痒后，大哭不睡，遍身无皮，一片血肉，其痒非常。
白附子　黄丹　蛇床子（各五钱）　羌活　独活　狠毒　白鲜皮　硫黄　枯白矾　轻粉（各三钱五分）
上十味共研细末，乾用香油调，湿用乾掺，但凡诸痒疮俱交。
●一方　治小儿胎毒肥疮。
五倍子　香白芷（各一两）　黄丹　花椒（各五钱）　枯矾（二钱）
上为细末，香油调搽。湿则干上。
●一方　治小儿外肾肿大。用石蟹，用醋磨搽之即效。
●又方　牡蛎，用鸡蛋清调涂即消。
●立消散　治小儿浑身起罗网蜘蛛疮、躁痒难忍。
用豆腐皮烧存性，为末，香油调搽立痊。
●一方　治小儿浑身头面及阴囊虚肿。
使君子肉一两，蜂蜜五钱，炙尽捣泥，每服一钱，食后米汤调。
●又方　用地龙粪，以甘草煎汤调搽，立效。

口舌生疮  ***************************
●神灵膏　（孙伟方）　专治口内诸疮，点暴发火眼上瘙疳效。
绿豆粉（四两，炒黄色）　川黄连末（一两）　麝香　冰片（各五分）
上用炼过净蜜四两，共合一处，放净石板上，以铁捶打千捶，收贮磁器内听用。如点眼，凉水点上；瘙疮，水调搽上；口疮，用绿豆大一粒含嗽嚥下。
●三白散（刘宗顺方）　专治小儿牙疳，红白口疮。
红绒□子（烧灰）　珍珠（煅，各一钱）　冰片（一分）
共研极细，先用净米泔水洗，后上药神效。
●一方　治舌卒肿，如猪泡伏满口，不治必死。
百草霜，用酒调涂舌上立愈。
●红口疮方　乾姜　黄连（各等分）
上为末，上患处，吐水即食物不痛。
治舌痈方蒲黄，为未频搽。又以黄连水煎服，泻心火即愈。
又方治舌忽胀满口。
乾姜蒲黄等分为未，于搽患处神效。
一方治口唇生疮。
槟榔烧灰，入轻粉末敷之良。
●一方　治小儿大人口疮。
冰糖（一钱）　冰片（半分）　硼砂（三分）
上为细末，苇筒吹患处即愈。
●一方　治小儿重舌，又名雀舌。
巴豆半粒，饭黏四五粒，共捣烂为饼，如黄豆大。蛄在印堂中，待四围起泡去之即愈。

小儿咳嗽  ***************************
●保金丸　治小儿未岁咳嗽。
南星　半夏　生白矾　巴豆（去壳另研）　杏仁（去皮尖另研）　牙皂（各等分）
上研均，枣肉九，如桐子大。每服三丸，针挑于灯上烧存性，研烂，茶清调灌下。
●参花散　治小儿咳嗽吐血。
人参　天花粉等分，为细末，蜜水调下三五分即愈。
●咳嗽方　小儿大人并治。
半夏（姜制）　杏仁（去皮尖微炒，各等分）
上研末，姜汁为丸，绿豆大。每服一钱，姜汤下。

痘疹门  ***************************
●三豆汤　痘疹将发之际服之，令多者少，少者可无，或有终身不出者。
黑豆　绿豆　赤小豆（各一升，生用）　甘草（三两）
上将豆淘净，同甘草用雪水或长流水煮豆熟为度。去甘草将豆晒乾，又人汁再浸再晒，汁尽为度，逐日取豆，任意食之。
●预防汤　疹未出时服之，毒少者可使不出，毒多者亦能减轻，盖防患于未病之先也。
黄连（一钱五分）　生犀角　鼠黏子（炒研）　山豆根（各一钱）　密蒙花（八分）　苦参（七分）　升麻（三分）　红花子（十粒）
水一锺半，煎至八分，饥时服。
●保婴稀痘方　羌活　麻黄（各六分）　生地　黄柏　升麻　甘草　黄连　归身（各四分）　防风　川芎　黄苓（酒洗）　藁本　柴胡　乾葛　苍术（各三分）　红花　细辛　苏木　陈皮　白术（各二分）　吴茱萸　连翘（各一分）
每逢立春夏秋冬前一日，用水二锺煎八分，露一宿，次早仍温热服，若四季俱服永不出痘。服一二次者出稀，应验如神。
●兔血丸　用活兔一只，在腊月初八日取血，以荞麦面和之，加雄黄四五分为丸，如绿豆大。初生小儿三日后服二三丸，乳汁化灌下，如通身发出红点，即是其症验，可保终身不出痘疹。即出亦不甚稠密也。若婴儿已长成能饮食者，就以兔肉啖之尤妙。
●一方　治小儿将出痘时，取经霜丝瓜连蒂三寸者，烧灰存性为末，又用炒糯米煎汤，不拘时调服二钱，出痘必稀。
●一方　沿痘疮不起，用荸荠捣汁，和白酒浆炖温服之即起。但不可炖大热，大热则反不妙，慎之。
●四圣丹　治痘疮疔黑紫，头黑烂，臭不可闻。
白豌豆（四十九粒，烧灰存性）　血馀（烧灰存性，三分）　珍珠（炒，半分）
上研极细，用油烟脂调。凡有痘毒痘疮，无论青黄黑紫之色，先揭去疮痂，出紫血后上此药，回生变红色则愈。
●一方　治痘痈溃而不敛，用白曲（即干狗粪）不拘多少，烧存性为末，调火酒服。又用生白曲末敷患处即愈。
●又方　用白豌豆炒为末，掺上即愈。
●一方　治小儿痘疹不起。
李树上津胶些须，熬水服之即愈。
●一方　治痘疹出不快。
干山楂为末，汤点服之，立出红点。
●稀痘方　金银花熬膏服之甚妙。
●犀角化毒丹　治小儿胎毒、丹毒一切诸疮、疖肿、痘疹等症。
犀角（镑）　朴硝　粉甘草（各三钱）　桔梗（一两）　青黛（三钱）　生地　牛蒡子（微炒）　赤茯苓（各五钱）　连翘　玄参（各六钱）
共为细末，炼蜜为丸，如龙眼大。每服一丸，薄荷汤研下。有惊加朱砂为衣。
●一方　治小儿大人出痘疹，回在心胸作喘发热。
用象粪（八钱）　升麻（一钱）
水二锺，煎一锺，服即表出。
●预解痘毒神方　鸡子头蛋一个，人粪坑内浸七日，煮熟食之大妙，痧痘俱不出矣。
《痘疹要诀》　治咽喉痘疹。
恶实（一钱，酒拌炒乾为末）　甘草节（七分）　桔梗（一钱五分）
水一锺半，煎七分服。
●一方　（孙伟方）　治小儿疹痘回在心胸，满闷发热，命在须臾者。
用白公鸡冠上血五七点，窝儿白酒冲服，大便打下痘疹毒则愈。
●一方　治风瘙瘾疹、心下迷闷。
巴豆（五十粒，去皮）
水七锺煎二锺，以帛拭乾身上，随手即愈。

小儿伤食  ***************************
腹胀者脾胃气虚也。萝卜子（炒）　苏子　乾葛　陈皮　枳壳　白术（各一钱或八分）　甘草（五分或三分）
水二锺煎八分服。
●又方　治小儿停食胀满。
萝卜汁服效。
●又方　治小儿肚大胀满。
鸡蛋一个，开孔装入大蜘蛛一个，外用纸包裹，水湿，灰火煨熟食之愈。
●一方　治小儿健脾，吐泻燥湿，痢疾水泻。
橘红（一钱）　苍术（米泔浸三换三次，去皮炒）　炙甘草　白术（炒，各一两）　厚朴（姜炒，一两五钱）　藿香（七钱）
为末，蒸饭为丸，重六分或四分，每一丸米汤送下。
●一方　治小儿伤积，不思饭食吐泻方。
猪苓（二两）　泽泻（四两）　茯苓　白术（各三两）　藿香（一两）　砂仁（五钱）
上为细末，米饭为丸，六分重，米汤送下，或车煎汤下。如小便肿硬，用小茴香、川楝子、木通煎汤服；小便不利，用桂皮五分煎汤遂下。
●消食丸　白术（炒）　砂仁　陈皮　三稜（炒）　神麴（炒）　麦芽（炒，各五钱）　香附（炒，一两）
上研细末，面糊为丸，如绿豆大。每服三、五、七十丸加减，用白汤送下。
●一方　治小儿伤生冷、面食等物。
山里红果多食好。
●又方　烧核桃食之良。

小儿吐泻  ***************************
●烧针丸　治小儿吐泻神效。（孙伟方）
黄丹（水飞）　枯矾　朱砂（各等分）
上用小枣肉生捣为丸，如樱桃大。每服一丸，戮于针尖放灯上烧燃，研烂，冷米泔水送下。呕吐食后服，泄泻食前服，一岁至二岁一丸，三岁至五岁服二丸。
●一方　治大人小儿恶心呕吐不止。
大萝卜缨子，捣烂取汁饮则止。
●治小儿吐泻不止方　（孙伟方）　干团粉三钱，用鸡蛋清调摊红上贴囟门，泻止去药。如呕吐不止，亦用此药贴脚心，其吐即止。
●一方　治大人小儿水泻俱效。
砂仁（捣烂姜汁拌炒，二钱）
水二锺煎一锺，加黑砂糖一两，再滚二三沸服。
●封脐丸　治小儿泻吐。
肉豆蔻（面裹煨熟，一钱五分）　雄黄（末，一钱）
上为末，醋糊为丸，黄豆大。晒乾，用一丸醋泡，少时放脐内以膏贴之。
●参苓白术散　治大人小儿惊痢不止。
人参　云苓　炙甘草　桔梗（各八钱）　莲肉（百粒）　白术（土炒）　白扁豆（去皮炒）　山药　陈皮（各一两）　砂仁（五钱）　薏苡仁（八钱）
上为细末，大人小儿量用一二三钱，黑枣汤调服，米汤亦可。
●狗皮膏　贴小儿泻痢，兼可作封肚暖脐膏。
木鳖子（十个，打碎）　杏仁（四十九粒）　桃枝　柳枝（各四十九寸）
用芝麻油七两，将药入油炸黑枯色，去渣净入飞过黄丹三两，用槐条搅令烟尽，滴水成珠，待温再入浮香、没药各五钱，麝香一钱，研末搅均，入水中退火毒，摊狗皮上，贴腹脐神效。
●一方　治小儿吐乳不止。
蚯蚓粪为末，每服五分，空心米汤调下大效。
●一方　治小儿吐泻，慢脾惊风一二岁可服。
朱砂（五釐，二岁以上一分，三岁四风）　金蝎（一个，去足翅，一岁一个，三岁二个）
上为细末，白汤调服。
●一方　治小儿呕吐不止。
朱砂（一分）　团粉（三分）　黄土（五分）
以凉水调下即止。

诸热门  ***************************
●黄芩荆芥汤　治小儿感冒发热，痰壅风热，丹毒疼痛，颈项有核，腮赤痈疖，眼目赤肿，口舌生疮，咽喉疼痛，小便淋沥，胎毒痘疹，一切馀毒等症。
柴胡　黄芩　荆芥（各一钱五分）　牛蒡子　连翘　瞿麦　车前子　赤芍药　滑石　栀子　木通　当归　防风（各四分）　蝉蜕（五分）　甘草（一钱五分）
上加竹叶十片，灯心十寸，水二锺，煎八分，不拘时频频服。

盗汗门  ***************************
●胡连丸　治小儿盗汗神效。
柴胡　胡黄连（各等分）
为细末，蜜丸，鸡头子大。一二三丸一服，放银器中黄酒化开，再入水五分，重汤煮二三十沸，温连药渣饮，病重者再一服效。
●一方　治小儿虚汗不止。
桃树上乾巴桃子（七枚）　浮麦（一撮）
水二锺，煎七分，温服。

赤游丹毒  ***************************
●治蛇缠丹妙方　旧破草蓆，人睡过有汗的更好，烧灰，香油调敷。
●又方　看先起处有泡紫黑，用小小艾炷香，灸三五艾则痊。
●一方　（孙伟方）　治小儿赤游丹毒，因火烤，衣褥、热炕受其火毒，赤肿游走，日久成疮退皮之症。
伏龙肝为末，用鸡蛋清调搽，搽一处好一处，如四周又肿再搽。若从四肢往内肿者重，从中往四肢肿者轻，肿处用衣针砭出恶血愈。
●一方　专治火丹。
黄芩为末，水调搽之。
●一方　治小儿赤游丹毒。
无名异为末，葱汁调涂立消。
●一方　治小儿赤游行于身体上，下延至心胸即死。用芒硝煎取浓汁以拭丹上大效。
●一方　治遍身赤丹。
羚羊角烧灰为末，以鸡子清调涂神效。

脓泡疮门  ***************************
●银松丹　治脓泡疮。
老松香（一两）　水银（五钱）
共研极细末，用生猪板油调搽神效。
●一方　治小儿头上肥疮。
活鲫鱼一尾，开肚去肠净，入人言三分在内，芝麻油煎熟，火上焙乾，为细末，搽疮上即愈。
●一方　治小儿面上一切诸疮。
用囫囵五倍子一个，铁勺内炒糊黄色，为细末，以香油调上。
●一方　治脓泡疮。
揭去脓盖，用紫皮大蒜外白皮贴上，不动自然平安。
●一方　治小儿遍身生疮，脓水不干。
用黄柏为细末，加枯矾少许，掺之愈。单用黄柏末亦可。
●一方　治脓泡疮。
疏黄（一两二钱）　烟硝（一钱）　人言（三钱）
上三味为末，每用三分，水一碗煎，用鹅毛扫水于疮上。
●一方　治小儿头上脓疮。
肥皂子烧灰存性，为末，麻油调涂三日即愈。
●一方　治浑身潦泡如棠梨，每个出水有石一片如指甲大，其泡遍生抽尽肌肉不治。
蓬术　三稜（各等分）
上为末，每服二钱，黄酒调。连进几服愈。
●六圣散　（孙伟方）
专治头面生疮作痒，黄水等症。
小红枣（烧灰）　枯矾　黄丹　官粉
上为细末，疮乾用油调搽，疮湿乾掺上。
●四圣散　治黄水疮兼小儿脓疮，胎毒并皆治之。
官粉　黄丹　松香　白矾（飞）
上等分为细末，疮湿乾用，干则油调。
●又方（李国忠集）
熏牛皮（锻成灰）　官粉　松香（各等分）
上为细末，用灯窝油搽患处即愈。
●凤爪散　治面上黄水痒疮久不愈者。
用公鸡爪炒烟尽存性为末，用真麻油调上愈。
●又方　（李如松方）
松香（一两）　定粉（一钱）　花椒（三分）
上三味研细末，灯窝油调搽效。
●又方　荔枝核研细末，水调上效。

小儿牙疳  ***************************
●治小儿走马牙疳神方　小红枣七个（去核），每个内入黄豆大人言一块，以线缚严放炭火内煅之，先有黑烟起，后有白烟起，将尽取出。
上为细末，加冰片半分，先用米泔水将黑腐肉洗去，此药上在疳疮转遭，即不向外走，里面生新肉，其效如神。
●走马牙疳散　五倍子（大者）一个，装入茶叶末在内，外用纸封好放灰火内，煨黄色为度。
上为细末，先用米泔水洗漱后上药效。
●又方　人中白火煅红，醋淬七次八钱，兑人筋炒黄二钱，为细末，上患处即愈。
●又方　明雄七分，明矾三分，共研细末，先用米泔水洗净，上药效。
●牙疳速效散　并治舌上生疮。
寒水石（烧红，一两）　蒲黄　蚊蛤（各五钱）　青黛（二钱）冰片（一分）
上为细末，敷上即效。
●七宝散　治一切牙疳。
硼砂　枯矾（各一钱）　芦荟（五分）　青黛（二分）　轻粉（二分）　雄黄（二分）　冰片（一分）
共为细末，掺牙疳上或以鸡翅扫敷之。
●三仙散　治走马牙疳一时腐烂。
人中白（火煅，一钱）　铜绿（三分）　麝香（半分）
上为细末，搽患处不可太多。
●一方　治牙疳，不论大人小儿俱效。
寻房上猫儿粪，色白者好，放瓦上焙存性。又用白盐梅火煅存性，各等分。
上研极细，吹于患处即愈。
●治走马牙疳口疮方　（李荣玉方）　黄五倍子（一钱，烧灰）　珍珠（煅，五分）
上二味研极细末，搽患处即愈。

疳疾门  ***************************
●芦荟消疳饮　专治小儿腹内积聚生疳作痞，发烧作渴，口内生疳，内服此剂，外贴化痞膏药，可保痊。
芦荟　银柴胡　胡黄连　川黄连　玄参　牛蒡子　山栀子　桔梗　羚羊角（各五分）　淡竹叶（十片）　升麻　甘草（各一钱）　石膏（五分）
水二锺，煎七分，频服。
●一方　治小儿面黄腹大，饮食少进，肌肤不润，疳疾等症。
芦荟　芜荑仁（炒去衣）　白术　人参　胡黄连　鸡肫皮（各二钱五分）　使君子肉　夜明沙（淘净，各一两）
为细末，蒸饼为丸，如弹子大。眼肉有膜，猪精肉煮汤化下。凡服之馀用米汤化下，空心服，午后再服，其疾自愈。
●益儿饼　治小儿疳疾，生于皮里膜外也。
小红花子（一钱）　使君子肉　山楂肉（各五钱）　白术（四钱）　槟榔（一钱五分）　木香（一钱）　神麴（二钱五分）
上为末和小米面一斤做饼蒸熟，任意食之。
●一方　（孙伟方）　治小儿癖疳痞块，面黄肌瘦，好吃泥土，发热口渴等症。
核桃（一百个，打开口）　槟榔（四两）　硇砂（二钱）　大黄（二两）
上用水三升煮一炷香，下皮硝四两，又煮一炷香，再入皮硝四两，如水乾再添水煮，以三炷香为度，取出与小儿陆续食之，自然体胖。
●一方　治小儿疳疾，但见肚大青筋，发竖脖细，好食煤炭、泥土等症。
木鳖子　苍术　远志肉　三稜　槟榔（各一钱七分）
上为末，用牙猪肝不见水一具，以竹刀尽去筋膜，切薄片相连勿断。用皮硝五钱，洗去血掺入前药末在内，用竹签签好，余末下铺，上盖放锅内蒸一炷香取出，不拘时与病者食之，如不肯食，研碎拌在饭内亦可。
●一方　治小儿面目皮肉并黄。
瓜篓根捣烂取汁二合，入蜂蜜一大匙，暖服。
●一方　治小儿疳积，腹胀如鼓。
用虾蟆三四个，去皮爪头肠，水煮，入盐、酒、葱、椒煮熟，与儿食之，以愈为度。

痞疾门  ***************************
●牛黄丸　专治小儿痞疾
雄黄（一钱五分）　蜈蚣（二条，去头足砂锅内炒）　芦荟　阿魏　天竺黄（各三分）　牛黄（一分）
共为末，化黄腊一两为丸，如绿豆大。每服七丸，退热再服九丸则块消，服十一丸全好。鸡子清合药吃亦可，黄酒送下。
●又方　（灵佑宫胡集）　阿魏（三钱）　蜈蚣（三条）　麝香（三分，另研）　全蝎（七个）　鸡子（一个）　蜂蜜（三两）　葱白（二根）　皂角（七钱）
上为细末，用酒糟拳大一块，将前药捣和成膏，量痞大小，红布摊药贴在患处，三日如肉色发青即愈。
●又方　用番木鳖（一个，泡去毛研末）　胶枣（二个，去核）
上二味捣如泥作二丸，用鸡子一个，将头打破一孔，放入药丸在内，外用纸封严，水湿，饭上蒸熟去壳，出药丸埋入地内，此蛋与小儿空心食之。轻者服三四个，重者服五六个痊愈。
●一方　治小儿面黄肚大，脾疾等症。
黄腊和鸡肝煮良久，取起只吃肝，三五服即效。
●透膈清凉羊肝散　（王永光集）　专治小儿痞疾，服之神效。
白术　苍术　莪术　水红花子　头发（烧灰，各等分）
上为细末，用羊肝一具，以竹刀割去筋膜，切片勿断。将药末掺匀在内，合定，饭锅上蒸熟，与儿食之甚效。
●又痞疾方　水萝卜（二两）　黄酒糟（二两）　皮硝（二两）　栀子（五个）　连皮生姜（五钱）
共捣如泥，用布包贴患处，干则又换，贴三五次即愈。
●又方　用水红花连根、叶全用，熬成膏摊贴效。

痢疾门  ***************************
●姜茶煎　专治小儿痢疾。
生姜（三钱）　细茶（三钱）
水二锺，煎一锺，服效。
●又方　乌梅（去核）　细茶（各等分）
上二味为末，蜜为丸，如弹子大。每用一丸，白滚水化下。
●一方　治小儿红痢。
团粉（七钱）　黑糖（三钱）
水煎服。
●又方　治小儿白痢。
黑糖（七钱）　团粉（三钱）
水调服。

脱肛门  ***************************
●一方　专治小儿脱肛。
苦参　五倍子　东壁土（各等分）
上三味煎汤洗，再用木贼为末上之即收。
●一方　五倍子为末，敷上即愈。煎汤洗亦好。
●一方　生姜汁，鸡毛扫上自收。
●一方　蜘蛛烧为末，敷上亦效。

藏经妇人  ***************************
●立效散　治胎动不安，如重物所坠，冷如冰。
川芎　当归（各等分）
上为粗末，每服五钱，水煎，食前温服。或下血心腹痛，酒水相煎服。
●保安散　治妊娠因有所伤，胎动疼不可忍及血崩不止。
连皮缩砂不拘多少（炒黑去皮）
上为细末，温酒调下，觉腹中热，则胎已安矣。
●治妊娠胎动不安，或腰痛胞转，抢心，下血不止　石菖蒲根捣汁三升，饮之。
●二黄散　治有孕胎漏下血。
生地黄　熟地黄（各等分）
上为细末，每服三钱，煎白术、枳壳汤调下。
●立圣散　治妊娠下血不止。
鸡肝二具，用好酒一斤，煮熟共酒食之大效。
●治妊娠误有失坠，或推筑著疼痛难忍　当归（一两）　新春竹茹（二合）
上药以好酒二斤，煮十数沸，分三服。
●又方　以川芎为末，每服二钱，温酒调下。
●火龙散　治妊娠心气痛。
艾叶（半两，盐炒一半）　茴香（半两，炒）　川楝子（半两，炒）
上为细末水煎，食前服。
●芎归汤　治妊娠胎动，子死或不死。
川芎　当归（各等分）
上㕮咀，每服三钱、五钱，加紫苏数叶，酒水合煎服，死者即下，未死者即安。
●黄连汤　治妊娠儿在肚中啼。
黄连（二钱）　生甘草（一钱）
上煎浓汁，令母呷之。
●葶苈散　治妊娠遍身红肿。
葶苈（二两）　白术（五两）　白茯苓　桑白皮　郁李仁（各二两）
上为粗末，水六升煮取二升，分三服，小便利即差。
●当归芍药散　治妊娠腹中绞痛，心下急痛。
白芍药（四两）　当归　茯苓（各一两）　泽泻（二两）　川芎（二两）　甘草（炙，一两）
上为细末，每服三钱，食前，温酒调服，以蜜丸亦可。
●竹沥汤　治妊娠恆若烦闷，心胆怯，此名子烦。
茯苓（三两）　竹沥（一升）
上以水四升，煎取二升，分三服。不差再服。
●厚朴散　治妊娠下利黄水不止。
厚朴（三两，姜汁炙）　黄连（二两）　肉豆蔻（五个，连皮）
上㕮咀，用水二升，煮取一升服。
●治妊娠无故卒下血　阿胶（二两重，以蚌粉同炒珠，捣为末）　生地黄（半斤，捣取汁）
上以清酒三升，将二味捣匀，温过分三服。
●治妊娠无故尿血　龙骨（一两，为末）　蒲黄（五钱，研匀）
上以酒调方寸匕，日三服。
●治妊娠下痢腹痛小便涩　糯米（一合）　当归（一两，炒）黄耆（一两）
上细切和匀，水二盏，煮取一盏二分，去渣分四服。
●黄连散　治妊娠下痢，赤白脓血久不止。
黄连（八钱）　厚朴（姜制）　阿胶（蚌粉炒）　当归（各六钱）　艾叶　黄柏（各四钱）　乾姜（炮，四钱）
上为细末，空心米饮调下方寸匕，日三服。
●治妊娠小便不禁　桑螵蛸（十二个，炙）
上为细末，每服二钱，空心米饮调下。
●白薇散　治妊娠遗尿不禁。
白薇　白芍药（炒，各等分）
上为末，每服二钱，食前温酒调下。
●茯苓散　治妊娠小便不通。
赤茯苓　黄葵子（各等分）
上㕮咀，每服五钱，水二盏煎一盏，温服。如不通恐是转胞，加发灰，少调服极妙。
●治妊娠患淋，小便涩，水道热不通　车前子（一两）　葵根（五钱，切）
上二味以水升半煎至一半，空心温服。
●护胎法　治妊娠伤寒。
白药子不拘多少为末，用鸡子清调摊于花纸上，如碗来大贴在脐下胎存处，干则以温水调下。
●又方　以灶心土，水调涂脐下，干又涂之，又调涂弹子大佳。
●又方　壮热甚，则以井底泥敷心下，令胎不伤。
●治妊娠疟疾得效方　常山　石膏（各一两）　甘草（炙）　黄芩（各半两）　乌梅（七个）
上细切，以酒水各一碗浸一宿，平旦煎至一碗，去渣分二服，临发日服。
●验胎方　治妇人经脉不行已经三月者。
川芎（不用火）
上为细末，空心浓煎艾汤调下方寸匕，觉腹内微动则有胎也。


卷之五（外科）  ——————————————————————————————————————————————————————————————————————————————————————————

痈疽门  ***************************
凡人初觉痈疽、发背，已结未结，赤热肿痛，先以湿纸覆上，立视候其纸先干处，即是结疽头处。取独头蒜切片如三个钱厚，安在头上，用大艾三壮换一蒜片，痛者灸至不痛，不痛灸至痛方住。最要早觉早灸为上，方发一二日者，十灸十愈；三四日者，六七愈；五六日者三四愈。过七日则不可灸矣。若有十数头作一处生者，用大蒜捣成膏，作饼子铺上，聚艾烧之亦能安也。若背上初发赤肿，内有一粒黄如粟米者，即用独蒜切片，如前灸法治之。次日去痂脓自溃也。
●追风通气散　治痈疽、发背、脑疽、流注、肿毒，救坏病，活死肌，弥患于未萌之前，拔根于即愈之后。此药顺气、匀血、扶植胃土，不伤元气，涤荡邪秽，自然通气，不生变症。兼治打伤、疝气、脚气、诸气、痞寒、腰痛、一切痰饮等症。
当归　何首乌　木通　赤芍　白芷　小茴香　乌药　枳壳（麸炒）　甘草（各等分）
水二锺，煎一锺，温服。病在上食后服；病在下食前服。
●槐花酒方（李永福方）
治百种疮毒，初觉头脑面目及身上下有疮，肠风痔漏或中毒，眼花头晕、口乾舌苦、心惊背热、四肢麻木，觉有红肿在背等症。
槐子（二两，或槐花四两炒），胃寒人不可服，煮东酒一斤，煎一二滚去渣，乘热服之，汗出即愈。如不退照前再服一剂，纵成脓者无不愈矣。
●三圣锭　治初起无名大疮、疔毒，上之能消。
陈石灰（水飞细末，一斤）　蜗牛（五十个）　马齿苋（绞汁多些，晒乾作锭）
用水醋研上疮，初觉便上五日，后留顶圈上，干则又换。新起未传经者能消，已传经者出脓亦敛。
●移山倒海　（灵佑宫胡方）　地牯牛（四十九个）　麝香（一分）　蟾酥（三分）
上为细末，丸如黍米大，朱砂为衣。凡肿毒以一丸水研，用新笔点药，从患处书引到别处，其肿处自消。如上药处肿，将针挑被以药按上，膏药贴之即愈。
●得命丹（王永光集）　专治无名肿毒、发背、痈疽、疔毒、恶疮、噎食转食、水蛊、气蛊、心疼、腹疼、大小便不通、胸胀胁满、水泻痢疾、天疱、杨梅、风癣、疥癞、肠风下血、男子五淋白浊、妇人赤白带下，风湿流注并皆治之。
沉香　木香　乳香　丁香（各五分）　苦葶苈（五分）　牙皂（微焙）　皂矾（各三分，生用）　川芎（五钱）　巴豆（去油少带油性）四钱。
上为细末，枣肉合丸，豌豆大。每服一丸，生水送下。服药后，不可吃一切热物，如药不受，呕出药来，再服一丸。大人壮者用大些丸，弱人小儿用小丸。孕妇忌服。
●肿毒方　未成脓者圈上即消，已成者即破。
黑驴蹄（煅成灰存性为末）　荞麦面（各一两）　生草乌（六钱）　食盐（五钱）
上研细末，水和成饼放锅内烙黄色，晒乾研细末，醋调，从四围上之。
●白马婆口传方　一人肩臂生无名肿毒疮数月，肿痛，百药不效，一人教用金丝木鳖一个，研末，用童便一大碗调服，次日即消。
●治痈疽无头方　蜀葵花子（一粒）
新汲水吞下，须臾即破。如要多破，服三四粒有验。
●治大痈小毒初起方（修德堂方）　疔疮发背识者稀，醋研京墨绕四围。乳香没药同调上，天明恰似鬼神移。
●腊矾丸　痈疽已成即服此药，护心护膜止痛。
净黄腊（一两）　明矾（一两，研）
用勺化开腊，再入矾末，搅均为丸，绿豆大。每服六七十丸，滚水送下，一日三服。三日后每日一服。外科圣药。用朱砂为衣更效。
●忍冬花　金银花（一斤）　粉甘草（二两）
上为细末，面糊为丸，桐子大。每服八九十丸，黄酒送下，每日服三次。
●一方　金银花四斤，捣烂放罐内，水三碗、东酒三碗煎十馀沸，去渣取汁熬膏，滴水不散。再入甘草末二两合一处晒乾，酒打面糊为丸，绿豆大。每服八九十丸，黄酒送下或滚水亦可。
●一方　治痈疽。
蜀葵花捣烂敷患处。乾者为末蜜调搽之。
●夏枯膏　治痈疽发背、无名肿毒、瘰疬马刀等疮。
夏枯草，去根，茎、叶捣烂，取汁熬膏贴之。破者，白滚水调服二三茶匙尖，茶用。
●治痈疽及贴骨痛不破者　白丁香（即麻雀粪）
唾黏在肿疖软处自穿，一头尖而坚者乃雄雀粪方妙。
●治蛇头疮（即指上长）　人粪、黄泥合一处，捣烂，裹患处即安。
●治诸毒恶疮　蒲公英　金银花（各等分）
上为细末，每服三钱，热黄酒调服。
●治诸疮疖扎内长出胬肉　乌梅去核捣烂，加蜜少许，摊贴即清。
●治一切疮久不收口者　蜂房　蛇蜕皮　乱发（各等分，俱烧灰存性）
为细末，每服一钱，水调服。
●治痈疽真人活命引　此方专治一切痈疽、肿毒、发背、恶疮初起，二服即消，已成易溃。其效如神。
川山甲（蛤粉炒黄）　防风　赤芍　甘草　没药（去油培）　白芷（以上各六分）　归尾（一钱）　乳香（一钱）　天花粉（八分）　荆芥（一钱）　川贝母（八分）　陈皮（去白，三钱）　金银花（三钱）
其十三味，用无灰酒三茶锺，煎三五滚温服。疮在上部食后服，在下部食远眼，服药之后再用酒三小钟即愈。
皂角刺（炒）八分，在外用，要破用。

瘰疬门  ***************************
●开郁汤　治瘰疬先用开郁。
白芍（盐水炒）　昆布　桔梗　白芷　夏枯草　花粉　连翘　金银花　香附（盐醋酒童便四制，各一钱）
水二锺，煎一锺，温服。
●陀僧丸　治鼠疮已破，初起遍身疮毒，有管出水，有口出脓，顽臁多年不愈，及痔漏诸疮通用。此方常服则自愈。
黄腊（一两）　枯矾（三钱）　陀僧　雄黄　朱砂（各一钱）　蜜（五钱）
除蜜、腊，研细末听用，先将腊化开入蜜溶化，离火将前药入内搅均，众手速丸，绿豆大。每服三分，滚水送下。病在上食后服，病在下食前服。鼠疮未破者，长以帛绢按之。已破者，用米泔水煎地锦草洗之，勤洗必效。
●瘰疬内消仙方　穿山甲（炒）　乳香（去油）　没药（去油，各三钱）　海藻　白鸽粪（炒）　蜗牛（炒，各五钱）　公土狗（二个，连足翅炒）　杨柳虫（三条，炒）
共为细末，每服三钱，临卧黄酒调服。忌面食、腥荤、房事、甘草一百日。
●一方　治症同前。
黄柏（炒黑）　白鸽屎（瓦上炙焦，各一两）
上研细末，鸡子清调搽纸上贴之，一日一换自消。
●一方（黎思贤方）
巴豆（煅，七分）　人言（煅，三分）
上研细末，先将初起头一个灸一壮，然后上药三釐用膏贴之。如瘰上药后流水，用纸拭之。俟头一个愈再灸第二个，同前上药，渐次治之神效。
●一方（灵佑宫胡方）
紫背天葵（一两五钱）　海藻　海带　昆布（各一两）　海螵蛸（五钱）　贝母　桔梗（各一两）　通血香（三钱）
上为细末，酒糊为丸，桐子大。每服七十丸，食后温黄酒送下。
●肘后方　治颈下瘰疬如梅李。
海藻一斤，黄酒三斤，泡数日稍稍饮之。
●一方　治瘰疬溃烂久不愈者。
用大蜈蚣一条，用瓦上烧灰为末，清油调涂三四次即安。
●治鼠疮方（李应春方）
槟榔　防风　陀僧　白术　黑丑（江米焙炒）　斑蝥（去头、足、翅，江米同炒）
各等分，共为细末，面糊为丸，桐子大。每服八九丸，量病轻重加减。用甘草、槟榔煎汤送下。
炒药江米入于沟中，勿令鸡犬食之即死。
●千捶膏　治年久不愈鼠疮、臁疮，效。
大麻子（去壳）　苦杏仁　桃仁（各去皮，各四百粒）　乳香　没药　铜青（各五钱）　松香（一斤）
用锅化开松香倒石板上冷定，先将前三味捣为泥，方入乳、没等四味，共捣三千下成膏，如干入麻油少许，用布绢摊贴。
●鼠疮未破者服即消　蜈蚣（一条，去头足）　山甲（五钱）　全蝎（十四个，去毒）　火硝（三分）
上为细末，每服一钱，黄酒调服，随嚼核桃肉二枚，一料服完效。
●内府秘传方　治瘿气神效。
海藻（热水洗净）　昆布（洗净）　海带海粉（飞过）　海螵蛸　海螺（醋炙）　甘草（少许）
上各等分为细末，炼蜜为丸，如圆眼大。每服一丸，临卧口中噙化。如颈下摇者加长螺。
●鼠疮方（郎兴祖方）　马蜂窝（一两，烧灰存性）　冰片（三分，俱为末）
用醋熬成膏摊贻，膏上剪一孔出脓水。
●治鼠疮瘰疬偏方　猪悬蹄甲（烧灰存性）
上为细末，每服三钱，黄酒调即消。
●治鼠疮方（关绍圣方）　大鲫鱼（一尾）　皂角内独子（每岁一个）　川贝母（三钱）　土贝母（二钱）
将皂角子、贝母放入鱼肚内，黄泥包裹，阴阳瓦，炭火焙乾存性，研为细末，每服三钱，食后黄酒调服。忌荤百日。
●一方　（孙望林方）　治鼠疮已破者贴之效。
银朱　铜绿（为末）　明松香（各五分）　天麻仁　杏仁（各七个，去皮）
上将前三昧捣烂，共合一处为泥，旧纸摊贴患处，听其自落。

疔毒门  ***************************
●疗毒入内方（宝坻县张相公方）
治疔疮走动，毒攻入内不知人事，但有气者可救。沔茄一枚，用磁碗盛黄酒，将茄于碗内，磨得下磨不下，只管于酒内磨一锺热茶时，将酒装入长颈锡壶内，再入连须葱二根，牙咬不令断，白豇豆七粒，如荞麦开花时加荞麦七粒，别时不用。又用小麦，令众人口嚼成面筋封固壶口，放火锅内煮一炷香，取出热服，出汗愈后静四五日效。如不省人事灌之。
●梅花点舌丹　治伤寒初起、诸般疔毒、破伤风、咽喉痛、一切无名肿毒之症，又治骡马鼠疮，每疮内入一丸自落。
乳香　没药　朱砂　雄黄　沉香　血竭　硼砂　苦葶苈（各一钱）　熊胆　麝香　珍珠（各三分）　牛黄　冰片　蟾酥（各五分）
上将蟾酥预用煮酒泡化，将前药共研细末，同蟾酥杵合为丸，绿豆大，金箔为衣。如遇疔毒、伤寒初起，先将一粒放舌下噙化完，再用一丸温水吞下。如口内麻苦，用凉水连漱吐之，盖被以出汗其病即解。如诸恶疮日久黑腐陷而不起者，用三五丸白滚水送下，重者二三服愈。
●急救疔毒方　（郭丽方）　苦参　元参　柴胡　连翘　龙胆草　青木香　槐花（各二钱）　生地黄（三钱）
在头上加川芎；在下部加牛膝；在手上加金银花；在前后加桔梗；在腰间加杜仲。用水酒各一碗煎一碗，露一宿服，渣再煎。
●疔毒膏　贴疔毒恶疮。
穿山甲　象皮　山栀子（八十个）　槐、桑、柳、榆、桃枝（如指粗五寸长各五根）
用真香油二十两，将前药泡油内三日，炸焦黑色，再入女发一两炸化滤净，将山甲、象皮拣出，为细末，同血竭二两、硇砂一钱五分、儿茶二钱合一处听用。将油称准十六两，飞过黄丹八两，入油内熬，滴水成珠，待温时再下象皮细药搅均，入凉水内抽拉几十次听用。
●飞龙夺命丹　蟾酥　铜绿　乳香　没药（各二钱）　雄黄（二钱）　轻粉　麝香（各五分）　蜈蚣（一条，去头足）　血竭　胆矾　寒水石（各一钱）　朱砂（二钱）　蜗牛（二十一个）
上为细末，预将蟾酥用黄酒浸开，合药丸如绿豆大，朱砂为衣。每服二丸，先咬葱一大口吐于男左女右手心内，用指将葱擢一孔将药包于内，连葱入口热酒送下，盖被出汗神效。一方内加冰片五分。
●拔疔方　如遇疔毒，用衣针刺头，针入知痛，出针入药少许。
白砒（烧酒煮过，一钱）　明雄（一钱）　乳香　没药（各五分）
为细末上针孔内。
●疔毒方（梅芳馨方）
食盐　绿矾各等分，研极细末，放磁器内，三伏日晒，每日搅三五遍，晒成汁水埋土内，留一揭盖取药处。如不用密盖之，遇有疔毒先以针拨顶，深入见血水出，将药点入针口即安。
●疔疮方　痛不可忍者。
白菊花根、叶，捣烂敷之，痛即可止。加冬月无叶以根代亦可，再以根、叶取汁服之，死者可活。
●治走马疔立刻回生　蟾酥　银朱　雄黄（各等分）
上为细末，枣肉为丸，如绿豆大。每服七丸，胡椒煎汤一锺，研铁锈于汤内少许，灌下前药一丸，起死回生。
●离宫锭　治无名疔毒，虫伤肿疡等症。
京墨（一两）　蟾酥　胆矾　血竭　朱砂（各二钱）　麝香（五分）
上用凉水化酥合锭，用时凉水磨涂肿处、伤处。
●八返膏　贴疔疮神效。
羊角葱心捣烂，加生蜜合膏贴之。切忌入口伤人。
●指上红肿　白酒药丸，以盐水煮之熟，热包患上，过晚即愈。
●治蛇头疽方　黑豆水泡，捣烂敷上效。
●蛇头指方　鸡子开一窍，将指入内，待蛋化水，又换一个，如此三个即愈。
●五毒锭子　治恶毒蛇蝎所伤，疔疮初起，磨上效。
朱砂　雄黄（各八钱）　麝香　赡酥（各一钱）
用黄酒泡酥，合做锭子。
●治疔疮神方　并各种恶疮。
紫花地丁　旱萝卜（切片阴乾，各二钱）
用黄酒煎三四滚，热服出汗为度，煎时不可令出气。
●一方　（孙望林方）
治人忽然生一水泡，不知弄破，其名叫作走疔。疔走则所牵引经络，随脉肿去，令人憎寒壮热，久则恶心，如不速治，伤人。
槐子炒黄色为末，平对陈石灰末，鸡蛋清调，从外圈至破处，留钱大一块如上药，令他原毒还从旧口出，再上疔药，愈。

对口门  ***************************
●对口疮方　小鲫鱼一尾，灯草一钱，量用醋糟，共捣烂，敷之即效。
●一方　（灵佑宫胡方）
望江南花（又名丁豆）　生大黄　蒲公英　当归　紫花地丁（各二钱）　金银花（三钱）　芒硝　柴胡（各一钱）
水酒各一碗，煎一碗，食后服。二次去硝并大黄，加桔梗一钱，食前服。二剂患可愈也。
●一方　鲤鱼（一尾，去鳞肠）
上捣烂入头垢五六钱，再捣极均加蜜半杯，搅均，从疮外圈入，里面留一孔出气，二次止痛全消。
●一方　爬山虎（树上生的好）、白及各等分，二味捣烂做成饼，敷疮口即止痛。
●一方　并治初起诸疮。
抱小鸡母出巢时热屎，涂之疮上，立效。

肿毒门  ***************************
●治肿毒初起方　白及　白蔹（各一两）　枯矾（五钱）
共为细末，入水碗中即沉底，外用双白纸蘸水搭患处，另用纸再换搭其患处，冷定即倾去水，用药敷上立消。
●一方　五倍子炒为末，醋调涂患处。
●一方　（王永光集）　当归（八钱）　黄耆（五钱）　粉甘草（二钱）　金银花（一两）
水一碗，煮酒一锺，煎一碗，空心温服。
●铁笔圈神效方　胆矾（六钱，江米同炒黄不用米）　雄黄（二钱，为末）　硼砂（四钱二分）
先将矾、砂入铁锅内熔化，次入雄末，拿下冷定研细，入麝香一分，磁罐秘收。用时烧酒调，笔蘸药圈疮四围肿处，一日一围，疮随药收，待疮热时用针刺开，出脓而愈。
●一方　公猪胆（阴乾切，巴豆大）　巴豆（一粒，去皮）
二味同捣烂，再研香墨合均，搽患处，留口出其毒自消。
●圈毒散（姜王方）　榆树面　飞罗面　乳香　没药（等分）
上为细末，无根水调搽，自远远围上其肿，自归聚一处，轻者自行消散。
●小夺命丹　治脑疽及疔疮恶毒、无名肿毒，其效如神。
千头子（即扫帚子）　槐花子　地丁香
上三味各等分，水煎通口温服，加胆酥少许更妙。
●乌龙膏　治一切无名肿毒、疔疮初起，用敷接骨，跌打损伤。
隔年陈粉子（炒黑，一斤）　五倍子（四两，炒）　归尾（二两）
上为细末，用膏醋调，围毒根上。
治毒疮初起痛不可忍，急令人解（王永光集）　大便，乘热包裹之，其痛立止。
●消毒散　治无名肿毒、黄水白皮疮。（颜守乾方）
生大黄　白及（各等分）
为末，凉水调搽患处效。
●解毒散　治无名肿毒疮效。
川乌　草乌　藤黄（各等分）
三味为末，用醋调搽患处即愈。
●小儿软疖　大枳壳（一个，去白，磨口平），面糊抹边合疖上，自出脓血尽，更无痕。
●一方　猪胆汁调白糖，上无名肿疮。
●一方　治一切诸疮。（灵佑宫胡方）
荞麦（一大碗，炒半炷香）　人言（一块，黄豆大）　硫黄（二块，白果大）
再炒半炷香研末，水调搽。
●秘传神效活命饮　金银花（一两）　皂刺（八分）　山甲（八片，炙黄色）　陈皮　贝母　花粉（各六分）　归尾　乳香　大黄　没药　木鳖子（去壳）　甘草　赤芍　防风（各五分）　白芷（八分）
水酒各一锺，煎八分。老人体虚者加生黄耆二钱。

大麻风门  ***************************
●大麻风奇方　治全身肿烂，头发眉毛俱落，两脚臭烂，一治一效。
虾蟆一只，用泥裹，烧熟去泥，令病人坐定，以大碗盛虾蟆，小碗盖住，乘热冲滚黄酒，烹一刻止，服酒取汗为度，只服一次，三日痊愈
●胎癞方　官粉水调，涂于碗内，晒乾用艾熏至老黄色，取下为末，绢袋扑之绝炒。用猪胆汤洗净更妙。
●神效癞药方　人言（一钱）　川椒（二钱）　枯矾（三钱）　火硝（四钱）　硫黄（九钱）　大附子（二三个）
上为细末，用猪油调搽患处，上火烤立效。
●一方　治大麻风，眉毛尽落，肌肤腐溃，兼治一切恶疮。
浮萍煎汤，浴浸半日大效。
●一方　治一身恶疮癞。
地肤子半升，煎汤频浴甚效。

杨梅门  ***************************
●托杨梅方　（孙伟方）　治杨梅初起，浑身筋骨疼痛，寒热往来，头目昏眩，服此药，已出疮者即愈。未出疮者则不可出矣。
威灵仙　蝉蜕（各一钱）　生大黄（三钱）　麻黄（二钱）　甘草节（五分）
上用精羊肉一斤，水五碗将肉煮烂，令病人食尽肉，然后用肉汤二碗煎药六分，去渣，温服。盖被出臭汗，打下恶物，大便如痢疾，不需补，下尽毒气。忌七日不出房门，勿令见风。
●一方　治杨梅已出未出毒盛，人体壮者，服前药，脱去内毒。再服此药，陆续去其皮肤之毒，可除根。
龙眼肉（一个，如无龙眼，红枣亦可），入红粉霜二三釐。
上为丸，早晚各一丸，白滚水送下。
●一方　治头面出杨梅疮。
铜绿为末，干炖酒调，点之效。
●一方（孙伟方）　治杨梅疮倒发几次用金蝉蜕壳方
窝见白酒（五斤）　大虾蟆（一只）
将虾蟆放酒内煮熟，去虾蟆不用，只饮酒尽，其疮自平，如不平再服一料愈。
●茯苓糕　治杨梅疮毒。
土茯苓末　糯米面　白蜜（各一斤）
上三味和均，蒸糕食之，常以土茯苓煎汤饮。不可饮茶水。
●香鳔汤　治杨梅筋骨疼痛，久不愈者立效。
茜草　麻黄　乌药　细辛　槐子（炒）　花椒（各二钱）　乳香（一钱）　鱼鳔（三钱，苎麻同炒成珠）
水二锺，姜五片，葱五根，煎一锺，温服，二三贴即愈。
●一方　杨梅已破未破。
杏仁（去皮尖，二钱）　轻粉（一钱）　冰片（少许）
上研细末，猪骨髓油研膏点之。
●一方　不论男女得此恶疮，用鱼胶半斤，香油炸枯。
上用陈南酒须量饮之，以鱼胶当下酒之物。备净房一间，纸糊严密不透风，再用旧棉被套子矇头出汗，汗完用长竹杆将棉套子揭的远远埋于空处，唯恐人畜闻此恶气，伤其性命。
●天疱杨梅点药方　轻粉一钱，杏仁（七个，去皮尖），为末，猪骨髓油调搽。
●一方　治杨梅新旧不愈者。用明雄黄研细末，每服三钱，桦皮酒煎浓汁，空心调服，五次痊愈。
●一方　儿茶　轻粉　铜青（各等分）
上研细末，将疮去痴，湿用乾掺，乾用猪胆汁调搽。
●天疱杨梅诸疮方　香油二斤，入水一盏煎至白烟起收贮。每用黄酒一锺，入油一盏温服，每日三次，服尽痊愈。
●一方　鸭一只，饿两日，只与白水食之，再以轻粉一两，入大米饭内拌均喂鸭，待鸭吃尽，以苇根捶碎泡水，令鸭食之，解去轻粉之毒，待鸭毛落尽，煮鸭食之，
●一方　小蛇一条，斩令碎烂，将母鸡一只罩住饿一日夜，放出令食蛇肉，待食尽，罩放净土上，将撒下鸡屎收放缸瓦上，煅过存性，每用一分作三釐称之，先三釐治头上，中三釐治身间，末三釐治脚下，烧酒调服，百无所忌，秤头记明。
●一方　肥皂子　山皂子　白扁豆　蝉蜕　殭蚕　全蝎　斑蝥（去头足翅，各七个）
共为末，分作四服，每服艾根二钱，水煎汤调下。
●又敷药方　杏仁　胆矾　轻粉（各五分）
上研细末，香油调搽，湿则乾掺。
●三黄丸（以上三方杨仲衡集）
黄芩　黄柏　大黄（各等分）
为细末，水为丸，桐子大。每服二钱，滚水送下。

痔漏门  ***************************
●脏连丸　治内痔或大肠有毒，小便有血或前或后用此方。
黄连（四两，酒煮炒黑，为末）　猪大肠（五寸，去油）
将末装入大肠内扎住，用酒湿透入甑内蒸熟，连肠药末共捣成膏，为丸，桐子大。每服三钱，滚水送下，其病断根。
●斗门方　治鸡冠痔。
用黄连为末，敷之甚良。
●痔疮方　番白草，熬水熏洗效。
●点痔疮方　大田螺盖上入冰片少许，放一宿，次日蘸壳内水点之，兼可搽大疮，止痛效。
●痔疮方　羊胆一个，冰片五分，併合一处敷之即愈。
●治翻花痔方　马齿苋阴乾，烧灰，猪油调搽。
●痔疮肿痛方　熊胆、冰片等分，为末，水调点肿痛即止。
●痔漏神方　（王千总方）
槐角（四两，炒）　地龙（二两，去泥醋炒）　白丁香（二两，酒炒）　珍珠（煅，一钱二分）　象牙屑（煅，一两）　管仲（二两，炒）　蝉蜕（八个，全）　良姜（一两，炒）
上为细末，炼蜜为丸，桐子大。每服三钱，白滚水送下，服至十三日，管子自落矣。取至二十日其病愈也。切忌房事、烧酒、气恼一月。永不再发。
●治痔漏有管方　白鸽屎一升入罐内，以开水灌之，即坐在罐口上，其管自落入罐中，数日即收口，要坐卧忍疼。
●治癖漏不拘何处，并杨梅人面生疮　槐花　皂刺（各四钱）　皮硝（二钱）　黄连　生地（各一钱）　广木香（五分）
水二碗，煎一碗，空心温服，渣再煎，十五贴痊愈。
●治漏疮神方　一硫二汞三朱砂，四两雄黄交加，一斤铅矿碎如麻，制度休差毫发。平分两罐内，作用三文三武制，他但凭一字走天涯，胜似神仙点化。
先将此药共研一处，平分开入两个阳城罐内，上著灯盏盖定，著微火封完，去火以铁丝袢住，用盐泥将罐口严封，入八卦炉中先文后武各香三炷，用棉花作捻放盏内，不时添水，打香完把罐取下冷定，方开罐口，将盏底灵药扫下，为成极细末，入江米糊内合均，捻成极细捻子，入疮管内，待四五日，其疮管自出矣。疮管落了后，上生肌药，其妙如神。
●熏洗漏疮方　川蚊蛤整大者，同核桃叶熬水，先熏后洗效。
治漏疮，有孔化管。生肌散
枯矾（一钱）　白砒（八分）　朱砂（二分）　蟾酥（二分）　没药　乳香（各三分）
上为细末，口津为条穿入孔内，外用膏贴之。
治痔疮，润肠。带补丸
苍耳子（重者十斤，轻者四五斤，焙乾）
上为末，用糯米粉打糊为丸，桐子大。每日早晚白滚水送下二钱。
●漏疮退管方（胡一鹏方）　用白道地龙（火炙存性）
为末，或一条二条黄酒送下。
●追毒化管作脓丸　胡黄连（姜汁炒，一两）　刺猥皮（一两，火炙黄色）　麝香（二分）
为细末，煮白米饭捣和为丸，桐子大。每服二十丸，空心白滚水送下。服过二十日后，再服后方。
内托长肉闭口收功丸
胡黄连（一两）　穿山甲（五钱，用麻油四两炸黄色）　石决明（五钱，煅）　槐花（五钱，微炒黄色）
为细末，炼蜜为丸，桐子大。每服一钱，空心白滚水送下。
●治漏疮除根方　没药　血竭（各五钱）　蜂房（烧存性）　蝉蜕（烧存性）　木香　麝香（各一钱）
为细末，熔化黄腊一两入药末为丸，黄豆大。早晚各一丸，烧酒送下。
●治痔漏除根方　槐耳　石脂（煅）　龙骨（煅）　雄黄　象皮　乳香　没药　象牙屑（炒）　刺猥皮（炒）　血竭　青黛　明矾（生用，各五钱）　羊角海灯（佛前旧的煅，五钱）　猪悬蹄壳（十四个，煅）
为细末，米粉打糊为丸，桐子大。每服一钱五分，白滚水送下，早晚服。戒房事，忌芝麻。
●治杨梅痔漏方　大鳖甲（三个，去肉，汤洗净）　刺猥皮（一个，火炙黄色）　象牙末（三钱）
为细末，枣肉为丸，樱桃大。每服一丸，童便送下。服七日后，仍用三味末，猪胆外调敷患处。
●一方　铁角将军为末，米饭做捻入孔内，其管自脱。
●化管不疼方（药针）　官桂　乾姜　丁香（各一钱）　虾蟆（一只，去筋骨用腿肉）
上将前药为末，用腿肉捣烂合药作捻，如针插管孔内，一日一次。
●一方　乳香　木香　蝉蜕　殭蚕（各三钱）　没药　象牙末血竭　羌活（各五钱）　碗大蜂房（一个，用食盐填满孔内，火煅存性）
研细，熔黄腊四两，为丸，龙眼豆大。每日空心一丸，用酒化开服七日，其管自出，再用生肌散敷之。
●一方　玉末　水晶末　象牙末（各一两）
上合一处，每日空心白滚水送下一钱吃，即出管矣。
●一方　水蓬花科煎膏，上于管内，其管自干。
●一方　河边柳根上须（一把）　花椒　芥子（各二钱）
水二碗煎，先熏后洗，其虫头黑身白，俱从漏疮而出，立愈。
●治心漏方　胸前有水孔，常出血水，谓之心漏。又治腰疼。
鹿茸（去毛酥炙微黄色）　附子（童便泡去皮脐）　食盐（炒）
上三味各等分为末，枣肉为丸，绿豆大。每服三十丸，空心黄酒送下。
●洗痔方　黑茄枝　马齿苋　瓦松　葱鬚子　陈蒜辫　槐枝（各五钱）　花椒（六分）
水煎入罐内，坐在口上熏蒸，水著的手，倒在砂盏内烫洗甚效。

发背门  ***************************
●发背将成方（刘述庵方）　凡人中热毒，眼黑头晕、口乾、舌苦、心惊背热、四肢麻木，觉有红晕在背后。
槐子一两，炒茶褐色，用黄酒一碗滚过，去渣乘热服即愈。如未愈照前再煎，服之效，就成脓者，亦轻亦愈，屡验之方。
●发背已破治法方　可治乡间无医药处者，以此法治，可全性命。
僵石子（研细末多少不拘）　量疮大小，地下掘一坑比疮大些，坑边四围泥圈之，坑内令水满，将僵石末入水内，用水搅和成稀粥，令病人仰卧在坑上，只要疮在泥粥内泡多时，其毒脓血尽归泥去。用帛沾干，再用艾子烧烟一熏使他收口，不受虫蝇之害则愈。
●箍药奇方　治发背痈疽，诸般肿毒神效。
鲜鸡蛋三个，煮熟去皮入锅内煎出油，再用虾蟆头二个，炭火内烧存性为末，银朱三钱，共搅蛋油内，磁罐收则封口，勿令泄气，遇对口发背诸毒疼痛不可忍者，用鹅翎扫疮周围留顶，以出毒气其痛立止，能束紧疮根，不致开大，甚有功效。
●发背疮疑似者　人屎（烧作灰），醋和为泥敷肿处，干即易之。
●治发背痈疽肿毒方　猪胆一枚，取汁倾入磁罐内，再入蜜平兑。共合均，量疮大小先以面圈之，将葱捣烂摊疮上，然后用茶匙挑胆、蜜于疮上，不一时立消。
●治发背痈疽并杖疮及蛇伤最效　凤仙花，连根茎叶捣烂，先用陈米醋洗净后，敷药，一日一换，如冬无鲜的，乾者为末，水调敷亦效。
●治发背疔疮诸般恶疮方　番硇砂、川盐、朱砂各等分，要晴天无云，三样共为细末，用竹纸包，不用瓶装，以玉簪沾药点患处四围立效。
●八珍锭方　（三合堂）　治发背、痈疽、恶疮、粉瘤、鼠漏、无名疔毒等疮。疮头孔多，脓血不通，淤肉不腐，腐肉不脱，漏管不落，看疮大小，可用数个放入孔内，上用膏贴之。
朱砂　雄黄　没药　乳香（各五钱）　真番硇（八分，煅令烟尽）　人言（一钱，煅过）　枯矾（三钱）　巴豆（三十枚，去油）
上为细末，粳米饭为丸，如荞麦大小。成锭，成作线条亦可。
●发背方　官粉不拘多少，用槐条锉碎拌炒，官粉黄色，去条不用。官粉一两入银朱一钱同研，用神前柏油烛调，摊旧棉花上，贴之效。

破伤风门  ***************************
●破伤风方　绵麻（四两）　蝉蜕（二十四个）　铁角将军（四个）　黄腊（二两）　殭蚕（四个）
后四味用麻绕裹放铁锅内，上合磁盆，周围缝用黄泥塞严，火煅成灰，分作四服，热黄酒调服，出汗为度，疮口作痒，不可动手，避风，忌房事。
●一方　用全蝎一个为末，黄酒调服，一日三度。
●一方　用槐子一合炒，黄酒一碗煎八分，热服，汗出即愈。
●一方　用新宰猪，乘热割肉一片，贴患处，连换三四片，若打伤眼目者，治之亦立消青肿。
●灸法方　治破伤风及癫狗咬伤，此方最益而神效。
核桃壳半边，内填人粪满，再用槐皮衬扣伤处，用艾灸核桃上，灸至遍身汗出，其人大困即愈。若远年只在疮上灸之亦愈。
●一方　人手足指甲（炒烟起，六钱）　独活　朱砂（飞过）　天南星（姜汁制，各二钱）
上为细末，每服三钱，黄酒调服，出汗外贴。
●真玉散　生南星　防风（等分）
上为细末，姜汁调搽，贴患处即愈。
●一方　用苏木为末，每服三钱，热黄酒冲服。
●全蝎散　乃破伤风症而至危者，非此不除。
蝎子梢（七个）　为末，热黄酒调服。
●一方　鱼鳔头（炒存性不见铁器，病轻者一钱，病重者一钱五分）　荆芥穗（三钱）
上为细末，黄酒一碗炖热饮之，汗出即愈。
●一方　黑驴粪为末，圈伤处，槐皮一块放顶上，面做灯碗一个放槐皮上，灯花燃点，待疮热痛为度。

顽疮门  ***************************
但凡一切顽疮不收口，先用桑木柴烧灰，再兑矿子灰，水熬三五沸，洗一次后上珍珠散、红玉膏
●八宝珍珠散　（孙伟方）　治一切顽疮生肌长肉。
珍珠（煅）　海巴（煅）　乳香（去油）　没药（去油）　血竭　孩茶（各一钱）　冰片（五分）　麝香（三分）
上为细末，上疮收口神效。
●红玉膏　贴诸疮久不收口，贴之生肌长肉，止痛甚效。
香油十二两火上滚，下头发五钱炸令尽，鸡蛋十个打开搅破蛋黄，陆续下油内炸枯色，去蛋下黄腊五两，化开拿下火，看锅四边油定，再下飞去黄丹五两，上搅令均成膏凭用。
●生肌收口灵药
乳香（去油）　没药（去油）　血竭　官粉　儿茶（各一钱）　珍珠（五分）　冰片（五分）
共研细末，磁罐收藏，黄腊塞口听用。
●生肌散　（刘士琦方）　乳香（去油）　没药（去油）　血竭（各一钱）　象皮（少许）　儿茶（一钱）　珍珠（五分）　冰片（二分）　龙骨（五分）
上为细末，磁罐收贮，黄腊塞口，凭用。
●一方　桑叶用醋煮一滚，捞起贴疮上，生肌收口。
●一方（修德堂）　洗疮去毒、化腐生肌、去疔角兼可开疮、能破核瘤、去鼻痔、去鼠疮内管，点面上痔，去斑，治杨梅结毒成癞，点猴子等症。
桑木灰（七钱）　石灰（五钱）　用水煎洗患处。
●一方　治疮久不收口。
猫、犬头骨，烧灰研末，上患处即愈。
●珠泥膏　治顽疮诸疮不收口。
真麻油（四两）　定粉　黄腊（各二两）　琥珀（五分）　珍珠（一钱）　冰片（三分）　乳香（去油）　没药（去油，各五分）
上将香油入锅内沸之，再下腊化开，冲入定粉搅均。拿下火待温再入众药搅均，入水中拔去火毒，此方救人多矣。
●一方　顽疮不收口。（刘士琦方）
蓖麻子（去皮，一百粒）　红枣（十个，煮熟去皮核）
上合一处捣成泥，贴患处一日一换。

瘿瘤门  ***************************
●一方　治瘿气结聚于颈口渐肿大。
黄药子（一斤）　煮酒（十斤，浸之）
上入甑蒸透候取饮，常常勿绝酒气，三五日渐消，常把镜照或以绵逐日度之，觉消即停饮，不然令人项细也。
●烟胶散　治燕窝疮生于项上者，兼治牛皮血癣及四弯疮痛痒，久不愈者神效。
烟胶　小槟榔
各等分，为细末，用柏油调搽即愈。
●治瘤初起方　用米醋煮芫花，将丝线入汁内同煮，取线系瘤根处，徐徐渐紧缚之，则自落。
●治瘤子方　用椰树上蜘蛛丝缠瘤根上，初觉胀闷，久则自消，血气不通即落，亦可以缠牛奶痔，房屋中蜘蛛丝亦可。七夕缠之更妙。
●一方　治颈下卒结囊欲成瘿，兼治瘰疬。
海藻一斤，黄酒一斤半，泡数日徐徐饮之。
●治瘿气方　大蜘蛛一个，擂酒顿服或海藻浸酒，久服亦可。
●治胞颈方　海带一钱三分，烧酒二小钟泡一个时辰，切细捣烂听用。又将大黄豆四十九粒，清水泡胀去皮，大麦芽一碗（炒为末），用前药将豆捣烂为泥，用好醋一小钟共合为丸，桐子大。头一日一丸，二日二丸，三日三丸，唾津送下，其疾自消神效。
●治瘿瘤方　昆布　海藻（热水洗净）　海粉　海螺（醋制）
海螵蛸　海带
如项上垂者，用长海螺；不垂者，用圆的。各等分，为细末，炼蜜为丸，栗子大。每服一丸，临卧口中噙化。

癜风门  ***************************
●白癜风方　雄黄三分，陀僧七分，共为细末，于三伏月，用鲜丝瓜叶蘸药末搽患处，三日后方洗浴，一日搽三五次。
●治黑白癜风方　硫黄（一钱）　陀僧（一钱）　人言（六分）
上为细末，用陈醋调和，晚上搽之，次早洗去，数日效。
●赤白癜风方　芝麻花，同自己小便搽患，过半日洗去效。

臁疮门  ***************************
●一方（吴善化方）　定粉、猪脂油、连须葱，共捣烂敷患处，用青布盖之，用带缚之，以不痒去药。治骡马亦可。
●一方　人中黄，为末，醋调搽患处愈。
●一方　热豆腐一片贴疮，以绢缚之，日换二次，拔出黄水，其腐红黄乾硬，鸡犬不食，数日痊愈。
●治女子裙边风疮经年不愈方　男子头垢不拘多少，以桐油调，作夹纸膏贴之。
●一方　（姚清虚方）　用火笼内铜锅片，量疮大小，比疮大一分，将铜片用童便泡，夜贴疮上，再用布紧紧缠住，其痒非常不可解，看三日肉平，又换一片铜，必用二片，先以甘草煎水洗之。
●一方　（孙伟方）　凉水茄子切薄片贴患处，两日一换，以愈为止。
●一方　猪脊髓　绿豆粉　老葱白捣烂贴之。
●一方　（孙伟方）　芦甘石末　猪骨髓油调搽患处效。
●一方　白芝麻，擂如泥，油纸厚厚摊贴，三五次愈。
●一方　天灵盖烧灰，香油调搽患处。
●一方　（郎兴祖方）　铜绿　银朱　定粉（各三钱，为末）
用灯窝油调浓，作夹纸膏要五层，有脓水，每日翻转贴之。
●一方（此名红粉）　治腿上血风疮，满腿肿破，上二三次即愈。
水银　牙硝　明矾（各三钱）　冰片（半分）
上将硝、矾研末，放广锅内铺平，再将水银滴放末上，如天星之状，用磁碗一个，用生姜搽过，恐其制破，将碗扣于锅上，外用盐泥封固，其碗底上用水不时滴之，文武炭火煅三炷香完，拿下锅来待冷，用翅毛扫药，下冰片在内，收贮磁罐中听用。

疥疮门  ***************************
●诸疮一扫光方　（孙伟方）
治痒疮或干或湿，异类殊形，但多痒少痛并妇人白屑风症。
苦参　黄柏（各一斤）　木鳖肉　蛇床子　川椒　明矾　枯矾　硫黄　风子肉　潮脑　水银　轻粉（各一两）　白砒（五钱）　烟胶（二斤）
上为细末，猪脂油调搽疮上，用火烤痒即止。
●熏疥方（孙伟方）
银朱　雄黄　高佛香（各一钱）　艾叶（三钱）　木鳖子（一个，去壳）
共捣一处，用草纸圈成捻子，烧燃一头放于瓦上，再盖一瓦，放被内，令患人头在外用衣将大小便固好，口噙凉水，一捻可熏四五刻后，馀毒成痂，搽一扫光收功。
治诸疮疥癞、血风等症。硫黄不拘多少，人言少许，入白萝卜内，火烧存性，取出研极细末。又用香油四两放锅内，入鸡蛋三个煎熟，去鸡子不用，再入花椒四两于油内煎至黑焦，去椒不用，用油调药搽疮，名为一扫光。
●一方　热水一盆入石灰半碗搅浑，待温可下手洗疥如神。
●大脓㾧疥方　（韩羽侯方）
鸽子干屎四两，为细末，入白面半斤，香油炸脆，零碎吃尽即愈。
●合手香方　大风子（二三个，去头足）　水银（一钱）　杏仁（七个，去皮尖）　香油（一两）　油核桃仁（五钱）　木鳖（十个，去皮）　潮脑（五钱）　人言豆大（　一块，为末）
上捣为泥，为丸，核桃大。用一丸两手搓揉，令鼻㗜其药气，再以两手上油搽痒处效。
●洗疥方（吴元位方）　防风　连翘　苦参　黄芩（各一两）
连须葱三根，用水煎汤沐浴，三五次痊愈。
●玉绣球　治疥癞诸疮方。
大风子肉　杏仁（去皮尖）　花椒（去目，各四十九粒）　生白矾（二钱）　水银（三钱）　茶叶（一钱）　潮脑（一钱）　轻粉（一钱）　上为细末，用柏油入盐少许，为丸，放掌中（或以鼻闻其气）调搽患处，不日而愈。

癣疮门  ***************************
●食鱼方　治遍身风疮，远年顽癣，久治不愈者。
黑鱼（一尾，去肠），用苍耳子填入腹中，又铺在锅底些，少用水慢火煮熟，去苍耳子不用，自食鱼肉，不用盐酱，三四次大效。若患大风症者，如法常食，久而自愈。
●治疥癣方　石灰不拘多少，和纸浆水调，随手即减，或石灰淋汁洗之。
●一方　用苍术、皮硝等分，煎水洗之效。
●一方　浮萍，煎浓汁浸浴半日，浴二三次效。
●一方　生半夏（一个）　斑蝥（七个，去头足翅）　胡椒（七粒）
上为细末，用胶枣二个去皮核，同药末捣合为团，或用多少唾津搽患处，待起小泡。若起大泡穿破出黄水即愈。
●一方　治癣翻肿极痒不可忍者，百治不效。
马齿菜嫩叶连根，捣烂敷患处其痒即止。
●一方（韩羽侯方）　乌梅肉（一两）　白砒（一钱）
上为细末，将癣用新钱刮破见血，陈醋调搽患处。
●一方　天茄子不拘多少，收磁罐内，不管臭不臭，埋地上。遇有癣先用穿山甲刮破，见血津再用天茄水搽三五次即愈。
●一方　硫黄　人言　百草霜（各等分）
上为细末，将癣挖破，用香油调搽上，用纸贴之，或用膏药盖之亦可，其痛甚者俟半日洗去药，自用香油搽之，定痂生肉好。
●一方　五倍子醋煮为末，刮破癣搽之即愈。
●一方　羊蹄叶、根（鲜者）取汁，对白糖搽之甚效。
●一方　红枣三四枚，去核，入人言一钱，将纸包，灰火炮烧过纸为度，取为末，用猪胆调搽。
●风癣方　楮树津合猪胆汁，搽之效。
●治杨梅癣方　轻粉（二钱）　杏仁（四十二个，去皮）
洗疮拭乾，研烂搽之，不过三次即愈。干则下鹅胆汁调敷。
●治头上白屑风癣方（李如松方）　羊蹄叶、根捣烂取汁，调青盐末频上效。
●一方　荔枝核（六钱）　铁锈（七钱）　胆矾（三钱）
为细末，高醋调和，用手磨搽患处效。

便毒鱼口门  ***************************
●五虎搜山方　治便毒初起。
蜈蚣（一条，去头足）　全蝎（七个，去尾足，以上为末另包）　蝉蜕（七个）　殭蚕（七个）　防风　荆芥　连翘　当归　甘草　白芷　芒硝　穿山甲（各一钱）　金银花（一两）　大黄（三钱）
水二碗煎一碗，将前药末入碗内，空心热服。
●一方　大黄（三钱）　枯矾（一钱）　穿山甲（一钱，炒）
上为细末，煮酒调服自愈。
●一方　鸡蛋（一个，顶上打小孔）
红娘子六个装入内，纸包水湿煨熟，去红娘子只食鸡蛋，酒送下，食后小便多，内痛，尿出或血、脓立愈。
●一方　鱼胶熬化，摊皮上贴患处。
●一方　横痃便毒。
槐子（七钱，炒），煮酒煎热服，护暖出汗效。
外用生山药、砂糖捣烂贴上即消。
●治鱼口初出三五日　五倍子（炒为末）、百草霜各等分，二味合一处，醋调贴患处，一日夜即消。
●一方　瓜蒌一个，烧灰存性为末，作三服，黄酒送下即消。
●鱼口未破方　真香油（一两）　细茶叶（一撮）
用滚水冲在大些碗内，扣一刻，早晚空心服二次，外用广胶一片，铁勺内化开，量疮摊青布上贴之，每日早晚换二次神效。
●治鱼口方　核桃一个，劈为两半，一半去瓤装明矾末合满，与有瓤半个合成一个，湿草纸包裹，灰火煨熟取矾，桃仁研末，煮酒送下。
●治鱼口便毒方　白丑　黑丑（俱头末）　海金沙　穿山甲（炒，各九钱）
用黄酒一锺半，煎八分，露一夜，空心凉服，利下恶物。
●治鱼口肿痛贴之不出脓方　栀子　川芎（炒，各五钱）
水二锺煎八分，露一夜，次日早将药水调荞麦面成膏贴之，干即去，再换贴，忌气恼，烧酒。神效。
●消横痃膏　鱼膘一两水熬，入皂角末一两捣泥，又入姜黄末二钱，麝香三分，摊贴疮留顶即消。
●便毒不收口方　桑叶，用高醋煮贴甚妙。
●治初起鱼口方　天茄子一把，水二锺，煎一锺，温服，如双的再服一次即愈。

秃疮门  ***************************
●一方　桑椹汁不拘多少，入磁罐内封固，埋地内背阴处二三尺深，三个月取出，遇有秃疮先用米泔水加花椒熬水，洗净剃头，再用桑汁扫头上三五次，结痂，痂落发出。
●一方　潮脑四钱，煤焦渣七钱，水银一钱，三味研不见心，用退猪水洗剃净头，香油调药遍搽药，愈后用姜汁、铁锈上，可生发。
●一方　阴沟眼泥、独头蒜，其捣成泥搽头上，用破毡帽包之，待泥干即好。
●一方　鲫鱼一尾去肠，将猪脂油填满，用炭火烧焦，为末，香油调搽患处即愈。
●一方　头上秃疮最不良，米泔水洗见血鲜。食盐研细锅炒热，遍身疮处一次痊。
●一方　房梁上灰　黑芝麻（各一锺）
先将芝麻捣烂，再入灰加香油，调搽而愈。
●一方　（李东中方）　治秃疮、肥疮、绵耳疮、黄水疮。
定粉　雄黄　枯矾　川蚊蛤（炒，各等分）
上为细末，用香油调搽即愈。
●一方　甜瓜叶捣汁，涂头上数次，发自长出矣。

汗、雀斑门  ***************************
●治妇人雀斑黑痣䵟气方　官粉（五两）　陀僧（一两）　轻粉（二钱五分）　麝香（五分）　白檀香（一两）
共研末，晚时鸡子清调涂，次早洗去，久上面光如玉。
●治汗斑方　白海南花连根叶，先用河水熬洗，后以花叶捣烂搽之。
●一方　水银（一钱）　北铅（八分）　蓖麻仁（三十四个）
鲜羊油合捣成泥搽之一夜，次早洗去，以好为度。
●一方（胡一鹏方）　搽面上雀斑酒刺。
附子　蛤粉　茯苓　白芷　陀僧　三奈（各三钱）
上为细末，蜜调搽面上，次日洗去神效。
●治汗斑方　用乌梅肉为末，唾津调搽。
●简便方　治赤白汗斑。
白附子　硫黄（各等分）
为极细末，姜汁调稀，用茄蒂沾搽，一日数次。
●治美人黑痣方　荞麦杆灰、桑柴灰、新石灰三味等分，锅内水滚一滚，装粗布袋内，淋水煎成膏，密收，勿令泄气，用时簪子点痣上，五六日即落。
●治汗斑方　姜汁、潮脑二味研末，揉汗巾上搽之。
●一方　雄鸡腰子同白果研烂搽之，二味生用。
●鹿角散　治面上忽生红痣，丹如疥状，不急治沿至遍身必死。
鹿角烧为末，用猪苦胆调搽患处愈。
●治美人黑痣方　藜芦灰，用滚水一大碗淋灰汁于铜器内，外以汤煮如黑膏，以针拨破痣处，点之不过三次，痣即脱去。
●治汗斑方　陀僧（五钱）　硫黄（一两）
上研细末，醋调，煨姜蘸搽患处，一扫而愈。
●治斑癜方　治面多彷点似雀斑者。
菟丝子苗，生研汁或浓煎汁，搽之神效。

瘙疳门  ***************************
●治瘙疳诸疮，凡有疔肉，腐肉方　红花（一两，甘草水煮）　珍珠（二钱）　冰片（一钱）
上为细末，收贮听用。凡遇疳疮，先用甘草、黄柏煎水洗净，然后搽药神效。
●治下疳阴疮方　芦甘石（一两，火煅醋淬五次）　孩茶（三钱）
上为细末，香油调搽患处，立愈。
●一方　孩茶（焙去油）一两，滑石二钱，冰片二分，研细末，先用米泔水洗净，然后上药，此疮是点眼的药，就上的好。
●一方　天灵盖（烧存性）为末，先用黄柏、甘草煎汤洗之，再用药末搽患处而愈。
●一方　凤凰蜕（略炒）　孩茶（各一钱）
上为细末，先用茶清洗净，后用药敷之即愈。
●珍珠散　枯矾　明雄　珍珠　黄柏　官粉（炒，各等分）
研细末，先用米泔水洗净，再用药上之。

跌打损门  ***************************
●三黄宝脑丸　此药治跌打损伤，一切刃伤、金疮箭口，毒疮不能收口，并毒兽蛇咬、破伤风、努力劳伤等症，兼治妇人产后恶露不尽、瘀血冲心、痰迷心窍至生怪症，有鸟枪子打在肉内不得出，服此药能出。盖此药破顽痰，保元气，解毒。敷外疮，用香油化药丸搽之，忌生冷、动火之物。
藤黄（四两）　天竺黄（如无真者九转南星代之）　刘寄奴　血竭　红牙大戟（各三两）　孩茶　雄黄（各二两）　乳香　官粉　水银　麝香（各三钱）　朴硝（一两）　琥珀（二钱）　归尾（一两三钱）
共十四味，各研极细末，照味秤准分两，方对合一处，内有水银难以成末，秤准分两，同官粉在铁锅内火上热研，自然成末，入药再炼，净黄腊二十四两放磁器内，坐滚水中内化开，将前药入内搅均，密封听用。遇一切诸般无名之症，但有微微之气，用药三五分，重者一钱，热黄酒调服，立刻全生。倘有受伤日久至重者，连服数次，周身瘀血皆化，服药后，多饮酒，出汗更妙。未受官刑前服此一服，则受刑杖不疼，秘之秘之。
●边臣十八味　治跌打损伤、舒筋活血古方（更求公传）。
归尾（酒洗，一钱二分）　乌药　枳实（炒）　苏木　丹皮　石斛　秦艽　赤芍　银花（各一钱）　桃仁（去皮尖，十五个）　红花（酒拌焙，六分）　紫草（七分）　猴姜（八分）　大黄（一钱五分）　乳香（去油）　没药（去油，各五分）　甘草（五分）
酒水各二锺，煎一锺半热服，头项加川芎；腿脚加牛膝；胳膊手指加桂枝，胁肋加青皮。
●治头面跌扑青紫方　生半夏磨汁搽之神效，乾者醋磨。
●救打伤命将危方　松节一斤，入锅内炒起青烟为度，用黄酒二斤入锅内，一滚即滤去渣，半热撬开牙灌之。
●一方　治伤肢折臂，断筋损骨，但有皮相连者。
生地黄研汁，用黄酒调服，一月筋皮连续。渣杵碎炒热，敷损处极效。
●扑折手足方　绿豆粉（新瓦铫内炒紫色）
用井水调成稀膏，厚敷损处，须遍上满贴，以白布将杉木板缚定。
●跌打折伤方　小嫩雏鸡带毛屎捣烂搭伤处，先将所患处扯直，即用杉木板或白木板夹之。
●治跌打损伤接骨方（刘起龙方）　隔年陈粉子（炒焦）　五倍子（炒黄色）
上各等分为末，用醋调搽，上盖碎纸贴药上。
●一方　矿灰不拘多少，取煮浆石灰坑内浮上水，用罐装来收贮，用时对调香油扫上，又治汤火疮效。
●治骨折方　乳香末掺极痛处，以上黄米面涂上，用五灵脂一两，茴香一钱，其为末厚掺之以帛裹定，用木片夹之，少壮人二日效，老者五六日效。
●治接骨神方（郑雪田方）　糯米半升煮饭
先用白酒麴二两为末，候饭熟，拌在饭内令均，先将伤骨接对好，然后再敷饭患处，谨谨包好，又用乾荷叶一个烧灰存性为末，东酒热冲服。有量多饮为妙，三日吃三次，后用土鳖（活的）七个捣烂，滚黄酒冲服，如此三日三服，其病万安，所敷之饭慢慢去之。
●接骨消肿止疼方　苏木（一两）　好麻（五钱，剪碎锅内炒灰）　乳香　没药（为末，各三钱）
上苏木、麻灰用黄酒煎熟去渣，冲入药内，碗合少时，温服出汗效。
●接骨丹（赵梅亭传）　小黄米面、皂角末、发灰，用腊醋熬成膏，贴患处，止痛如神。
●接骨散（王永光方）　血竭（一钱）　半夏（八分）　乳香　没药（俱去油，各一钱半）　当归　土鳖（焙乾，各五分）　巴豆（四分，煅存性）
上为细末，磁罐收秘，每服五分，滚黄酒调下。如患在上食后服；患在下空心服。忌一切豆类等物、烧酒、房事。
●折膏方　治跌蹦打扑，青肿疼痛不止，签破皮生风，有脓为破伤风，无脓为干颊风。
南星（制）　防风（各一两）　蝉蜕（五钱）
上为细末，每服三钱，滚黄酒一碗调服。葱三四根嚼吃下，以被矇头出汗，汗尽为止。忌烧酒、怕风闪。至八九分重加鱼鳔一两，炒存性，研末。每服三钱，黄酒一钟调服，其风自退。
●治骨签破皮成疮流脓，不能生肌收口，反疼痛难忍　乳香（去油）　轻粉（各一钱）　没药（二钱，去油）　儿茶（三钱）　赤石脂（一钱五分）　血竭（五分）
上研细末，撒于疮口上，止痛生肌。外贴膏药，用黄腊二钱，香油一两熬之后，入生肌散二钱搅均，摊干纸上，随患处大小贴之。
●接骨奇方　治跌打损伤，骨折，瘀血攻心、昏迷不醒人事。
土鳖（焙乾）　乳香　没药　大黄　血竭　硼砂　骨碎　补自然铜（醋煅七次）
上各等分为细末，每服八釐，热黄酒送下，其骨自接，瘀血自下，血在上者自吐。兼治妇人经水不通血症，每服七釐，加麝香七釐同服。
●一方　螃蟹尖、团各一只，石臼捣烂，滚黄酒冲入连口饮出汗，所伤之处将蟹渣捣烂敷之自愈。
●一方　治跌打损伤，接骨如神。
白面不拘多少，用高醋合成饼，冷包伤处，一时一换，重者包至一斤即愈，轻者包至半斤即好。
●一方　巴豆（去油，一个）　土鳖（一个）　乳香　没药　朱砂　半夏（各五分）
上为细末，每服八釐，温黄酒送下。
●一方　火麻尖（五月五日採来阴乾）
上为末，每服三钱，黄酒送下，一日一服。
●接骨膏　（以上五方，孙伟方）　当归（七钱五分）　川芎（五钱）　乳香　没药（各二钱五分）　木香（一钱）　川乌（四钱五分）　黄香（六两）　骨碎补（五钱）　古钱（醋煅七次，三钱）
上为细末，入香油一两五钱，调成膏贴患处，虽骨碎筋断能续，神效。
●接骨仙方　鸡冠花种（焙乾）　天灵盖（烧灰存性，各等分）
上为细末，每服二钱，黄酒送下，立效如神。
●接骨至宝七釐散　木香　沉香　乳香　没药　韭子（炒）　血竭（各一钱）　王瓜子（炒）　甜瓜子（炒，各四十九个）　雀爪（一个）　人参（五分）　土鳖（三个，去头足）
上为细末，磁罐收秘，凡遇跌打损伤一切病症，每服七釐，黄酒调服。能饮者多吃几杯酒更妙，在暖处有汗愈。
●一方　治症同前。
青白丝头，或丝线烧灰为细末，每服五分或一钱，黄酒调服。
●一方　治损伤、瘀血攻心。
苏木　红花　归尾（各三钱）　大黄（二钱）
●为细末，童便、黄酒各一锺，煎一锺热服。一方　白蒺藜炒黄色为末，每服五钱黄酒煎服。

金伤门  ***************************
一方（烟铺金方）　龙骨（炒）　白及（各等分）
上为细末，刀口小，干上；刀口大，凉水调上。
●一方　用螃蟹，捣烂搽伤处立止。
●一方　矿子灰末用韭菜捣极烂，做饼阴乾，研末搽之。
●一方（孙伟方）　用吃的烟末，上之即愈。
●一方　以晚蚕砂为末，掺匀绢上包之，随手疮合血止。　一方　慈菇叶阴乾为末，上疮口上即效。
●固漏方（修德堂方）
百药煎（炒）、真降香各等分，为细末，上金伤，只要药入刀口，涂处神效。
●一方　高粮米面，水调涂伤处，布包数日即好。
●一方　刀割破颈项一个大口，急用嫩鸡撏去毛，扯下皮来贴伤处，血即止，效。
●一方　韭菜　小蓟　石灰
上同捣烂做成饼阴乾，临用研末上之即止。
●一方　白薇为末，上刀口即止血。

漆疮门  ***************************
●一方　漆疮久不愈者。用螃蟹黄，涂上患处即愈。
●一方　白鲞鱼头，煎汤洗之即愈。
●千金方　治漆疮。
芒硝泡浓汁涂之，干即再涂，二三次效。

坐板疮  ***************************
●一方　治坐板疮、血风、脓疥、风疥。
大风乾肉（一个）　阿魏（三钱）　轻粉（二钱）　潮脑（一钱）
上为细末，猪板油调搽效。
●一方　丝瓜皮阴乾为末，用烧酒调搽而愈。
●一方　用旧布鞋底炙热，搭痒处，候痒止即住，不过三次即愈。

肾囊湿  ***************************
●九仙灵应散　治男子阴湿，阳痿不举。
黑附子　蛇床子　紫霄花　远志　菖蒲　海螵蛸　木鳖子　丁香（各三钱）　潮脑（一线五分）
上为末，每服五钱，水三碗煎一碗半，温洗湿处，每日多洗为妙。
●一方　蛇床子　防风　苍术（各三钱）　透骨草（五钱）　火硝（一两）
水煎，先熏后洗。
●一方　治阴囊肿。
蝉蜕五钱，煎汤先熏后洗。

鹅掌风  ***************************
●一方　蜈蚣（二条，全）　防风　荆芥　花椒　蕲艾　浮小麦　葱根（各一两）　芦甘石（五钱）
用水五碗煎三碗，再用芦甘石洗三四次，其厚皮自起勿扯，起即愈。
●一方　苍术（半斤）　桐油（二两）　醋（一小钟）　人中白（为末，五钱）
上三味合均，搽洗掌上，次用苍术烧，烧烟燻五次即愈。
●一方（张开泰方）　用自己小便，常洗至好即止。
●一方（韩羽侯方）
猪脂油、石决明（煅）、苦参各等分，为末，用猪油调搽患处，夜卧用猪尿胞将手包之。

汤火门  ***************************
●一方　猪骨烧灰存性，为末，收磁罐内，遇有此症，猪脂油调搽患处。如湿脓，干上之。
●一方（丘起龙集）　槐子炒黄色为末，用猪苦胆调搽。
●一方　鸡子清，磨好京墨涂上患处，上用三层湿纸盖之则不起泡，觉冷如冰妙。
●一方　黄葵花用筷取收，入香油内浸烂，用油搽之甚妙。
●一方　陈石灰　浮萍草（各等分）
兑芝麻油调成膏，搽数次即愈。
●一方　鲜山药捣烂上之，止痛结痴。
●一方（韩羽侯方）　乾烧酒泡搽，立止疼痛。黄酒亦可。
●一方　老枣树皮烧灰，香油调搽。

冻疮门  ***************************
●一方　鲜山药、黑砂糖同捣，上之妙。
●一方　白蔹、黄柏等分为末，香油调搽立效。
●一方　五倍子为末，牛骨髓油调搽疮口，以帛缚定效。
●一方　冬瓜皮、干茄根煎汤热洗，不过三次愈。
●一方　蟹壳烧存性，为末，蜜调搽患处。又治妇人儿枕痛及血崩腹痛。每服二钱，酒送下。
●一方（孙伟方）　古庙寺内瓦片，拾来烧红，栖在水内，乘热洗烫则愈。
治脚指缝烂疮（吴化善方）　鹅掌上黄皮阴乾，烧存性为末，搽上效。
治手足裂破，血口疼痛及冒涉冻凌，面目皱坏，用猪脑髓冲热黄酒，洗之而愈。

体气门  ***************************
●一方　大活田螺（一个）　巴豆（去壳）　胆矾（各一钱）　麝香（半分）
上将田螺水内养三日，去泥土，取开盖入药于内，仍盖上用线绑之，放磁器内，次日此螺成水，令病者将此药水不住手抹于腋下，候腹内响，肚腹欲出恭，拣净地出恭，看其屎色黑是其验也，后用枯矾、蛤粉各五钱，潮脑一钱，共研细末，每以少少搽上除根。
●一方　枯矾　陀僧（各五钱，先以生姜搽之）
上研细末，干搽患处，每日二四次搽之，药完而愈。

骨鲠门  ***************************
●一方　用山奈汁煎，徐徐呷咽之即愈。
●一方　用砂糖噙化，鲠自下也。
●一方　南硼砂（西者白如明矾，南者黄如桃胶）含化，食顿即化。
●一方　不要四眼、妇人见，即将箸倒过，随意钳肉一块，急吞下即愈。

犬伤门  ***************************
●一方　治疯狗咬人，三日内用此方，可保不死。其咬处先用艾火灸，或打磁刀出恶血后，用膏贴之。
斑蝥（七个，去翅足，用糯米同浸一夜，炒乾去米不用，此米倒沟中）　大黄（三钱）　牵牛（一钱五分）　槟榔（一钱）　麝香（半分）
上为细末，面糊为丸，桐子大。每服一丸，空心黄酒送下后，小便痛时用盆接小便，有小狗出，肚痛小便不通，再用水飞滑石七钱，白水调服。
●一方　斑蝥七个去头足翅，糯米四十九粒同炒，去米不用。将蝥研末，黄酒调服。从小便内出有衣膜，似血灌血浆即是下也。后用滑石六钱，大甘草一钱，煎汤服之而愈。
●一方　斑蝥二十一个去头足翅，用糯米一撮，先将蝥七个入锅内，同米慢火炒，勿令焦，取出。再入七个炒焦取出，又入七个炒赤色，出赤烟为度，去蝥不用。将米研末作二服，冷水入香油少许，空心调服。须臾又进二服，二便利下恶物为度。腹痛即以青靛调凉水饮之解，或用黄连、甘草汤待冷服，不可食热物。终身勿食犬肉。
●一方　杏仁去皮尖，捣烂涂之愈。口嚼碎亦好。
●一方　新牛粪贴患处甚妙。
●一方　斑蝥（三个，去翅足）
●上研细末，黄酒一锺，煎半锺，空心服。打下肉狗四十个为尽。如欠，少歇数日同前再服。一方　用头垢少许纳疮中，以牛粪敷之。

马伤门  ***************************
●一方　治马咬与人咬。
白煮猪肉一大片同饭，本人自嚼贴患处，立时止痛即效。
●一方　先以艾火灸患处，后用马粪及人粪烧存性，猪油调敷可愈。

蝎伤门  ***************************
●雄黄消毒膏　治蝎螫疼痛难忍者。
白矾（一两）　雄黄　人言（各五钱）　巴豆（三钱）　黄腊（五钱）
上研细末，同腊熔化一处，搅均为锭，如用时将锭在灯上炙，滴于患处愈。
●一方　端五日取猪儿眼熬膏，入黄腊内，令均为丸，临用时灯火化，簪尖点疼处即止痛。
●一方　用白糖一撮，按疼处揉之，立止痛。
●一方　用取灯上硫黄点火照螫处一烧，疼即止。
●一方　大蜘蛛一个，令他咬去毒痛即止。将蜘蛛放水碗中，少时活来放去。

蜈蚣伤  ***************************
●一方　雄黄一钱，麝香半分为末，用蓼兰汁和涂疮上，如无蓼汁以青黛五分，以水调和涂之立愈。　一方　治虫兽伤。
杏仁、甘草，口嚼搭伤处。
●一方　用草纸烧烟燻之。或用独头蒜捣烂敷之。或用头发烧烟燻之。　一方　治毒蜂咬螫。
蚯蚓泥在所伤之处揉搽效。

蛇、虎伤门  ***************************
●一方　治毒蛇伤人。用扁豆叶捣烂敷之即愈。
●一方　用蚯蚓屎和愈。盐水研敷神效。
●一方　虾蟆一只，捣烂敷伤处即愈。
●一方　猪牙草内吃外敷，俱用黄酒调煎。
●一方　香白芷为末，每服三钱，麦冬煎汤调服，其腥秽黄水从疮口出而愈。
●一方　治蛇蝎毒虫咬伤。
白矾熔化，热滴之，内服末一钱，黄酒送下。
●一方　治虎爪、熊爪所伤及马咬。
用栗子嚼烂，敷伤处亦妙。
●治猫咬方　薄荷捣汁涂上效。

却蝨门  ***************************
●一方　水银　白果　红枣　官粉（各等分）
上研烂，搽于纸条内入布带缝紧束腰中即绝。搽身上亦可。
●一方　治头发内生蝨虫。
用细茶叶，口中嚼烂，同水银五分揉一处，搽之即死，再不生矣。
●代针散　此药治肿毒数日，内外有脓不得自破者，如疮大，将此药散画个十字即破，其脓就出。如诸般大疮有疔角，腐肉不脱，用此药水洗之即去。又点面上雀斑、黑痣。
桑木灰（七钱）　矿子灰（五钱）　荞麦秸灰（一两）　茄科灰（一两）
上四灰放锅内，水五碗滚十数滚，用布袋滤去渣，将水从新用铁勺熬至一小酒锺存用。如洗大疮对水洗，如水一碗，对三五茶匙洗。
●替针散　治疮不出头。
木鳖、草乌各五钱，共研浓浆，用鹅翎扫敷患处，周围不时加搽，中间只留一小孔以待成头出脓，半日即破。
●代针散　疮毒熟时不破。（王永光方）
蚕蛾一个，烧灰存性，为末，黄酒调服即破。

杖疮门  ***************************
●杖疮膏药　陀僧（四两，为末）　香油（八两）
上二味人铁锅内，文武火熬，用柳条数根不住手搅，待熬成珠色，滴水成珠，油纸贴患处，当时止疼，拘脓水出，自然生肉。有疔用贴药即化。又贴顽疮、天泡、臁疮。
●一方　用童便、黄酒饮之，免血上攻心。即用葱切烂炒熟，搭杖处，冷则再易，止疼消肿，散瘀血如神。一方　用猪胆（一个，倾入碗内），绿豆粉、黄柏、黄连各二钱，为末，将药未入碗中，调匀敷杖处。
●杖疮打疔痂者　不用刀刮，用黄蒿子焙乾，为末，掺上即开。如心慌者，即饮童便一二碗。
●杖破生疔甲方　玉簪花叶用手排熟贴患处，一二日即落。又用嫩荷叶亦可。
●一方　抬挟打受刑止痛。（杨拨什库方）
川蚊蛤　花椒　头发（各一两）
香油二斤，将药入油内泡三五日，炸黑去渣，滴水成珠拿下火来，待温，再下官粉一斤，用槐条不住手搅成膏，磁罐收贮，量疮大小摊贴。
●一方　用烧酒洗杖疮处，切豆腐片摊上，频换，两日生肌。又治四肢打伤，青肿、皮破者亦效。
●一方　受刑间难忍者。
豆腐、葱白，同捣烂摊患处，换一二次即愈。
●护心散　未受刑先服，以冤枉之事所用。用白腊三钱为末，滚黄酒冲服。
凡人遇廷杖，未杖之先以代文墨之人急救，将蚺蛇胆，用酒磨温服。如急用即切片口嚼，以酒下之。若无酒用童便或自己小便亦可，杖后亦可用。最忌与妇女相迎相见。收藏胆法，将糯米十数粒伴之即不坏。

大力门  ***************************
●大力丸（冯嘉宝方）　蒺藜（酒洗炒去刺）　白茯苓　白芍　苁蓉（酒洗）　杜仲（酥油炒）　菟丝子（酒煮）　续断　当归　覆盆子　威灵仙　破故纸　薏苡仁（各一两五钱）　牛膝（酒洗）　无名异　自然铜（醋煅七次者，一两）　乳香　没药　朱砂（飞过）　血竭　青盐（各五钱）　天雄（二两，童便浸五日）　象鳖（十个，去头足翅，如无用土鳖）　跳百丈（十个，去足）　龙骨（二两，酥油炙）
共为细末，炼蜜为丸二钱半重。早晚盐汤或黄酒送下，少时用力行功，散于四肢。
●大力丸（王永光方）　土鳖（酒洗去肠秽，十五个）　地龙（去土酒洗）　无名异（焙）　当归（酒洗）　自然铜（醋炒成粉）　乳香（去油，各四两）　白蒺藜（炒去刺，一斤）
上为细末，炼蜜为丸，重二钱五分。每服一丸，空心盐汤或黄酒送下。
●鱼鳔丸（黄老爷方）　当归（酒洗）　白蒺藜（炒去刺）　鱼鳔（麸炒）　牛膝（各四两）　川芎（三钱）
上为细末，炼蜜为丸，朱砂为衣。每丸重三钱。黄酒送下。
●如意大力丸（满人葛保方）　蒺藜（净末，半斤）　当归（酒洗，二两）　大生地（酒洗）　牛膝　木瓜　杜仲（盐水拌炒去丝）　枸杞　骨碎补（去毛盐水拌炒）　熊掌骨（酥炙，各一两）　虎胫骨（酥油，一两二钱）　甜瓜子（微炒，一两）　乳香（去油）　没药（去油，各五钱）　黄柏（八钱，盐水炒）　菟丝子（酒浸拌蒸）　龟版（酥炙）　白茯苓（人乳泡）　知母（盐水洗）　续断（酒洗）　大熟地（各一两）
上为细末，炼蜜为丸，三钱重。每服一丸，空心滚白水送下。以上四方，君子人服之，保命护身，小人服之丧命身亡。

急救门  ***************************
●半夏散　治缢死、溺死、压死、魔死，心头温者可治，及产晕绝中气，不省人事。
生半夏为末，如豆大些吹入鼻中，得嚏者须臾即活。如无嚏者不能活也。
●一方　治冻死及冬落水有气者。
●脱去湿衣，随解活人热衣包暖，用米炒热，囊盛熨心上，冷即换之。或炒皂灰亦可。候身暖目开气回，再以温黄酒或姜汤米饮灌之。若先用火灸必死。一方　竹木刺入肉不出。
酸枣仁烧灰，水调涂之。
●一方　治恶木刺入肉，脓痛成疮。
蒲公英捣烂取汁敷之。
●一方　治针入肉不出。
用鼠脑涂之。
●治误吞铜钱　食核桃肉自化之。用生慈菇取汁饮之。又多食荸荠亦效。
●治飞丝入目，物落眼中不出。好京墨清水研末，铜筷点之即出。
●治误吞木屑塞喉不下，死在须臾。　铁斧磨水灌下而愈。
●治烟燻致死　白萝卜捣汁灌之立苏。
●治误吞蚂蝗　食蜜即化为水。
●治误吞衣针入腹　磁石为末，以黄腊合屎做成针样，凉水送下沾住针，从大便出。
●又方　蚕豆煮熟同韭菜吃下，针从豆菜从大便出。
●治箭头入肉方　蜣螂二三个，捣烂入巴豆四五粒，共捣如泥敷伤处，先定痛后作痒至骨，少刻簇出矣。
●治刀伤及刎颈未断喉者　白腊为末，敷伤处即止血，数日如初。
●治针入肉内方　五倍子一个，土狗一个，将倍子开一孔，将土狗入内，又用面包，火内煨存性，为末，凉水调贴患处，用纸盖上，其针自出矣。
●治天丝并兔毛入眼方　用大块白矾以舌抵之，丝毛从舌上出。
●治箭头方　土狗脑子敷伤处其簇自出。
《牝户录》云：儿中毒箭，以犀角刺疮中，立愈。
●治蚰蜓入耳　用蜗牛塞耳自出。
●治吞金银铜铁在腹方　石灰一块，硫黄一块，各如皂角子大，为末，老酒调服即出。
●治竹木入肉方　蓖麻子捣烂，涂上即出。嚼生栗子敷亦可。
●治癣方　大风子（一两，去皮）　油核桃（五个，去硬皮）枣（一把，煮熟去皮核）　共合一处，捣成泥，白布口袋藏贮，每日搽患处。（王岫云方）
●千金不传万应仙酒方　专治远年近日诸虚百损，五痨七伤，左瘫右痪，口眼歪斜，半身不遂，言语蹇涩，手足踡弯，筋骨疼痛，浑身粉泡，麻木不仁，流气疼痛，膀胱疝气，奔豚，十隔五噎，身体羸瘦四肢无力，面皮痿黄，偏正头风，紫瘕风，寒湿脚气，遍身走气，疮癣疥癞，耳聋头昏，下元虚冷，五淋十浊，胸膈停滞，血聚气块，妇人经水不调，呕吐恶心，饮食无味，头晕眼恍，怔忡惊悸，夜出盗汗，发寒发热，月水不通，太过不及，或多或少，淋滴不止，结成瘕瘵，不时作痛，子宫虚冷，血海虚败，赤白带下，三部百病，屡经屡验，其功不尽，勿传匪人。
君品甘草（炙）　苍术（炒）　破故纸（酒洗炒，三味各一钱三分，合一两之数）　臣品人参　何首乌（九蒸九晒）　草乌（煅）　白术（土炒）　杏仁（去皮尖）　砂仁当归（酒洗全用）　苁蓉（酒炒去甲）　五加皮（以上九味各一钱七分）　牛膝　枳壳（炒）　虎胫骨（酥炙或酒炒）　香附（醋炒）　半夏（姜制）　丁皮　小茴香（炒）　菟丝子（洗净）　良姜　枸杞　白扁豆　白茯苓　地骨皮　川芎　羌活　独活　肉桂　乾姜　木香　白芷　厚朴（姜汁炒）　芍药　防风　荆芥穗　枳实（炒）　桔梗　生地（酒洗）　熟地（九蒸九晒）　天冬　麦冬五味子　吴株萸　三稜（醋制）　莪术（醋制）　槟榔　藁本　陈皮　桑白皮　海风藤（以上三十六味各一钱，合三两六钱之数）
外三味：核桃仁去细皮五两六钱七分，小红枣去核五两六钱七分，白砂糖五两六钱七分，三宗共合一斤之数。上好烧酒六斤，好老酒六斤。要好药分两秤准，用花酒罈装酒，药以绢袋盛，悬台置大锅内，重汤煮三炷香，取出埋土中七日去火毒，每日早午晚量饮微醉，或一二杯，三五杯，久服百病不生，俱能延寿。
●补阴丸　人在少年肾水足，似不必补。然欲心去炽，妄用太过，至于中年，欲心虽减，然少年斫丧既多，焉得复实。及至老年，天真渐绝，只有孤阳，故补明之药，自少至老不可缺也。丹溪先生发明先圣之旨，以正千秋之讹，其功盛哉！今立补阴丸，方备加减法于后。
黄柏（酒炒褐色）　知母（酒炒）　龟版（酥炙，各三两）　熟地（五两，酒蒸忌铁器）　锁阳（酥炙）　枸杞（各二两）　五味子（一两）　白芍药（酒炒）　麦门冬（去心，各二两）　乾姜（炒紫色，四钱，寒月加六钱）
上为细末，炼蜜和入猪脊髓五条，和药末，杵极匀，丸如梧桐子大。每服八九十丸，空心淡盐汤送下。寒月可用温酒，若有夜梦遗精滑病者，加牡蛎（童便服）、白术各一两，山茱萸（去核）、椿根白皮（炒）各七钱；若有赤白浊病者，加白术、白茯苓各一两，山栀子（炒）、黄连（炒）各五钱；若脚膝软弱无力者，加牛膝（酒浸）二两，虎胫骨（醋炙）一两，防己（酒洗）、木瓜各五钱；若有疝气病者，加苍术（盐水炒）一两五钱，黄连（姜汁炒）、山栀仁（炒）各六钱，川芎一两，吴茱萸（炒）、青皮各五钱；若脾胃虚弱，恶寒易泄者，加白术二两，陈皮一两，乾姜七钱（炒），黄连（酒炒）、乌犀角各五钱，蔓荆子，防已各二钱；若兼气虚之人加入参、黄耆（蜜炙）各二两；若命门大衰，阳事不举者，加黑附子（小便浸泡）、肉桂（去皮）各一两，沉香五钱。
●雄黄膏方　专治白痢疾水泻。贴于眉心，大人一炷香、小儿半炷香，仰卧香完为度。男妇皆可贴。忌生冷三日，孕妇勿贴。
蓖麻子（八十一个，去壳）　巴豆仁（四十九个）　雄黄末（五分）　麝香（三分）
五月端午，午时其捣为泥，用黄豆一点，贴之即愈。
●痞疼膏药方　蓖麻子（去壳）　五倍子（打破）　生大黄（各半斤）
用油四斤半，春泡五日、夏三日、秋七日、冬十日。炸枯黑，滴水不散，捞去渣。秤净油一斤，下飞过黄丹半斤，再上火熬，滴水成珠，看老嫩，取下火，待大温再下阿魏末一两、麝香末一钱，搅均收罐内。用时将水炖化，摊细青布上贴之，化净为度。
●鼻吸散　治伤寒，憎寒复冷，遍身头疼，瘟疹不出，初不透、风寒咳嗽、受暑恶心、头迷目肿痛，咽喉肿，牙疼，心腹疼痛。
川芎　白芷　乳香　没药　雄黄（各二钱）　火硝（四钱五分）
为细末，用时少许鼻中吸之。
●华山碑记　药味均平一两，酸榴一对、陈皮、三稜、巴豆、五灵脂、大戟、芫花、甘遂、葶苈、桃仁、豆鼓、大黄、皂角、乌梅，内加枳壳，其青皮、木香、麦芽、神麴药品俱要真正。㕮咀细切如灰，斗酒煮尽，炒烟微，醋糊为丸，便是大小丸如绿豆，茶酒任下无移，每服一十七丸兮，服后百无所忌，不问心疼胀闷，那管伤酒伤食，面黄肌瘦尽皆医。专治十般蛊气，其药一十九味，服后万病皆除。陈公又怕后人迷，固留华山碑记。
●聚仙丸　沙苑蒺藜（一斤，先去刺，为末，取净末四两，余渣用水泡之三五日，取他汁浆入锅内熬膏听用）　莲蕊须（四两，黄色者）　芡实（四两）　枸杞（二两，甘洲者好）　山茱萸肉（四两，新者）　菟丝子饼　覆盆子（去蒂酒拌蒸，二两）　川续断（酒泡一宿焙乾，二两）　金樱子（去外刺内瓤，三两）真龙骨（五色者，火煅，童便浸七次，五钱）
共成细末，合一处同前蒺藜膏炼为桐子大。每服三钱，盐汤、黄酒任下。求速效者，日进二服。求种子者，龙骨、倍加金樱子，熬二两。
●补元阳方　黑芝麻（一斤）　杜仲（一斤）　故纸（一斤）　核桃仁（一斤四两）
其打为丸，早晚淡盐汤下，加芡实半斤。
●治癣方　黑矾四两，用砂锅炒红色，外用金精石一钱共为细末，小磨香油熬熟调搽。
●治痔漏方　朱砂一钱，硫黄二两捣烂，入枣泥复始为丸，大如黄豆。早晚每服一丸。
●健脾丸　白术　建莲肉　山药　白茯苓　山楂肉　麦芽　白芡实　神麴
各等分，为细末，蜜丸，每服三钱，白滚水送下。
●大健脾丸　人服此丸，脾胃大壮，饮食多进，元气满足，五脏六腑、四肢百骸皆所养，诸病不生，百邪不入。
白术（二斤，饭上蒸）　人参（十两）　白茯苓（一斤）　陈皮（一斤）　枳壳（八两，饭上蒸）　川黄连（八两，姜汁炒）　神麴（八两）　麦芽（八两，炒）　吴茱萸（三两，汤泡去苦味）　当归（六两，酒洗）　青皮（四两，醋炒）　白豆蔻（四两，用仁炒）木香（三两）
上为细末，蜜丸，重二钱半，米汤送下。
●噎症奇方　用雄猪肺一个，吴茱萸择净的装入肺内管里，放破锅内煮烂，吃肺二次全愈。
治一切痰火怪症，名曰
●沉香滚痰丸
黄芩（一斤，酒洗）　大黄（一斤，酒蒸）　沉香（一两二钱）　礞石（三两，炒）
研末，水丸，每服二钱或一钱，临卧服。
●神效金黄散　专敷痈疽、发背诸般疔毒、跌扑损伤、湿痰流毒、大头时肿、漆疮、风热天泡、肌肤赤肿、乾湿脚气、妇人乳痈、小儿丹毒、凡外科一切诸般恶毒、顽肿俱能敷消，随手用之，无不立效。诚为外科良便方也。
花粉（十两，白的）　黄柏　大黄　姜黄（各五两）　白芷（五两）　南星（二两）　陈皮　甘草　厚朴　苍术（各二两）
共为细末，收贮不令走气。凡遇红肿发热未成脓者，夏令用茶蜜俱可调效；大疮作脓者，葱蜜调敷；皮色不变，慢肿无头，湿痰流毒、附骨痈疽、鹤膝风症等病，俱用葱酒调敷；如患毒，皮色光亮，游走不定，俱用蜜水调敷；如遇漆疮、恶血攻注，用大兰根叶捣计调敷，火烧汤泼破烂，麻油调搽。治诸疮肿痛久不出脓，用蚕一枚炙黑存性，黄酒温服，立溃出脓神效。
●洗漏立验方　防风　荆芥　地骨皮　川椒　蕲艾　瓦松（各五钱）　槐条（一两）　陈蒜辫（二两）
共入麻布袋内熬，滚热汤，止痛神效。
●又武侯行军散　治感冒、伤寒未过三日者。
麻黄（九两）　川芎　白芷　苏叶　石膏　甘草（各一两）　绿豆粉（二两）
共为细末，每服一钱，用无根水调服，孕妇勿服。
●人马平安散　大块朱砂（四钱）　明雄（四钱）　麝香（四分）　硼砂（五钱六分）　火硝（二钱四分）　大赤金（十六张）　冰片（四分）
共为细末，受四时风寒男左女右点大眼角。牲口骨眼，点眼。杂症以苇筒吹入鼻孔。
●治噎食转食方　用活蝎子（三四个，大者尤佳），滚黄酒冲碗内，候酒大温将蝎取出不用，服之一二次愈。如无鲜蝎，乾蝎亦可。
●专治伤寒嗝噎奇方　用核桃十五枚，放砂锅内，水漫核桃一指深，滚四五次取，小饮之嗝噎急止。
●专治产难仙方　用小车轮陈油泥，丸绿豆大。三丸，温黄酒送下即产。
●又急救过月难产仙方　用陈筛箩底一个，无根水一碗，将箩底捲筒烧于碗内，与产妇服即下。如产生小儿身有罗纹，其应如神。
●急救受孕五六个月见红方　桑寄生（槐树上长的桑树即是此药）　取枝一寸五分，水二锺，煎一锺，服下即止。
●治大肠血热方　椿白皮（二两，白蜜四两拌均炒黑）　红花（二钱）　灯心（五分）
黄酒三锺煎，空心服。一二服即愈。
●治黄水疮方　白矾　定粉　松香（各等分）
共为细末，可用灯窝油调成，用艾烟燻药黄了，以箸搅白，又熏，必搅黄为度。
●四退散　山甲（五钱）　蝉蜕（三钱）　蛇蜕（全一条，醋煮）　荆芥　防风（各三钱）　猪蜕（三钱）　蚕蜕（二钱）　石决明（三钱）　川乌　草决（各五钱）　甘草梢（二钱）
为末，盐汤调送下。
●白薇丸　治漏睛脓眼。
白薇　蒺藜　防风　羌活（各五钱）　生地　石榴皮（各三钱）
为末，醋糊为丸，枸杞汤送下。
●洗肝散　治能平突起睛高。
薄荷　当归　羌活　防风　栀子　大黄（各三钱）　甘草（二钱）　川芎（一钱）
为粗末，水煎温服。
●石决明散　通治奚冠蚬肉，及蟹睛神祟疼痛、热病、伤寒、肝脏积热、眼疾。
石决明（一两）　草决明　羌活　栀子　木贼（各五钱）　当归　荆芥（各三钱）　大黄　青葙子　赤芍药各一钱。
为末，薄荷汤下。
●羚羊角散　通治逆顺生翳并黑风、黑翳青缘、内障、花翳白陷等症。
当归（五钱）　薄荷（二钱）　甘菊　防风　细辛　车前　川芎　羌活　半夏　羚羊（各二钱）　川乌（一二个，去皮尖醋煮）
为粗末，水煎服。
●牛黄膏　治小儿睛痛即止。
牛黄（一钱）　犀角（三钱）　朱砂　甘草（一钱）　金银箔（各五张）
为末，蜜如樱桃大，薄荷下。
●柴胡散　治小儿斑痘，眼疾即除。
柴胡（三钱）　黄芩　赤芍药　黄柏（各五钱）　甘草（二钱）
水煎服。后用胜金膏调乳汁，热汤泡洗。
●胜金膏　黄连（三钱）　芦甘石（投黄汁，煅七次）　滑石（各二钱）　轻粉（二钱）　麝香（三分）　白丁香（二分）
蜜丸如指大，收听用。
●通肝散　治冰翳枣花、血灌瞳仁、旋罗突起、脸破痛、赤膜下垂。
栀子（五钱）　车前（三钱）　牛蒡子（二钱）　蒺藜（三钱）　甘草（二钱）　荆芥（三钱）　枳壳（二钱）
上为末，白汤调下。
●还睛散　治骨翳枣花、白翳黄心，痛如针刺，绿玉翳，小儿疳服。
蒺藜（五两）　石决　防风　栀子（各三两）　木贼（五两）　青葙（一两）　蝉蜕（五钱）　粉草（三钱）
上为末，茴香水调服。一方加草决、青葙。
●凉胆丸　治黑花内瘴取效。
黄连（三钱）　殭蚕（二钱）　防风（三钱）　地黄　黄柏　荆芥（各五钱）　黄芩　龙胆　菊花　赤芍药（各三钱）　如芦荟（炒）
上为末，蜜丸，薄荷汤下。
●泻肝散　治黑风刑候全获安康。
当归　芍药　羌活　荆芥（各二钱）　茯苓　人参　川芎　防风　蛇蜕　甘草（各一钱）　蒺藜　郁李仁（各一钱）
●又方四位　甘草（二钱）　荆芥（二钱）　大黄（二钱）　栀子（五钱）
上为末，酒调食后服。
●决明散　小儿痘眼同用。
草决　青葙　车前（各二钱）　黄连（五钱）　密蒙花（二钱）　羚羊角
上为末，羊肝为丸，荆芥汤下。
六神汤　大黄（三钱）　黄芩　防风（五钱）　芍药（三钱）　当归（一钱）　甘草
上㕮咀，水煎。
●定心散　治侵睛胬肉以兼行。
菖蒲　甘菊（各三钱）　杞子（五钱）　麦门冬（一两）　辰砂　远志　茯神（各三钱）
上为末，蜜丸，灯心汤人。
●经效散　治偷针撞刺，昧目飞尘。
黄芩　当归　芍药（各三钱）　大黄（三钱）　犀角　粉韦　白芷　柴胡
上㕮咀水煎。
●四灵散　生地（二钱）　朴硝（一两）　没药（五分）
上为末，酒调下。
●大通丸　治血灌瞳仁。
●碧霞散　治烂弦风热。
铜青　土膏　轻粉　麝香（各少许）
上为末，汤泡洗。
●二宜散　治胎前产后。
茯苓　黄柏　黄芩　枳壳（各三钱）　甘草（三钱）　甘菊（三钱）　熟地（五钱）　柴胡（一钱）
上㕮咀，水煎服。
●檀香散　大川乌（三钱）　石膏（五钱）　荆芥　川芎　白芷　檀香（各三钱）　香附　甘草（各一钱）
上为末，茶调下。
●地黄丸　治拳毛倒睫而可用。方见山廓条下。
熟地　蔟藜（各五钱）　川芎　人参（各三钱）　当归（一两）
上五味为末，蜜丸茶下。
●远志丸　治丁翳根深而可除。
远志（三钱，净）　人参（五钱）　茯苓（五钱）　柏子仁（二钱）　茺蔚子（二钱）　车前（三钱）　细辛（五分）　草决（二钱）
●天门冬散　治辘轳转眼。
天门冬　茺蔚子　知母　五味子　防风（各一两）　人参　茯苓　羌活（各一两半）
上㕮咀，水煎服。
王传开瞽目有睛不见人物
用云母石四五分，放锅内煅爆二三声响为度，铜绿五分，其为细末，入人乳四锺，再入明流酒四锺，重汤炖，乳干为度，水洗渣点。
●又洗方　黄连　防风　荆芥　菊花　归尾　铜绿　明瓦（各三分）
为细末，滚水冲泡洗效。
●黄荆散　治伤寒后骨间寒热，通利胃气，止咳下气，治心痛及妇人白带、湿痰、男人白浊。
黄荆子炒研细末，每二钱酒服效。
●五加皮酒　治心腹疼痛，四肢不遂，中风，骨节挛急，小儿三岁不能行，补内不足，去诸风湿。早晚大小俱服效。
若为细末，常酒服成仙，相转育成。
痔疮疼痛不可忍者，用番木鳖子一个，凉水磨，搽疮上立止疼痛效。
小儿惊风，用蜜蜂三五个、甘草二分，两末烂，蜜为丸，以好酒研服，要出微汗即愈效。
小儿斑疹不快，用钩藤钧子、紫草、鹿茸各等分，为末，每二三五分以温调服效。
●阴肿方　阴肿如升大，核痛人所不能治者。用马鞭草捣汁涂之，即消。上疼食生鱼、生肉不化，在胸膈必症瘕，用马鞭草捣汁，姜汁半锺或一锺，服之立效。再能治妇人月经不通，行血活血效。
新起疔，无论走不走，用针将疔挑破，将药一丸入疔内，外用不俱膏药之立刻回生。
好香肥皂　白腊　银朱
各等分，为小绿豆大。入疔内效。再治牛马效。
偏头疼不可忍者，用水萝卜汁数茶匙，再冰片一分，要片化。左疼滴入左耳内，右边滴右耳内，立止。
●活人心统散　治胃寒久呃不愈者。
好沉香　紫苏　白豆蔻仁
各等分，为末，每服五七分，用柿蒂煎场送下。
●孙琳诊方　治老幼房事过多，脚软不能行走，疼甚。医者作脚气不效。
用杜仲一两五钱，酥蜜姜制，水酒煎一大钟服，服过三五剂效。
●专治黄水年疼方　用葛条烧成灰，香油调搽上即好。
●专治狗咬破伤方　用鸽子粪为末，二钱，黄酒调服，汗出即好。
●专治妇人难产方　用灶内烧的红土为末，一服三钱，黄酒送下即产。
●专治产后无乳方　用莴苣子炒过为末，三钱、黄酒调服，乳即下。
●专治腿上臁疮方　用新砖灰、香油搽，各一日搽，十日内痊愈。
●专治汤火烧疮方　用破鞋底烧灰，香油调搽，五六日即好。
●专治乾湿疥疮方　用花椒、杏仁、白矾三味等分，香油调搽即好。
●专治头上秃疮方　用多年城土、鸡青调搽，洗净，二日一次，十日全好。
●专治红白汗斑方　用牛舌科根搽，一日一遍，匆令人知，三日全愈。
●专治多年痔疮方　用苍耳连根叶捣烂，熬水熏洗，三日全好。
●专治多年癣疮方　用蒜辫熬水洗，一日三五次，洗不过五七日全好。
●专治冻疮方　用茄柴熬水，热洗。再加一味花椒不拘多少更好。
海上仙方，济世普救，诸症安然，不用川广药。百般採取野草炮炼，将来依方修合奇效，秘授真传。
●专治小便不通方　用猩猩草熬水服，不多时小便即行。
●专治大便不通方　用大黄末三钱、皮硝三钱，用陈米泔水调服即出。
●专治五淋下白方　用芹菜熬汤温服，二三次痊愈。
●专治手足顽麻方　用陈绵纸烧灰，一服三钱，如黄酒服，五七日可好。
●专治初起半身不遂方　用桑叶、芝麻二味，均对黄酒服，同煎一处服更妙。
●专治初起左瘫右痪方　用猪胆一个，黄酒一斤同熬，一次一锺，服完再熬，不出月即好。
●专治痰火壅塞方　用白矾一钱加姜汁一锺灌下，不时即好。
●专治耳底出脓方　用鞋底陈土吹入耳内即干。此土，又头上疮不干，搽上即好。
●专治小儿啼哭方　用五倍子炒过为末，唾津调抹肚脐上，即时不哭，勿轻视之。
●专治大肚皮病方　用核桃仁一斤，加皮硝二两，入水煮过取出加蜜拌均，不拘时吃即消。
●专治小儿脐风方　用蚕二三个，为末，蜜调抹入口内即安。
●专治乳蛾不消方　用木耳烧成灰，吹入喉中即消。不急时白矾末吹入亦可。
●专治九种心疼方　用椿树上椿子炒过，为末，一服三钱，姜汤调下立止。
●专治倒饱嘈心方　用陈曲炒过为末，一服三钱，黄酒调服即好。
●专治噎食反胃方　用房上瓦松烧灰，一服三钱，黄酒调服，用三五便即愈。
●专治积食不化方　用山楂炒黑研末，一服三钱，姜汤调下即效。
●专治咳嗽吐痰方　用生姜、梨、蜜三味，不拘多少，入水熬成汁服即止。
●专治风火牙疼方　用花椒、艾不拘多少，入酷熬，漱口即止。
●专治伤寒无汗方　用白糖、茶叶，入水熬数十沸，服下，汗出即愈。
●专治寒热疟疾方　用东南桃枝熬水，露一宿，早晨空心服下，即止。
●专治呕吐霍乱方　用绿豆面、冷水调服，可服三二次即止，不可用热物。
●专治红白痢疾方　用生姜、茶叶、白糖三味等分，熬水作茶服即止。
●专治水泻不止方　用多年陈米熬汤温服，二三次即好。再如楮、桃叶在内更好。
●专治气蛊水肿方　用干马粪三钱、大蒜半头入猪肚内，煮烂吃肚，二次即愈。
●专治疔疮恶肿方　刺破，以老葱、生蜜杵贴，两时疔出，以醋汤洗之神效。
●专治时疾头痛方　发热者，以连根葱白二十根和米煮粥，入醋少许，热时取汗即解。
●专治肿毒尿闭方　因肿毒末溃，小便不通，用葱切，入麻油煎至黑色，去葱取油，时涂肿处即通。
●专治阴阳易病方　男子阴肿，小腹绞痛，头重眼花，宜猳鼠屎汤煮之。用猳鼠屎十四粒，韭根一大把，水二碗煮七分，去滓再煮二沸，温服得汗愈，未汗再服。
●专治牙齿虫慝方　韭菜连根洗捣，同人家地板上泥和敷痛处，腮上以纸盖住，一时取下，有细虫在泥上，可除根，此方神效也。
●专治洗头风痛方　新通草瓦上烧存性，研末二钱，热黄酒下，牙关紧者，斡口灌之即愈。
●专治跌打损伤方　用五爪龙捣汁和童便，热东酒服之，取汗即效。
●专治诸风瘫痪方　筋骨不收，用白龙鬚根皮一两，闹杨花即老虎草七分，好烧酒三斤封固，煮一炷香，埋土中一夜。能饮者三杯，不能饮者一杯，卧时服至三五杯见效。但知痛者可治，此乃神方也。
●火龙丹　此丹专治霍乱、乌痧、膨闷、遍身疼痛、寒火凝结等症。如绿豆大，每服七粒或五粒，小儿三粒。孕妇不可服。五月五日将棕子为丸，六月六日、七月七日，俱可用米汤送下。
真茅山苍术（三钱）　丁香（一钱）　麝香（五分）　白豆蔻（一钱五分）　玉金（一钱五分）　蟾酥（八分）　木香（一钱五分）
●专治难产方六七不下　当归（一钱）　川贝母（一钱，去心）　羌活（五分）　蕲艾（七分）　川厚朴（八分）　黄耆（八分）　荆芥穗（八分）　白芍（六分）　菟丝子（一钱四分）　川芎（一钱）　枳壳（六分）
水二碗，姜一片为引。
●专治初起瘟疫，头痛、遍身痛疼，其效和神。
川芎　白芷　羌活　葛根（以上一钱）　柴胡（一钱五分）　赤芍　连翘　黄芩　花粉（以上一钱）　桔梗（一钱五分）　元参　淡竹叶　甘草（各三分）　杏仁（三分）
用水三锺，煎九分服，渣，水二锺煎大服，过三日不可用，孕妇勿服。
●专治耳鸣耳聋方　用蓖麻子一个捣成泥包住，塞入耳内，三二日取出即好。
●专治气迷心疯方　用苦瓜蒂三五个为末，水调送下，吐呕即好，勿惊。
●专治小肠疝气方　用小茴香加盐炒黑为末，一服二钱，黄酒调下即消。
●专治经水不调方　用梭草根拌黄酒，炒过为末，一服三钱，黄酒调下，日每用好浑身疾。
●专治乾血痨症方　用陈米糠烧成黑灰，一服三钱，黄酒童便调下，十日内行经浑身骨疼。
●专治女儿痨症方　用黑豆炒糊为末，一服三钱，黄酒调下，三五日即愈。
●专治产后风疼方　用鱼鳔烧灰，一服三钱，黄酒送下，次日一服即止。
●专治产血不止方　用锅黑烟子，扫下，一服三钱，黄酒童便调服，血即止。
●专治妇人症瘕方　用丝瓜种老皮炒，研末二钱，苏木汤送下。
●专治血山崩漏方　用陈棕箩底一个，其烧灰，二钱黄酒送下即止。
●专治赤白带下方　用生姜汁半锺，茶叶末一钱，共合一处，服二三次即好。
●专治无名肿毒方　用槐花、红小豆共为细末，酸调抹上患处即消。
●专治多年顽疮方　用黄柏末，火纸灰、桐油调搽，十日全好。
●专治咽喉生疮方　脾肺虚热上攻也。麦门冬一两，黄连五钱，为末，炼蜜丸，梧桐子大。每服二十丸，麦门冬汤下，经验如神。
●专治赤白下痢方　用龙牙草五钱，陈茶一撮，水煎服。神效方也。
●专治走马牙疳方　用鲜茄蒂阴乾，烧灰存性研末，每一分，白硼砂二釐，搽土二三次即愈也。
●专治小便溺血方　用葱白一握，郁金一两，水一碗煎二合，温服。一日三次痊愈。
●专治疝气偏坠方　用大茴香末一两，小茴香末一两，用牙猪尿胞一个，连尿入二末于内，系定罐内，以东酒煮烂，连胞捣丸，如梧桐子大。每服五十丸，白滚汤下。此乃神方也。
●专治耳疳方　枯白矾　龙骨　黄丹　五倍子　杭州胭脂（煅存性，各一钱）　麝香（少许）
共为细末，先用棉条子捻去耳中脓水，以药吹，日日用之，勿使风入耳内，耳外用菜油调搽即好。
●专治夜梦遗精方　用韭菜子炒过为末，一服三钱，黄酒调服，十日内即好。
●专治蚰蜒入耳方　用猫尿些须灌入即出。治取猫尿法：用蒜搽鼻，尿即有。
●专治偏正头疼方　用苍耳炒黑为末，一服三钱，黄酒调下即止疼。
●专治眼目晕花方　用小黄菊一两，加水熬过，作搽不时服即明目。
●专治风红烂眼方　用红枣一个去核，内入黑矾，外著侥干，泡水内洗眼好。
●专治咽喉肿疼方　用硼砂不拘多少，嚼咽一宿时，肿痛即止。
●专治小儿疳疾神效方　用车前子一两，焙研极细末，每日用鸡肝一具，切片以药末一钱拌肝内，饭锅上蒸熟，与小儿食尽此药末一两即愈。虽至重与眼目无光者，不过二两复明。
●专治小儿秃疮　不拘男女用大葱管，松香研末，存在葱管内，用绵繫住，放磁盘内，上用磁盘盖住，放在饭锅内蒸化一炷香，取出冷定，去葱研末，用熟脂油调搽。先用米泔水、花椒熬水，洗去疮上疤，渣搽，药不过三五次即愈。
●专治狗咬破伤，毒气未出肿痛　用胡椒末，红砂糖调匀搽上，自出黄水。再搽三二日即愈。
●郁金丹　专治男妇倒饱嘈心，口吐酸水，一切膨闷饱隔，诸气不和，酒积面积，痰滞等疾。大人每服八分，小儿每服四分，俱用姜汤送下。几种心疼，勿论男妇，大人八分，小儿四分，俱用醋汤送下。孕妇勿用。
大麦（一升，炒焦为末）　杏仁（一两二钱五分，去皮尖）巴豆（一钱二分半，去油）
共为细末，醋糊为丸，如桐子大。随引下行，一二次即止。如若多行，米汤补。家常施药方。
●癣疮方　硫黄（三钱）　铜绿（三钱）
为末，用穿山甲刮去厚皮，生姜蘸搽，五七次即愈。
●正舌散方　明雄（五钱）　荆芥面（五钱）
共为末，每一服二钱，空心黄酒送下即好。
●专治误食铜铁方　用鸡胗黄皮炒，研末，水调送下，大便中出即愈。
●瘰疬未破方　靛花　马齿苋
同捣，日日涂敷大效。
●又方　已破。羊屎五钱，杏仁五钱烧灰，二共研细末，用健猪骨髓调搽即效。
●专治火牙肿痛方　用鲜马齿苋，用五六根即止。嚼汁漱痛处，少间片时吐之。用凉水漱口止痛，肿自消，永不再发。自用奇方即效。
●专治久泻红白痢疾方　五月午用水萝卜连缨晒乾，挂在风头吹之，不要闷坏之，用三两个砂罐内白水煮烂。红痢用红蜜就吃，白痢白蜜就吃，又白红痢，红白蜜就吃，手用方立止。
●专治急慢惊风方　用蝉蜕二个烧灰，黄酒送下即安，次日再服一便全愈。
●专治大便下血方　用栀角炒过，入水熬过三五次，随常作茶用，不拘时不日好。
●专治大便下虫方　用椿树叶烧成黑灰，一服一钱，水调下虫即出。
●专治腰腿疼痛方　用绵麻烧黑灰，一服三钱，用黄酒调服，二三次全好。
●专治腹中白虫方　用齿苋水煮一碗，和盐醋空腹食之，少顷白虫尽出也。
●专治疔疮肿毒方　用马齿苋二分，石灰三分为末，同鸡子白和，敷之即愈。
●专治灰花恶疮方　马齿苋一斤晒乾，烧灰研细末，猪脂和敷立效。
●专治蛀脚臁疮方　干马齿苋研细和蜜调敷，上一宿其虫自出也。
●定痛止疼良方　用冬瓜皮、阿胶各为等分，炒乾为末，以酒调，饮醉为妙。
●红烂眼边方　用猪大肠内刮下，涂上下眼边，其虫自出随愈。
●专治眉毛不生方　用芥菜子、半夏等分为末，生姜自然汁调搽数次即生。
●专治小儿秃疮方　用冷米泔水洗净，以羊角葱捣泥入蜜，和涂之神效。
●专治头疮白秃方　用獐耳、细辛（其味香辣）为末，以槿木煎油调搽立效。
●专治小儿走马牙疳方（又治痞疾）
用大全蝎子一个，阴阳瓦烙黄色为末，鸡蛋一个，用银簪锤一眼，将蝎末入内，用簪搅均，上用桑皮纸封住，用马粪火内烧熟，剥去蛋皮，不过三四个即愈。
●专治小儿痞疾方　蒺藜三钱，蜗牛二钱。
鸡胗内黄皮，阴阳瓦二个盖上，用炭火炙枯，研末，和面烙饼，小儿食之，吃完即愈。
专治血崩不止，诸药不效，服此立止。用甜杏仁上黄皮，烧存性，为末，每服三钱，空心热东酒服。
●又方　用百草霜二钱，狗胆汁拌匀，分作二服，当归酒送下。
●五虎解瘟汤　专治感冒、头疼、发热、恶寒一切伤寒诸症。
麻黄　白芷　石膏　桔梗　杏仁（以上各二钱五分）
用水三锺，煎一锺，食远温服。渣，水二锺煎九分，过三日共服神效。
●专治牙疼方　青皮　丹皮　细辛　防风　荆芥　石膏　生地　甘草
上门牙疼属心火，加黄连；下门牙疼属肾火，加知母、黄柏；左边上牙疼属胆火，加龙胆草、羌活；左边下牙疼属肝火，加柴胡、栀子；右边上牙疼属大肠火，加枳壳、大黄：右边下牙疼属肺火，加桔梗、黄芩。引用好松萝茶一撮，生姜一片，水二碗煎一碗。渣，水一碗煎五分。
●专治鬼脸疮方　用五倍子（公者一个，母者一个），每个用火筷子烧红、烙眼，用儿茶原末盛在内，用蓖纸包，用米泔水泡，再用灰火烧红，如此三次，成炭为末，淬灯窝油搽调神效。
●专治水气肿满方　用大蒜、田螺、车前子等分，共研烂熬膏摊贴脐中，水从便旋而下，数日即愈。
●专治泄泻暴痢方　用大蒜捣贴二足心，亦可贴脐中少时即止。
●又方　同用下痢禁口方及小儿泄泻方，并同上随手常用。
●火眼肿大方　火硝、雄黄等分，共为细末，用芦管吹入鼻中，左眼吹左，右眼吹右，出涕尽即愈。
●专治霍乱抽筋吐泻方　霍乱吐泻有根源，识破不值半文钱。研细菜子涂脐上，便当时下遇神仙。将芥菜子研细末，涂脐上立效。


急救仙方序  ——————————————————————————————————————————————————————————————————————————————————————————

急救仙方序  ***************************
医之疗疾，莫难于妇人。妇人之疾，莫重于胎产。胎产之重者何？盖以一身之疾否，系乎母子之存亡。效《千金方》部居，独以妇人厕其首，此思邈孙真人之用心不苟矣。世之胎产诸方，不为不富，然其间多犯冗、僻、贵。冗，则仓卒之际难备。僻，则穷乡下邑难得。贵，则贫窭之家难求。是三者，虽非君子用心之不周，而人之蒙其惠者，往往求什一于千百。今此方之编，分为三类。末附以杂病，虽不能如诸方之广载博赅，要之不犯冗、僻、贵。而凡胎产危急之证，大略亦尽之矣。俾仓卒之际，穷乡下邑贫窭之家，皆得易而求之。虽一草一木，是以收效，岂若前三者之难为功哉！苟有用者，治信其为闺门之重宝云。金川徐守真序


卷之六（太平部）  ——————————————————————————————————————————————————————————————————————————————————————————

（附）妊娠门诸疾品  ***************************
郭德祥　道藏查
吴双壁
●术苓汤　治妇人胎孕不安。
白术　茯苓（各等分）
上为粗末，每服三钱，水二盏，当归一根同煎至一盏，稍温服。
●立效散　治胎动不安，如重物所坠，冷如冰。
川芎　当归（各等分）
上为粗末，每服五钱，水煎服，食前下。或下血心腹痛，酒水相半煎服。
●保安散　治妊娠因有所伤，胎动疼不可忍及血崩不止。
连皮缩砂（不拘多少炒黑去皮）
上为细末，温酒调下，觉腹中热则胎已安矣。
●治妊娠胎动不安，或腰痛胞转抢心，下血不止　石菖蒲根，捣汁三升，饮之。
●又方　艾叶如鸡子大，以酒四升煮取二升，分二服良。
●又方　槟榔一两为末，葱白汤调下一钱匕佳。
●二黄散　治有孕胎漏下血。
生地黄　熟地黄（各等分）
上为细末，每服三钱，煎白术、枳壳调下。
●立圣散　治妊娠下血不止。
鸡肝二具，用好酒一升煮熟，共酒食之大效。
●枳芩散　治胎漏下血，或因事下血。
枳壳（去穰半两麸炒）　黄芩（半两）　白术（二两）
上为粗末，每服五七钱，水煎，去渣食前服。
●治妊娠误有失坠，或推筑著疼痛难忍　当归（一两）　新竹茹（二合）
上以好酒二升煮十数沸，分三服。
●又方　以川芎为末，每服二钱温酒调下。
●治妊娠因顿跌胎动不安、腰痛、腹满，或有所下，或胎上抢心　熟地黄（二两）　白芍药　艾叶　当归　甘草　阿胶（炒珠）　黄耆　川芎（各一两）
上㕮咀，每服半两，姜三片、枣一枚，水煎服。
●火龙散　治妊娠心气痛。
艾叶（半两，盐炒一半）　茴香（半两，炒）　川楝子（半两，炒）
上为细末，水煎，食前服。
●通气散　治妊娠腹痛至不可忍，此药神妙。
破故纸不拘多少，瓦上烧香熟为末，嚼故桃肉一个，空心酒调下三钱
●芎归汤　治妊娠胎动，子死或不死。
川芎　当归（各等分）
上㕮咀，每服三五钱，加紫苏数叶，酒水合煎服，死者即下，未死者即安。
●黄连汤　治妊娠儿在腹中啼。
黄连（二钱）　生甘草（一钱）
上浓煎汁，令母呷之。
●又方　以多年空屋下鼠穴中土一块，令母噙之即止。
●猪苓散　治妊娠从脚上肿至腹，小便微利，微渴引饮。
猪苓（五两）
上为末，以熟水服方寸匕，日三服。
●葶苈散　治妊娠遍身洪肿。
葶苈（二两）　白术（五两）　白茯苓　桑白皮　郁李仁（各二两）
上为粗末，水六升煮取二升，分三服，小便利即差。
●又方　泽泻（三两）　葶苈（二两）　茯苓　枳壳（麸炒）　白术（各六两）
上为切细，以水六升煮取二升，分二服。
●防己汤　治妊娠脾虚，遍身浮肿，心腹胀满，喘促，小便不利。
防已（七钱半）　桑白皮　赤茯苓　紫苏茎、叶（各一两）　木香（二钱半）　（大便不通加枳壳、槟榔）
上为粗末，每服四钱、姜四片水同煎，食前服。
●当归芍药散　治妊娠腹中绞痛，心下急痛。
白芍药（四两）　当归　茯苓（各一两）　泽泻（二两）　川芎（二两）　甘草（炙，一两）
上为细末，每服三钱，食前温酒调服，以蜜丸亦可。
●人参散　治妊娠霍乱吐泻、心烦腹痛。
人参（一两）　厚朴（一两，姜制）　陈皮（一两）　当归（炒）　甘草（半两，炙）　乾生姜（一两，呕逆不止加益智仁、煨草豆蔻）
上㕮咀，每服四钱，枣三个，水煎服。
●茯苓半夏汤　治妊娠恶阻、心中愦闷、头目眩晕、四肢怠惰、百节烦疼、胸膈痰逆、呕吐恶心、嫌闻食气，好啖酸硷、多卧少起全不进食。先服茯苓半夏汤，次服茯苓丸。
半夏（一两二钱，汤洗七次炒）　赤茯苓　熟地黄（各七钱半）　陈皮　人参　芍药　旋覆花　川芎　桔梗（各半两）　甘草（半两，炒）
上为粗末，每服五钱，姜三片，同煎。食前热服。
●茯苓丸　赤茯苓　人参　桂枝（炒）　半夏（汤洗炒）　陈皮　乾姜（炮，各五钱）　白术　葛根（各一两）　甘草（一两，炙）　枳实（二两，麸炒）
上为细末，炼蜜丸，桐子大。米饮下三五十丸，食前。
●竹沥汤　治妊娠恆若烦闷，心胆怯，此名子烦。
茯苓（三两）　竹沥（一升）
上以水四升煎取二升，分三服。不差再服。
●又方　茯苓（四两）　防风　麦门冬（去心）　黄芩（各三两）　人参（一两五钱）
上㕮咀，每服四钱，淡竹叶数片同煎服，不得眠加酸枣仁。
●紫苏饮　治妊娠胎上逼、胀满疼痛，谓之子悬。兼治临产惊悸，气结连日不下。
紫苏（一两）　当归　甘草（各二钱半）　人参　川芎　大腹皮　陈皮　白芍药（各半两）
上㕮咀，每服半两，水一盏半、姜四片、葱白七寸，去渣空心温服。
●知母散　治妊娠烦躁，闷乱口乾及胎气脏热
知母　甘草　麦门冬（去心，各半两）　黄耆　黄芩　赤茯苓（各七钱）
上㕮咀，每服四钱，竹茹一块水煎服。四肢壮热加葛根、柴胡。
●治妊娠忽下黄汁如胶，或如小豆汁　苎根（切，二升）
上水四升煎取二升，分二服，每服入酒半升再煎服。
●厚朴散　治妊娠下利黄水不止。
厚朴（三两，姜汁炙）　黄连（二两）　肉豆蔻（五个，连皮）
上㕮咀，用水二升煮取一升服。
●治妊娠无故卒下血　阿胶（二两重，以蚌粉同炒珠捣为末）　生地黄（半斤，洗取汁）
上以清酒三升，将二味搅匀，温过，分三服。
●治妊娠无故尿血　龙骨（一两，为末）　蒲黄（五钱，研匀）
上以酒调方寸匕，日三服。
●治妊娠脏气本虚、脾胃久弱、脐腹疼痛、滑泄无度。产后同　厚朴（二两，姜汁浸炒黄）　草豆蔻（一个，煨）　肉豆蔻（一个，面里裹）
上㕮咀，每服三钱，姜三片，煎服。
●大宁散　治妊娠下痢赤白及泄泻疼痛垂死者。
黑豆（三十粒）　甘草（三寸半，半生半熟）　罂粟壳（二十，生炒）
上为粗末，都作一服，生姜三片同煎，食前服，神效。
●治妊娠挟热下痢　黄连（一两）　黄柏（一两）　栀子仁（十枚）
上㕮咀，每服三钱，水二盏浸三时久，煮十沸，去渣顿服。呕加生姜、橘皮。
●治妊娠下痢腹痛，小便涩　糯米（一合）　当归（一两，炒）　黄耆（一两）
上细末，和匀，水二盏煮取一盏，二分，去渣，分四服。
●黄连散　治妊娠下痢，赤白脓痢，血久不止。
黄连（八钱）　厚朴（姜制）　阿胶（蚌粉炒）　当归（各六钱）　艾叶　黄柏（各四钱）　乾姜（炮，四钱）
上为细末，空心米饮调下方寸匕，日三服。
●治妊娠小便不禁　桑螵蛸（十二个，炙）
上为细末，每服二钱，空心米饮调下。
●白薇散　治妊娠遗尿不禁。
白薇　白芍药（炒，各等分）
上为末，每服二钱，食前温酒调下。
●茯苓散　治妊娠小便不通。
赤茯苓　黄葵子（各等分）
上㕮咀，每服五钱，冰二盏，煎一盏，温服，如不通恐是转胞，加发灰少许调服极妙。
●治妊娠患淋，小便热，水道热不通。　车前子（一两）　葵根（五钱，切）
上二味以水升半煎至一半，空心温服。
●大腹皮散　治妊娠大小便赤涩。
大腹皮　枳壳（去白麸炒）　甘草　黄芩（各一钱）　赤茯苓（去皮，二钱）
上㕮咀，加葱白，水一盏煎七分，空心温服。
●斩邪丹　治妇人鬼胎如抱一瓮。
吴茱萸　川乌　秦艽　柴胡　白殭蚕（洗）　巴戟（生用）　巴豆（去壳不去油）　芫花（酷煮，各一两）
上为末，炼蜜丸，如梧桐子大。每服七丸，蜜酒吞下，取出恶物即愈。
●桔梗散　治妊娠肺塞及外伤风寒，咳嗽喘急。
天门冬（去心，一两）　贝母　人参　甘草　桑白皮　桔梗　紫苏（各半两）　赤茯苓（一两）　麻黄（去节，七钱）
上㕮咀，每服四钱，姜三片，水煎服。服药忌食鲤鱼。
●紫菀汤　治妊娠咳嗽不止，胎不安。
紫菀　天门冬（各一两）　桔梗（半两）　甘草　桑白皮　杏仁（各二钱半）　防风（半两）
上㕮咀，每服三钱，竹茹一块，水煎去渣，入蜜半匙再煎二沸，温服。服药忌食鲤鱼。
●人参橘皮汤　治妊娠呕吐痰水，多是恶阻。
人参　橘皮　白术　甘草（三钱）　麦门冬（去心，各一两）　厚朴（姜制）　白茯苓（各半两）
上为粗末，每服四钱，入淡竹叶数片，用生姜三片，水煎，空心食前服。
●加味四物汤　治妊娠伤寒证。
熟地黄　当归　川芎　芍药（各等分）
上㕮咀，每服四五钱，水煎服。若妊娠伤寒头痛，身热无汗，脉浮紧加麻黄、细辛；若妊娠伤寒中风，表里自汗，头痛项强，身热恶寒，脉浮而弱，加黄耆、地骨皮；若妊娠伤寒，中风湿之气，肢节烦疼，脉浮而热头痛，加防风、苍术（制）；若妊娠伤寒，胸胁满痛而脉弦，加柴胡、黄芩；若妊娠伤寒，大便硬，小便赤，气满而脉沉数，加生大黄、桃仁（去皮尖麸炒）；若妊娠伤寒，小便不利加茯苓、泽泻；若妊娠伤寒，小便赤，如血状者，加琥珀、茯苓；若妊娠伤寒，四肢拘急，身凉微汗，腹中痛，脉沉而迟，加附子（泡去脐）、桂（少用）；若妊娠伤寒，蓄血证，加生地、黄酒浸大黄；若妊娠伤寒，身热大渴、蒸又而热，脉长而大者，加石膏、知母；若妊娠伤寒，下后过解而不愈，温毒发斑如锦纹，加升麻、连翘；若妊娠伤寒下后咳嗽不止者，加人参、五味子；若妊娠伤寒下后虚痞腹满，加厚朴（姜制）、枳实（麸炒）；若妊娠伤寒下后不得眠者，加栀子、黄芩；若妊娠伤寒汗后血漏不止，胎气损者，加阿胶、炙甘草、黄耆；若妊娠脉浮、头肿自利、腹中疼痛，去地黄加桂枝（炒）；若妊娠伤寒，自利腹中痛，饮食不下，脉沉者，去地黄、川芎，加白术、炙甘草、茯苓，加黄耆。
●护胎法　治妊娠伤寒。
白药子不拘多少为末，用鸡子清调摊于花纸上，可碗来大贴在脐下胎存处，干则以温水调之。
●又方　以灶心土水调涂脐下，干又涂之，又调，服弹子大佳。
●又方　壮热甚，则以井底泥敷心下，令胎不伤。
●白术散　治妊娠伤寒、烦热头痛、胎气不安或时吐逆不下食。
白术　橘红　人参　前胡　川芎　麦门冬（去心）　赤茯苓（各一两）　半夏（汤洗炒）　甘草（各半两）
上每服四钱，姜四片，竹茹二钱半，水煎服。
●升麻散　治妊娠伤寒、头痛、身体壮热。
升麻　苍术（炒）　麦门冬（去心）　麻黄（去节）　石膏（各一两）　黄芩　知母（各五钱）
上每服四钱，姜四片，淡竹叶十四片，水煎服。
●柴胡散　治妊娠伤寒，头痛项强、身热口乾，胸胁疼。
柴胡　前胡　川芎　当归　人参　芍药　甘草　生地黄（各等分）
上为细末，每服四钱，姜三片，枣三枚，葱白三根，水煎出汗。
●秦苏散　治妊娠伤寒五六日不得汗，口乾多吃水，狂语呕逆。
秦艽　柴胡（各一两）　石膏（二两）　前胡　赤茯苓　甘草　葛根　犀角屑　升麻　黄芩（各半两）
上每服四钱，姜四片，竹茹三钱，水煎服。
●防风葛根汤　治妊娠中风，腰背强直，时复反张。
防风　葛根　生地黄　川芎（各二两）　杏仁（制，一两半）　麻黄（去节，一两半）　桂心（炒）　独活　甘草　防已（各一两）
上㕮咀，每服四钱，水煎服。
●治妊娠中风、角弓反张、口噤语涩，谓之风痉，亦名子痫　麻黄（去节）　防风　独活（各一两）　桂心（炒）　升麻　甘草　川芎　羚羊角　犀角　酸枣仁　秦艽（各半两）　当归　杏仁（制，各七钱）
上㕮咀，每服四钱，姜四片，竹沥一合，水煎服。
●治妊娠临月因发风疰，忽闷愦不识人，吐逆眩倒，名子痫　葛根　贝母（去心）　牡丹皮　防已　防风　当归　川芎　甘草　泽泻（炒，各二两）　桂心　白茯苓　独活　石膏　人参（各三两）
上㕮咀，以水九升煮取三升，分二服。贝母令人易产。若未临月以升麻代之。
●柴胡散　治妊娠疟痢方。
柴胡　生大黄（各二两）　黄芩（一钱半）　甘草（一钱）
上㕮咀，作一服，水煎。临发日五更温服，必取利为愈。如胎上逼心可服枳壳散。忌油面、辛热等物。
●又方　大黄（二两）　柴胡（一两半）　黄芩　芍药（各一两）
上为细末，清水糊为丸，如桐子大。每服百丸，临发日五更冷汤吞下。隔两时再服五十丸，以利为度。
●治妊娠疟疾发热，口乾渴饮无度者　生地黄（一两半）　黄芩　麦门冬（去心）　人参　知母（各一两）　石膏（二两）　甘草　半两　乾葛（一两）
上㕮咀，每服五钱入乌梅半个，煎服。
●治妊娠疟疾得效方　常山　石膏（各一两）　甘草（炙）　黄芩（各半两）　乌梅（七个）
上细切，以酒水各一碗，浸一宿，平旦煎至一碗去渣，分二服临发日。
●验胎方　治妇人经脉不行已经三月者。
川芎（不见火）
上为细末，空心，浓煎艾汤下调方寸匕，觉腹内微动则有胎也。

妇女杂病品  ***************************
●四物汤　熟地黄　川芎　当归　芍药（各等分）
上为粗末，水煎服。若女蒸劳热加地骨皮、牡丹皮、知母、柴胡、黄芩；若妊娠胎动不安，下血不止者加陈艾叶、阿胶、黄耆、葱；若血藏虚冷、崩中去血过多，亦加阿胶；若血崩者，加生地黄、蒲黄、黄芩，一加阿胶、艾、黄芩；若血虚而腹痛，微汗而恶风加莪术、官桂；若风虚眩晕加秦艽、羌活；若气虚弱，起则无力，眶然而倒加厚朴、陈皮；若发热而烦不得睡卧加黄连、栀子；若虚寒脉微自汗，气难布息，清便自调加乾姜、附子（炮）；若中湿身重无力，身凉微汗加白术、茯苓；若筋骨肢节痛及头痛憎寒加羌活、防风、藁本、细辛；若脐下虚冷腹痛及腰脊间闷痛加玄胡索、苦楝；若经水过多，别无馀证加黄芩、白术；若经水涩少加葵花、红花；若虚劳气弱，咳嗽喘满加姜制厚朴，麸炒枳实；若经水暴下加黄芩；若血积块痛加莪术、三稜、桂、乾漆（炒）；若赤白带下加香附子、桂（炒）；若血痢加胶、艾、黄连；若产后血痢，腹痛疼加槐花、黄连、玉米壳；若血热相搏、舌乾口渴加瓜蒌、麦门冬；若大渴引饮加石膏、知母；若脏腹秘涩加大黄、桃仁；若呕吐者加白术、人参、藿香、生姜；若虚寒滑泄者加官桂、附子（炮）；若虚烦不得睡加竹叶、人参、酸枣仁；若目赤暴发，作云翳疼痛不可忍，加防风、羌活、防己（酒浸）、龙胆草（酒浸）。
●芎归汤　川芎　当归（各等分）
上㕮咀，水煎热服。若产后眩晕加芍药、甘菊花；若产后腹痛加官桂、酒、童便合煎；若妊娠子死或不死，胎动加紫苏，酒水合煎，死者即下，未死者即安；若临月服之则缩胎易产；若倒横难生或子死腹中加黑豆一合，先炒熟，水、童便合煎；若肠风脏毒加槐花末半钱，三日取下血块即愈；若吐血加生地黄、黄芩、枳壳；若血气上喘下胀肿加艾煎汤，空心调敷服；若产后血闷心迷、喘急腹痛加炒黑豆一合，入姜汁同煎服；若崩中漏下、失血不止，加香附子（炒），每两人甘草一钱，汤点服；若白带加白芍药半两、乾姜二钱半，同为末，米饮调下；若赤白带下，加香附子、棕榈（烧灰），同为末，米饮调下。
●苦楝丸　治赤白带。
苦楝（碎，酒炒）　茴香（炒）　当归（各五钱）
上为细末，酒糊为丸，每服五十丸，空心温酒送下。
●又方　云母为粉，温水和，服三方寸匕，立见神效。
●又方　夏枯草花开时採，捣为末，每服二钱匕。
●治月候甚浊、赤白带下多年不差者　石燕一枚，于坚硬磁器内，以温水磨服之。
●丁香胶艾汤　治白带、白崩之物虽多，间有如屋漏水，下时有鲜血者。
当归（一钱半）　熟地黄　白芍药　川芎（各半钱）　阿胶（六分，炒珠）　丁香（四分）　生艾叶（一钱）
上当归酒洗，锉艾，亦锉川芎、丁香、地黄为细末，都作一服，水五盏先煎作一盏半，去渣入阿胶，再煎至一盏，带热空心服之，三两服愈。
●神经固真丸　治心胞赤脉极微，白带流而不止。
甘草（炙）　柴胡（各一钱）　黄芩（一钱，令锉）　乾姜（末，三钱）　橘皮（半钱）　人参（二钱）　白葵花（十六个，去萼剪）郁李仁（一钱，去皮尖另研如泥）
上件除芩外，以水三盏煎至盏七分，再入黄芩同煎至一盏，去渣空心热服，少时以早膳压之。
●万金散　治妇人血崩不止。
香附子（四两，炒）　当归尾（一两二钱）　五灵脂（一两，炒）
上为细末，每服五钱，醋调空心服立愈。
●当归散　治血崩。
当归（一两）　龙骨（一两，烧）　香附子（三钱，炒）　棕毛灰（半两）
上为细末，空心米饮调下四钱，忌油腻等物。
●莲壳散　治血崩。
干莲蓬（烧存性）　棕皮及毛（烧灰，各半两）　香附子（三钱，炒）
上为细末，每服四钱，空心米饮调下。
●小蓟汤　治崩漏不止。
小蓟茎、叶（研汁，一盏）　生地黄（汁，一盏）　白术（半两，锉）
上三味入水一盏，煎至一半，去渣温服。
●槐花散　治血崩。
陈槐花（一两）　百草霜（半两）
上为末，每服三四钱，温酒调下。若昏愦不省人事，则烧红秤锤淬酒下。
●芎藭酒　治崩中昼夜不止。
芎藭（一两）　生地黄（汁，一盏）
上先用酒五盏，煮芎藭一盏，去渣，下地黄汁再煎一三沸，分为三服。
●槐灰散　治崩中或下赤白，不问年月远近并皆治之。
槐枝（不以多少烧灰）
●上以温酒调下方寸匕，食前服。螵蛸散　治漏下脐腹痛久不止者。
乌贼鱼骨（烧存性）
上研为细末，每服二钱，煎木贼汤下。
●红花散　治妇人产后血昏血崩、月事不调，远年乾血气。
乾荷叶　牡丹皮　当归　红花　蒲黄（炒，各等分）
上为细末，每股半两，酒煎和渣温服。如胞衣不下调榆白皮末半两，服之立下。
●万病丸　治女人月经瘀闭，月候不来绕脐痛。
乾漆（杵碎，炒令一时久，大烟出菸头青白为度）　牛膝（酒浸一宿焙，各一两）
上为末，以生地黄汁一升，入二味药末丸。石器内慢火熬，可丸即丸如桐子大。每服二丸，空心米饮调下。
●牛膝散　治妇人月水不利，脐腹疼痛。
牛膝（一两）　桂心　赤芍药　桃仁　玄胡索　当归　川芎　牡丹皮　木香（各七钱）
上为细末，每服方寸匕，温酒调下，食前服。
●催经散　治妇人经脉不行。
凌霄花不以多少（捣罗为末）
上每服二钱，温酒调下，食前服。
●卫生汤　治妇人女子虚弱，月事不来。
白芍药　当归（各二两）　黄耆（三两）　甘草　人参（各一两）
上为粗末，每服五钱，水煎空心服。
●二神丸　治室女血气相搏、腹中刺痛、经候不调。
橘红（二两）　玄胡索（去皮醋煮）　当归（锉酒浸炒，各一两）
上为末，酒煮米糊丸，如桐子大。每服一百丸，艾醋汤下。
●莲蓬散　疗经血不止。
莲蓬（烧灰存性）
上为细末，每服二钱，热酒调下。
●彻清膏　治妇人头痛。
川芎（三钱）　蔓荆子　细辛　藁本　薄荷（各一钱）　生甘草（半钱，炙）　甘草（半钱）　当归（一钱半）
上为细末，食后茶清调下二钱。
●石膏散　治头痛不可忍。
石膏　麻黄（去根节，各一两）　乾葛（七钱半）　何首乌（半两，忌铁）
上为细末，每服三钱，生姜三片，水煎热服。
●川芎散　治妇人偏头疼。
川芎　甘菊花　石膏（各三钱）　白殭蚕（生用，六钱）
上为极细末，每服三钱，茶清调下。
●清宁散　治妇人偏头痛，连睛痛者。
石膏　黍黏子（炒）　川芎（各等分）　菊花　细辛（减半）
上为末，茶清调下，食前服。
●涌泉散　治妇人奶汁因气绝少。
●瞿麦穗　麦门冬（去心）　龙骨　穿山甲（炮黄）　王不留行
●上为细末，每服一钱，热酒调下，后吃猪蹄羹少许；又用木梳左右乳上梳三二十下，日三服。瓜蒌散　治乳汁少。
瓜蒌根　薄荷（各等分，为末，酒调服）
上先吃羊骨汁一碗，次眼药，后再吃葱丝羊羹，少时微开出效。
●下乳散　粳米　糯米（各半合）　生甘草（半两）　莴苣子（一合，并淘净）
上煎汁一升，研药令极细，去渣分作三服立下。
●乳香散　治吹奶。
乳香（一钱）　瓜蒌根（末，一两）
上研匀，每服二钱，温酒调下。又用天南星末，温汤调涂之。
●橘皮散　治乳痈初发神效。
橘皮（汤浸去白晒乾，面炒微黄）
上为末，每服二钱，麝香研酒调服。
●瓜蒌散　治乳痈奶劳，屡效。
瓜蒌（一个，去皮焙为末）　生甘草（一钱）　乳香（一钱，另研）　没药（二钱，末另研）　当归（酒浸焙，各半两）
上用无灰酒二升，银石器内慢火熬，取一升清汁，分三服。
●连翘散　治妒乳。
连翘　升麻　芒硝（各一两）　玄参　芍药　白蔹　防已　射干（各八钱）　大黄（二钱）　甘草（六钱）　杏仁（四十个，去皮尖）
上㕮咀，水五升煮二升，后下大黄，数沸却下硝，分二服。
●阴蚀疮方　当归　芍药　甘草　地榆　芎藭（各三两）
上细切，以水五升煮取二升，去渣熏洗，日三夜一。
●又方　蒲黄一升，水银一两，二味研均以粉上。
●又方　虾蟆　兔屎等分，为末，敷疮上良。
●治妇人梦与鬼交，妄有所见闻，言语错乱　茯神（一两半）　茯苓　人参　石菖蒲（各一两）　赤小豆（五钱）
上㕮咀，每服四钱，水一盏煎，食前温服。
●辟邪散　治妇人与鬼魅交通。
虎头骨（二两）　朱砂　雄黄　雌黄　鬼箭　鬼臼　皂荚　藜芦　芜荑仁（各一两）
上件生为末，蜜为丸，如弹子大。囊盛一丸，男左女右系臂上，及用一丸当病人户前烧之，一切邪鬼不敢近。
●菖蒲散　治妇人月水涩滞、阴间肿痛。
菖蒲　当归（各一两，炒）　秦艽（七钱半）　吴茱萸（五钱，制）
上为粗末，每服三钱，水一盏、葱白五寸煎，空心温服。
●又方　艾叶（五两）　防风（三两）　大戟（二两）
上锉细，以水一斗煮取五升，热洗，日三。切宜避风冷。
●治妇人阴肿或疮烂者　麻黄　黄连　蛇床（各二两）　艾叶（一两半）　乌梅（十个）
上锉细，以水一斗，煮取五升，去渣热洗。避风冷。
●大黄散　治阴痒。
大黄（微炒）　黄芩　黄耆（炙，一两）　赤芍药　玄参　丹参　山茱萸　蛇床子（各五钱）
上为细末，食前温酒调二钱服。
●又方　杏仁烧灰，乘热绵裹纳阴中，日二易之。
●又方　蒜煮汤洗之。一方用枸杞根煎汤洗之。
●又方　取鸡肝乘热纳阴中，如有虫，黄尽出下。
●治阴痒脱方　矾石为末，空心酒服方寸匕，日三。
●治阴挺下脱方　当归（炒）　黄芩（各二两）　牡蛎（二两半）　蝟皮（炙，一两）　赤芍药（一两半）
上为细末，每服二钱，煎暖酒调下，米饮亦可。
●治阴中生疮方　杏仁（炒存性）　雄黄　砚石（各五钱）　麝香（一钱二分）
上为末，敷阴中。
●内补丸　治妇女五劳七伤，子息断绪，服一月当妊娠，百病皆愈。
萆薢（四两）　牛膝　五加皮　白术（各二两）　川乌（炒）　枳实（麸炒）　丹参（各一两）
上为细末，炼蜜为丸，如桐子大。温酒下二十丸，日午晡后进一服，有妊娠住服。
辨证诗括
紫色红伤寒，青惊，白色疳，黑时因中恶，黄色困脾端（观儿颜色及男左女右手二指节纹，如经过三节上者难治，自下而上看）
●全婴紫圆　治小儿变蒸，发热不解，并夹伤寒，温壮后热不歇，腹中有痰癖，哺乳不进，乳则吐吮，食痫先寒后热，此方无所不治，虽下不虚人。
代赭石　赤石脂（各一两）　大杏仁（五十粒，去皮尖）　巴豆（二十粒，去壳，用厚纸捶去油）　或加青礞石二钱重（另研为末入和）
上石二味为末，别研巴、杏为膏，相和更捣一二千杵，当自相得，若硬入炼熟蜜少许同杵，收密器中，若生才三十日儿，服只如麻子大一粒，与少乳汁令下食。顷又与坐乳勿令多，至日中当小下，则热除。若未全除，明日更与一粒。如百日儿；圆如小豆一粒，以此准定加减。
盖小儿初生，骨骼未成，筋骨未就，脏腹末充，精神未全，血气虚浮，肌肤软脆，资乳以养积渐增大，故有变蒸之候。三十二日为一变，变者变其形容，再变为一蒸，蒸者蒸长肌肉，十变而五小蒸，又四大蒸，积五百七十六日大小蒸俱毕，乃得成人。故当变蒸之时，轻者体热，而微惊，耳冷、尻冷，上唇头有白泡起，如鱼目珠子，微汗时出。其重者，体壮热而脉乱，或汗、或不汗，不欲乳食，食辄吐吮，目白微赤，黑睛微白，变蒸毕则目明矣。此气血周流肌肤，充溢所致，谨无他治，但少与紫圆微下，其热即退，若二次下后，身有热，而耳热、尻热乃为他病，宜别治焉。
●保婴桃红散　亦可用水煮。面糊为丸，如龙眼大。临用各依汤使磨化服。如用吞服，则丸如绿豆大，每服十五丸。
川乌　白附子（各五钱，生用）　大南星　陈半夏（各二钱，生用）
上锉碎以汲井花水拌温，瓦器中浸之，春五、夏三、秋七、冬十，日晒夜露，一日一换新水，日足晒乾为末，以好大粒朱砂五钱重，另研为细末，和如桃红色为度。治急惊风，薄荷、灯心、金银环同煎汤。下重则灸百会，慢惊用全蝎、钩藤同煎汤；呕泻姜葱煎汤下，或老腹痛淡姜汤下；咳嗽米饮加酸醋呷下，桑白皮煎汤下。胎惊夜啼及觉腹中有虫，用苦楝根皮煎汤露一宿下；伤风咳嗽姜葱煎汤下；疟亦姜葱汤下，后用姜汤调末子服尤佳。
●保命丹　治小儿急慢惊风、痰涎壅盛、牙关紧急、角弓反张、睡中惊跳，哭泣叫喊、偏搐斜目、面青脸赤、两眼直视、手足搐搦、天弔客忤、摇头上窜一切风痰皆可治之。
大个无油南星（二两，煨）　硼砂（净，六钱）　白殭蚕（二两，姜汁浸炒）　茯神（去皮尖，六钱）　蝉蜕（去头足翅净，一两）　白矾（一两，火枯）　天龙（四条，酒煮即蜈蚣也）麝香（一钱）　全蝎（去尾毒，净用，三两，糯米炒黄为度去米）　远志（去骨用净肉，一两，甘草一节同煮过去草）　大粒朱砂（五钱，另研为衣）　猪牙皂角（二两，打碎煎浓汁）
上先将南星煨，以皂角汁淬十数次，余皂汁留煮米糊，以前药俱为末，为丸，如龙眼大，以朱砂为衣，阴乾。每用一丸，以薄荷、灯心、金银环子同煎汤，浸磨化，临时以火上炖温与服。
●保童丹　治小儿急慢惊风、痰涎咳嗽喘满，不进饮食，虫疳积热、膨胀等症。
陈枳壳（五对，大者去根，用巴豆七粒去壳入内，以线十字缚定，好醋反复煮软，去巴豆切片焙乾，余醋留煮糊）　三稜　莪术（煨，各五钱）　金箔（十个）　朱砂（二钱，另研）

疔疮治法  ***************************
夫疔疮之初生也，人多不觉，生于头、面、手、足、肚、胁、腰、腿间亦无定处，一二日必作寒热如疟，头疼体痛不可忍，其痛稍异于寻常之证，须去遍身寻认其疮，如有小疮，与常患之疮稍异，即是疔也。此疮得患各有所因，而其形状亦各不同，猪疔形圆而小，疮口内有油。羊疔形长色白；牛疔形圆而小，疮口内无油；狗疔形长或带尖，色赤；驴马疔其状三角顶上有黑点，根赤，△或㽲。要知此疮非时猪、牛、狗、羊、驴、马之毒所致，宿水不洁饮之亦生水疔。豆腐中有人汗，食之亦生豆腐疔。又有气疔、鬼疔，形状虽不一，然其治之之法则一也。
疮色缓，第一日疮疔疱色小白，第二日色大白，第三日色微紫，第四日色真紫。
疮色急，第五日色微青小紧，第六日色深青大紧，第七日色黑其状有加鱼脐，又如灸疮之状，乃最紧急之候也。
疮证吉有应，如生一疔之外，别处肉上再生一小疮，即是有应。可用针挑破，护场，疮四围右赤肿生多疮，多者谓之满天星，饮食如常，头痛身热，手足温。
疮证凶无应，别处肉上无疮，不护场，疔四围无赤肿，内疔盛，渴欲饮水，饮食不进，头眩眼花，护床不动，卧不起也，眼白晴痴不转。唇舌青，腹痛甚者用看疗，五心肿，手足冷，气粗无脉。
●桃红散　治诸疔疮虽有凶证迭见，六脉俱绝死者，此药悉能主治。
斑蝥（去足翅，各三个）　蜈蚣头（一个）　国丹（五钱）　蟾酥信石（各多许）　蝉蜕（去足翅）　风化石灰（一两，砂锅盛，瓦片盖，炭火煅二时久取出）
上各制同研为末令极细，指爪甲刮葱白皮内涎调药，先以苏叶针，针破疮口，可深半寸。凡疔疮必有红丝路，可随红丝斜下针。如疮在胸以上可斜下；如在胸下可针斜向上。盖疮毒喜趋心，故下针亦随毒气行也。出针后疮口有恶血须令出尽，别将蟾酥一粒如麦粒大人在疮口中，用针送令深入，却以前葱涎所调药敷疮口，莫敷在好肉上，用冷水浸湿纸二三十重贴在药上，封固疮上。如清早封固至睡觉，疮口热即去纸，水洗去令净，用玉红散掺疮口，疮口必有数日臖作疼痛，只用玉红散掺疮，仍日用葱汤洗。然疔疮之证，虽危恶，自能用针破疮口入蟾酥在内，以桃红散封固疮后，即可保其回生也。至如疮口臖作疼痛不可忍，可不必忧，此非疔毒为害，乃是蟾酥在臖作腐烂疔毒，故尔痛也。可採芙蓉叶、桑叶，亦可擂敷疮四围散其血，勿令血潮，日夜各换一药，须洗疮后上药，其疮安不日好也。
若疔疮初发时必发热身疼，此乃毒气在表，当汗而解，白沸汤主之。老人、虚人、孕妇不宜下、汗止用桃红散拔毒。
●白沸汤　白矾（五钱）　青黛（三钱）　塚间贴背干石灰三钱
上件同为细末，研至无声为度，打和令匀，每服三钱，井花水半碗调，杨柳搅千百下令匀，顿服之。厚衣盖覆，良久用葱豉汤入醋少许，极热服，少助药力，得汗而解。
若始不觉是疔疮，不曾以前法出汗，过数日方觉，则寒热体痛皆罢，毒气入里矣，须用利药，使内中毒气下泄，雄黄丸主之。
●雄黄丸　雄黄　郁金（各五钱）　巴豆（半两，去心壳略去油）
一方加信石一字许，不可多用，清油煮半日，取出晒乾入药。一方加斑蝥七个，去翅嘴，糯米炒变色去米，用以治瘰疬。一方加玄胡粉三钱，以治咽喉肿痛、喉闭等症。
上各研为细末，面糊为丸，如绿豆大，每服一丸，冷茶清吞下，取利为度。如未利再服。
●玉红散　寒水石（一两，火煅）　轻粉　国丹（各少许）
上件研为细末，掺烂口，日夜二洗二换。盖蟾酥膏、桃红散皆为毒药，故令疮疼痛，用玉红散解二药之毒，用二药散其血，则当自然安矣。若一时未能辨，前项蟾酥、桃红散等药可用。李世安一宗治法主之，功效尤速。（李世安治疗法）　●当归散　当归尾（二钱）　川芎　乾葛　荆芥穗　乌药　白芷　川独活　赤芍药　升麻（各一两）　羌活　甘草　防风（去芦）　枳壳（各半两）　红花　苏木（各二钱半）
疮疼痛者加乳香、没药、白芷各五钱；疮热不退加墨竹青、山栀仁各少许，大便闭加枳壳一两；躁烦加灯心十茎，竹茹一团；渴者加天花粉一两；肿者加甘草节、降真节各半两；眼晕加川芎、白芷、荆芥、防风；渴而小便闭者加滑石一两。
上件㕮咀，每服五钱。灯草十数茎，乌豆十粒，水一锺半煎至八分。病在上食后服，病在下食前服，连进取效。
若患疔疮始初不觉，不曾用前法出汗，过数日外证皆罢，或在腹胁之间，或在胸腋之下肿起，此乃毒气入里所致，宜用霹雳火治之。若服当归散外证不解者，亦急用霹雳火发散。
霹雳火法：
鹅卵石炭火煅通赤，用淀桶一只，先置竹椅一只于桶内，又用一勺置竹椅下，令病人裸体坐于椅上，用荆芥为末，调下酸米醋，一器却置煅石于勺内，即用荆芥醋淋沃石上，火力不可大煅灼人，恐病人难禁。若火力已微汗尚未透，可再加火力再沃之。沃时桶口用衾覆盖，别用一衾盖病人头上，只留口鼻在外，令遍身汗出，须要头面皆有汗，病即除矣。此法绝妙。老人、虚人、孕妇不宜汗下，可针破疮口，用海马拔毒散点疮，酒煎苍耳服。至于毒入里，用霹雳火时病人不须入桶，只用一小水桶依前法，以勺盛煅石在桶中，用醋淋沃，令病人侧身，以肿处覆在桶上，四周用衾被遮护，勿令气泄，良久肿处出汗。如汗未透，可再加火力再沃之，须令肿处汗透，却不必遍身汗也。
若疮在两胁间，毒气欲奔心，乃危急之证也。可急于患处尖上用艾炷灸三五壮，仍于灸穴前后针出少血。灸疮四围有疱起吉，无疱凶。若疮生于虚软不便处，不可用针灸者，可用松针截法，针断红丝路。如疮生于两胯间，毒气欲奔肾者，用松针于两胯红丝路尽处针断出血。如疮生头面上者，可于项间丝路尽处针断出血。或各处红丝路亦有不现者，亦可以意消，详用松针针之。
凡用松针者，盖因红丝路不现无可下手处，故用此法，于颔下、两腋间、两胯间、虚软处下手针断毒气，毋令攻心盛而已。
松针法：
取向北松枝上叶极硬者，顿齐作一束，扎令极细，缓缓以意消详毒气所经行虚软处针之，须令出血。针时先用酒润下针处，针必小痛，令病人稍忍，仍用雄黄、麝香为末，温酒调一二服与之，服之方下针。
若表证皆罢，毒气人里者，用前雄黄主之。若手足厥冷，六脉俱绝者，此乃毒气已深，气血为毒气所并，不能流通，是以体冷而不现。必须用木香流气饮连进数服，气血流通则脉自回矣。然后依法治之，万无一失。
●海马拔毒散　治疔疮大效。兼治诸恶疮发背。
海马（一双，炙）　穿山甲（黄土炒）　水银　朱砂（各二钱）　雄黄（三钱）　轻粉（一钱）　脑子　麝香（各少许）
上件除水银各研为末，打合入水银再研至无星，针破疮口，点药人内，一日一点，神效。
夫内疔之证与外疔之证并同，亦发寒热，头疼身痛。但疮形不现，过数日胸背腹胁、头面手足间或有一处肿起，即内疔所发之处。急用霹雳火如前不护场汗法，于肿处出汗。若体寒热，虽未有肿起，但腹痛甚者，便须作内疔证，用后法治之，不可缓也。
用蟾酥一粒，病势重者用二粒，置病人舌上噙化，化后良久用井花水灌漱，却用雄黄丸七丸，冷茶清吞下，得脏腑利数行，其病应手而愈。
凡治内疔，蟾酥可于取时用桑叶小钱大，入蟾酥揉和得所，丸如念珠大，阴乾。
急救仙方卷之六补遗终
