
序  ***************************
昔仓公挟方术周行天下，历久而术益工，方益多，是知治病不可无方，而方尤不可不蓄之富也。予髫年，先大夫之任蠡吾，适民苦疫病，先大夫出箧中所藏辑效方三帙，命从兄慕庄按方制药，详病施治，无不应手而愈。丐药者如趋市，民赖存活，不可数计，予益信医之不可无方也如是夫。越数年归里，复得外祖大来李公生平所集验方若干卷，一见欣然，如获奇珍。厥后每于见闻之余，偶得一方辄录而藏焉，人或秘不与，亦必多方购求，务期必得。如是者几二十年而方略备，往往集同志者修合施舍以为快。岁甲寅，客东粤，以所携膏丹药济人，屡获奇效，王子殷玉见是书，即欲梓之以公世。予因择其药味和平用有成验者九百余方，分为四十七门，名之曰《经验方》；又取怪症、急救、救荒三门，附于卷末，以备采用，名之曰《备急方》，共四卷，计方一千有奇，参考究订，凡五越月书始成，而王子已仙逝矣。其友孙子聚五，好义乐施，笃于交情，慨然欲竟其志，因为捐赀以付剞厥焉。吁！是书也，先外祖暨先大夫集之数十年之前，而予复搜罗博采，历举而试之，至数十年之久，时时以有志未逮为忧，今孙子乃能相与有成，俾阅是书者，遇病了然，不啻取怀而予，宁非予与孙子之所大快耶。虽然，病有虚实阴阳，方有温凉补泻，故病不一方，方必对病。古人因病立方，今人以方凑病。苟不详审病情，揣摩方诣，而概而用之。倘有弗验，必咎立方之未善，是有方反不若无方矣。岂予集方之心，并孙子镌方之心哉，所望于用方之君子，为之梓明变化于其间也可。
雍正十二年岁次甲寅冬至日会稽青山学士陶承熹题干乐昌客馆

卷一  ——————————————————————————————————————————————————————————————————————————————————————————

通治门  ***************************
原方紫金锭（一名玉枢丹，每一料加雄黄三钱，朱砂三钱。治法同下，而不及原方更灵，惟用敷痈胜于原方。）
当门子（三钱，生麝，栋去皮毛）　山文蛤（二两，去瓤净）　千金子（一两，即续随子，去油壳）　山茨菇（二两，有毛者佳，去皮毛）　红芽大戟（一两五钱，去芦，洗净，杭州紫大戟为上，江南者次之，北方绵大戟勿用）
上为极细末。糯米粉煮糊，入臼同捣千余下，印锭，锭重一钱。每服一锭，重者连服二锭，取通利后，以温粥补之。孕妇忌服。一切饮食，药毒，虫毒，烟雾瘴疠，水磨服，吐利即安。痈疽，发背，对口，疔疮，天蛇，无名肿毒，蛀节，红丝等疔，及杨梅，痔疮，无灰酒磨服，外以水磨涂疮上。阴阳二毒，伤寒疽疫发狂，喉风，薄荷汤冷磨服。赤白痢，吐泻霍乱绞肠，及诸痰喘，姜汤磨服。男妇急中服邪，鬼交鬼胎，失心往乱，羊儿猪癫等风，石菖蒲汤磨服。缢原惊压鬼魅，但心头微温者，生姜续断酒磨服。蛇蝎疯犬咬伤，酒麝灌下，再服葱汤，被盖取汗。新久疟疾，临发时，东流水煎桃柳枝汤磨服。急慢惊风，五疳五痢，脾病黄肿，瘾疹疮瘤，薄荷浸水磨浓汁，加蜜服，仍搽肿处，年小者分数次服。牙痛，酒麝涂肿处，仍含少许，良久咽下。小儿因父母遗毒，皮蹋烂斑，谷道眶烂，清水麝涂。打扑损伤，无灰酒研服。久年头胀头痛，偏正头风，葱酒研服，仍磨涂太阳穴。妇人经闭，红花汤下。天行疫气，桃根汤磨浓汁，搭人鼻孔，次服少许，得不传染。传尸痨瘵，为虫所噬，磨服一钱，或吐或下恶物小虫，其病顿失。
卫生宝丹（修合法治法同前五枢丹，而此药又胜之。）
山茨菇　川文蛤　红芽大戟　千金子（各二两）　麝香　西牛黄　珍珠　明雄黄　滴乳香（去油）　没药（去油）　朱砂　琥珀（蜜珀不用）　丁香　沉香（各三钱）　金箔（十帖）
为细末，糯米粉煮糊，木臼捣，印锭，每重一钱。
菩提丸
前胡　薄荷　苍术　厚朴　枳壳　香附　黄芩　砂仁　木香　槟榔　神曲　麦芽　山楂　陈皮　甘草　白芍　藿香　紫苏　羌活　半夏
各等分，用薄荷叶煎汤，拌各药匀，晒干为末。蜜丸弹子大，每一丸，小儿量减。瘟疫，时病，感寒，姜汤下。暑症，香薷汤下。疟疾，姜汤下。伤风，咳嗽，百部三钱，煎汤入姜汁下。赤白痢，车前子汤下。水泻，姜茶汤下。霍乱吐泻，胡椒四十九粒，绿豆四十九粒，煎汤下。心腹痛，姜汤下。
一粒金丹
雄精　乳香（去油）　没药（去油）　砂仁　羌活（各一钱）　半夏（姜汁炒）　乌药（各二钱）　巴豆（去心衣，炒黑，一两五钱）　山豆根（五钱）　苍术（米泔浸，四钱）　杏仁（四十九粒，去皮尖）　麝香（三分）
共为细末，蜜泛为丸，梧桐子大，辰砂为衣。每服一丸，病在上部研碎服。中风痰厥暴死，但心头有微热，服之立苏，用清汤下。心气疼痛，艾醋汤下。痢疾，甘草汤下。气不顺，木香汤下。身热，白汤下。肚胀，香附汤下。口眼歪斜，麻黄汤下。诸般肿毒，老酒下。蛇伤，雄黄汤下。身肿，荆芥汤下。疯犬咬，斑蝥七个炒，防风汤下。疟疾，井水下。小儿惊风，薄荷汤下。头痛，川芎汤下。酒肉食积，盐汤下。喉症，薄荷汤下。痄腮红肿，赤芍汤下。孕妇忌服，又忌猪、羊、鹅，牛、鸡、糟、面、生冷、油煎。服后勿饮冷茶水，饮则无效。
太玄丹
白犀角　山茨菇　玄明粉　麻黄（去节）　血竭　甘草　黄连（各末一钱）　雄黄（三分）
治伤寒外感，瘟疫痈毒，哮喘，冷气攻心，乳吹，兼治痘疹初起，诚神方也。上为极细末，姜汁拌湿，乌金纸包，外用红枣肉捣如泥，包半指厚，作二团，入砂罐内，又用盐泥固之。上下加火，候烟将尽离火，少顷取出，去枣肉，每药一钱，加冰片二分半，麝一分，研极细末，磁瓶收贮，黄蜡塞口。每用以簪脚蘸麻油点药入眼，重者吹鼻，俱男先左，女先右，立刻汗出愈。忌生冷面食，煎炒腥浊之物，兼能和七情。若病人神脱者，勿点。此药能去病，不能活命也。
混元丹
混元衣（即人胞，二钱）　牛黄（三分）　麝香（三分）　黄芪（二钱）　远志（甘草汁泡，二钱）　金箔（三帖，为衣）　天竺黄（三钱）　白茯苓（二钱五分）　白茯神（二钱五分）　甘松（去毛，四钱）　砂仁（去壳，三钱）　梅花瓣（一两）　益智仁（去壳，六钱）　山药（姜汁炒，二钱五分）　滑石（丹皮二两水同煮干，去皮，六两）　粉甘草（去皮，一两）　莪术（面包煨，三钱）　人参（去芦，一钱）　木香（二钱）　香附（酒浸一日，盐水炒，一两）　桔梗（去芦，二钱）　辰砂（甘草一两，水泡，同煮干，去草，一两，为衣）
此丹治男妇诸虚百损，五劳七伤，小儿百病。二十二味药为细末，蜜丸如龙眼大。量人大小，加减照引下。中风痰厥，不省人事，姜汤研下。伤寒夹惊，发热无汗，葱姜研下取汗。停食呕吐，大便酸臭，腹胀，姜汤下。霍乱转筋，紫苏木瓜汤下。赤白痢疾，里急后重，陈仓米汤下。大便出血，槐花汤下。小便不通，车前子汤下。盗汗，自汗，浮小麦汤下。发热，薄荷汤下。痘仍不发，升麻汤下。中暑，烦热发渴，灯心汤下。喘急咳嗽，麻黄杏仁汤下。肚腹积聚，陈皮姜汤下。虫痛，苦楝树根皮汤下。小儿夜啼，灯心汤下。夜啼，盘肠内吊，钩藤汤下。疝气，偏坠大小，茴香汤下。急惊搐搦，薄荷汤下。慢惊，人参白术汤下。诸病，无精神，少气力，减饮食，卧不稳，姜枣汤下。胎寒，手脚冷，口气凉，腹痛肠鸣刺痛，姜葱汤下。两目浮肿，四肢俱肿，面黄，茯苓、桑白皮、大腹皮、陈皮、姜皮，名曰五皮汤下。疟疾，槐柳枝各五寸，姜三片，葱煎汤，露一宿，发日五更温热研下。赤白浊，淡竹叶灯心汤下。疳积发热，肚大身瘦，手脚细枯，大便或泻或闭，小便如泔如淋，陈仓米汤下。小儿初生粪不出，口吐白沫，脐风撮口，腹胀，葱姜汤下。此药大人每服三丸，小人每服半丸至一丸，三岁至十岁每服二丸，量大小加减。常服进饮食，宽中宁心，消惊养神，百病俱效。
先天一气丹
水中金（一钱）　滑石（研细，丹皮汤煮过，六两）　粉甘草（二钱）　益智仁（六钱）　人参（一两）　木香（不见火，二钱）　砂仁（三钱）　香附（童便制，一两）　甘松（四钱）　莪术（煨，三钱）　桔梗（二钱）　黄芪（蜜炙，二钱）　山药（二钱）　茯神（二钱五分）　茯苓（二钱五分）　远志肉（净，一钱五分）　牛黄（五分）　天竺黄（三钱）　麝香（三分）　朱砂（飞，二两）
为细末，蜜丸重一钱，金箔七十张为衣。治远年痰火，中风喘逆，颠痫谵语，惊悸怔忡，胃脘痛，噎膈，膨胀，气满，癃疬，诸无名怪症，俱淡姜汤下。小儿吐泻，惊疳积滞，米汤调下。急慢惊风肚腹痛，姜汤下。危急痘症，灯心汤下。
无价宝珠丹
琥珀（四钱）　牛黄（三钱）　珍珠（二钱）　犀角（一钱）　羚羊角（一钱）　水中金（二钱）
琥四牛三珠二，灵犀一点无差，先天神水二分加，天月德合丸他。文蛤煎汤为糊，金箔为衣豆大，依方修合用心査，百病自绝根芽。不怕风劳蛊膈，诸虚百损交加，一丸服下妙无涯，返本还元功大。吐血骨蒸立止。还魂救死堪夸，任他国手广如麻，可比金丹无价。
二气灵砂丹（胃虚呕吐，伤暑霍乱，肺热生痰，心虚有火，神魂不宁，俱不可用。）
水银（一斤）　硫黄（四两）
入痢炒断星，入阳城罐升打五香，开出成束针纹赤色为佳。桑灰醋淋汁煮，制米糊丸芥子大，每服三分或一分。治诸虚痼冷，厥逆，及上盛下虚，痰涎壅盛。此丹能升降阴阳，和五脏，助元气，下逆气，杀精魅鬼邪，扶危救急之神方也。孕妇忌服。常服，每用人参汤空心送下，或枣汤下。疝气，木肾偏坠肿痛，茴香汤下。白浊遗精，白茯苓汤下。虚劳咳嗽，生姜乌梅苏梗汤下。腰服满痛，莪术汤下。盗汗溺多，牡蛎煅少许，煎汤下。疟疾不已，桃柳枝汤下。吐逆翻胃，丁香藿香汤下。中风痰厥，面青，木香汤下。走注风痛，遍身作痛，葱白汤下。脚膝痛，木瓜汤下。气滞，生姜陈皮汤下。妇人血气作痛，延胡索、五灵脂、酒、醋各半下。小儿慢惊沉困，胃虚呕吐，神脱，人参丁香汤下。
寸金丹
川芎　防风　羌活　白芷　苏叶　陈皮　赤茯苓　厚朴　苍术（米泔浸）　半夏（姜制）　白豆蔻（去皮各二两）　藿香　砂仁（去壳）　香附　木香（忌火）　前胡　薄荷　台乌药（以上各三两）　枳壳　炙甘（各一两五钱）　草果仁（一两）　神曲（炒，五两）
以上药共研细末，又用生神曲二十五两为末，姜汁打糊为丸，每丸重二钱，朱砂漂过，四两为衣。治男妇老幼中风，中气，中寒，中暑，口眼歪斜，牙关紧急，不省人事，霍乱吐泻，转筋内伤，饮食生冷，胃口停痰，胸膈胀满，不思饮食。或出远方，不服土水。作泻心痛，腹痛，恶心水泻，疟疾。四时感冒，伤寒头痛，发热，遍身疼痛，恶寒无汗，服此发汗。伤风咳嗽，山岚瘴气，嗳气吞酸，红白痢疾。妇人产后昏迷，恶露不尽，小儿急慢惊风。一切诸症，俱用淡姜汤研下。大人每服一丸，重者二三丸，小儿半丸。孕妇忌服。
蒸脐法
用桑木，做一小甑，上口如酒杯大，下眼如笔管大，甑高三四分，以便藏药，另用银，打一小锅，如甑上口之大，底钻细孔。先以麝香二三厘，掺入脐中，以荞麦面和作一圈，将甑坐上，勿走气，以药末填入甑内，对脐盖以银锅，用指头大艾炷烧之。俟腹内微痛，身上微汗，鼻有香气即止，不拘壮数。
人参　红铅　金刚子（即脐带中血）　胎发余（煅存性）　鹿茸（酥炙）　大附子（制）　白附子　沉香　母丁香　乳香（炙）　大茴香　朱砂　雄黄　石钟乳（煅，白色中空者佳）　鹁鸽屎（煅）　龙骨（煅）　青盐（煅）　桂心　椒红　夜明砂（淘去泥沙）　虎骨（炙）　川山甲（整用，生漆涂封，挂起。照病之上下左右、背腹手足取用。其爪尖无所不达，尤攻痔漏，无此则不效）　龟板（炙）　秋石（各等分）
上为细末。治下元虚冷，遗精白浊，腰膝酸痼，血崩淋带，经行不调，产后久不生育，痿痹，脾泄，痢疾，食积，中满，气滞，血蛊，臌胀，膈胃，湿痰，心疼，（有虫者不宜。）疯痰，大麻疯，（加硫黄、蛇骨。）筋骨疼痛。（川山甲可照疼痛处取甲用。）凡属虚寒之症，须用桂附者，无不立效。若骨蒸内热多火，大肠燥结，及肚痛有虫之症，皆非所宜。
㠟峒丸
山羊血（四钱）　郁金（一钱）　真西牛黄（不见火，一钱）　腾黄（用清水重汤顿化，滤净渣，再于磁器内重汤煮三炷香，如干，可少加水，俟香尽取出，用绢布盖好，埋土七日取出，又煮埋七次，晒干，四钱）　雄黄（不见火，一钱）　儿茶　天竺黄（各四钱）　生大黄（锦纹者，六钱）　血竭（微烘，四钱）　阿魏（一钱，烧酒浸，重汤煮过，晒干，同雄黄先研）　冰片（五分）　麝香（去毛皮净，五分，二味俱勿见火）　三七（微烘，四钱）　乳香　没药（各四钱，此二味用滚水浸化，拣去滓秽，放铜杓内微火缓缓煮干，置地上候燥，用刀刮下）
上药研细末，炼蜜为丸，每重五分。此丸功力甚捷，一丸必救一人，百发百中，一效不可再服。内服具用无灰酒麝送下。外敷俱用细茶汁磨敷。须留出疮口，止敷肿痛处。凡磨药忌生冷水，用药并忌一切毒物。痈疽发背，及无名肿毒，每用一丸，半服半敷。肺痈，肠痈，内溃，研服一丸，病重二丸。惊恐，吐血成痨，磨服。血积，癥瘕，血瘀，虫胀，磨服。跌打折伤，筋断骨折，并刀箭伤，刑杖重伤，俱内服外敷。马刀瘰疬，远年不愈，磨敷不服。产后恶血攻心，昏迷不醒，并横生逆产，胎衣不下，麝服。妇人乳吹，磨服，小儿急慢惊风，初生月内者，每丸分四次服。一周者，三次服。二三岁，二次服。五六岁者，一次服。蛇伤，蜂蝎，蜈蚣，一切毒螫所伤，及颠犬咬，毒气入内，俱内服外敷。凡服药，三日内忌冷水生物，一切寒物犯之。害不可当，慎之。
利生丸
茅苍术　乌药（二味俱米泔浸一宿，晒干）　香附（一半童便浸炒，一半米醋浸炒）　藿香　纯苏叶　厚朴（姜汁炒）　陈皮　青皮（醋炒）　赤芍（酒炒）　砂仁（去壳）　小茴（微炒）　木香　草果（面裹煨，去壳，各二两）　川芎（微炒）　归身（微炒）　黄芩（微炒）　枳壳（麸炒）　白茯苓　木通　鸡心槟榔（各一两）　粉甘草（五钱）
上药不可烘，须日晒干为末，陈早米糊为丸，每重一钱五分，亦须晒干，不可见火，约干，药每丸九分，每服一丸。心痛，灯心二分，姜一片，煎汤送下。肚痛，姜一片，捣碎，入炒盐三分，开水冲服。胸腹膨胀，姜皮五分，大腹皮一钱，煎汤下。疟疾，发日，用东向桃脑七个，姜一片，煎汤下。风痰喘嗽，苏叶薄荷汤下。赤痢，白蜜二钱，米汤调下。白痢，红糖二钱，姜汁一匙，同米汤调下。疝气，小茴川楝汤下。隔食呕酸，小儿痞积，姜汤下。血崩，恶露不净，当归一钱煎汤下。身面黄胖，湿痰流注，无名肿毒，俱陈酒下。
乌金丸
木鳖子，不拘多少，以麻油煮，浮为度，以小麦麸炒去油气，用磁锋刮去毛皮，研为末，面糊丸，绿豆大。每服三分，小儿一分。未服药之先，去大小便，服药后，盖被出汗，不可见风。犯之寒战，须嚼生姜解之。伤寒，葱汤下。霍乱，藿香汤下。痰火，姜汤下。疟疾，桃枝汤下。火眼，菊花汤下。瘟疫，凉水下。流注，花粉汤下。白浊，胡椒汤下。红痢，细茶下。白痢，姜汤下。吐血，京墨磨井水下。结胸，姜汤下。心痛，香附汤下。肿毒，雄黄汤下。便毒，葱汁下。水泻，神曲茶汁下。头风，川芎汤下。呕吐，姜汤下。血崩，红花汤下。重舌，吹药五厘，凉水咽下。胁胀，陈皮汤下。食蛊，山楂麦芽汤下。食膈，陈曲、麦芽，夜壶水煎汤下。锁喉风，以火酒漱口，用药掺之。疝气，橘核大茴汤下。气逆水蛊，芫花汤下。月经不调，红花汤下。便血盗汗，黑豆汤下。大便不通，枳壳汤下。翻胃膈食，枣子汤下。驱邪辟瘟，砂仁汤下。疬串，杨梅酒下。胎衣不下，石灰打水澄清下。小便不通，槟榔汤下。喉痹，喉癣，吹药五分。寒热气，火酒下。小儿惊风，朱砂金箔汤下。筋骨疼痛，黄芩或火酒下。
黑龙丹
珍珠（一钱）　蜜蜡（二钱）　沉香（三钱）　白丑（四两）　黑丑（四两，二味俱各半生半炒，各研细，取第一次细末各二两，余不用）　槟榔（取第一次细末，一两）　茵陈（五两，将叶研细末五钱，余留后熬膏用）　三棱（一两，去皮毛，醋浸一宿，锉，炒研末，取五钱）　莪术（一两，制同上，亦取末五钱）
上药各照分秤过，不可多少，共为末，将剩下茵陈，用水三碗半煎两碗，以好纸滤过渣，再煎成膏，量调前药，临调加醋一小杯，丸如梧子大。合药须用辰戌丑未日，疗病日，端午日更妙。如合好，即用炭火烘干。服时每药一钱，加丹砂一厘。此药能治五劳七伤，山岚瘴气，水肿腹痛，脾胃心肺诸疾，齁䶎咳嗽，痰涎壅滞，酒食气积，气块，翻胃吐食，十膈五噎，呕逆恶心，肠风痔漏，脏毒疟痢，积热上攻，头目疮癞肿痛，下部淋沥，及妇人血瘕气蛊，寒热往来，肌体瘦弱，面色痿黄，月水不调，赤白带下，肚生血鳖，血鼠，传尸穿心，诸般皮里膜外之症，鬼胎，产后诸疾，小儿五疳虫积，误吞铜铁等物，并食恶毒等物，并宜服之。每服五钱或三钱，于五更鸡鸣时，用好茶一钱五分，滚水冲之，候茶冷，分药作五口送下。至药力行动时，用马桶盛粪一二次，是粪未见病源，看第三四次下来，即是病源，或虫，或是鱼冻，或作五色等积。有积消积，有气消气，有虫消虫，有块消块。若病源浅，一服见效，深者二三服，病根尽除矣。亦能宣导四时蕴积，春道积滞，不生疮毒，夏宣暑热，不生热病，秋宣痰饮，不生瘴疟，冬宣风寒，不生春瘟。此药泻几次，不用解补自止，不伤元气，种种功效，不能尽述。但服药之日，终日不可进饮食，亦不得饮米汤等物，务要饿一周时，至次日黎明，方可进稀粥一碗，午间吃饭一碗，止可吃素，忌荤腥油腻并烟，三日方好。孕妇忌服。
如意丹
苍术（米泔浸一宿，晒，十二两）　厚朴（姜汁炒，十二两）　甘草（去皮，八两）　木通（去皮，八两）　莪术（醋炒，六两）　陈皮（十二两）　三棱（去毛，六两）　枳壳（去穰，十两）
共为细末，将三年陈晚米一斗，巴豆四百九十粒同炒，至黄色拣去巴豆，碾米为末，同前药，水发为丸，如梧子大。小儿一岁服一分，至十五岁服二钱五分，十六岁以上服三钱。不能服丸者，可研化服。孕妇忌。肚腹痛，枳壳汤下。食伤气滞腹痛，砂仁汤下。隔食风寒，胸膈饱满，头痛发热，生姜葱头汤下。心腹时常作痛，或大便不实，姜汤下。嗳气吞酸作胀，姜汤下。水泻及白痢，姜汤下。红痢，甘草汤下。红白痢，甘草生姜汤下。痞积气块作痛，姜汤下。停食，槟榔汤下。逆气上升噎满，姜汤下。气塞痛，陈皮汤下。其余诸病。俱滚汤下。
夺命丹
番木鳖（磁片刮去毛，真麻油煎枯）　川山甲（土炒）　甘草（各一两）　朱砂（一钱）
共为细末，面糊丸，如粟米大，分为三分，各安开一分，再用朱砂为衣一分，用雄黄为衣一分，不用衣俱每服五分。忌风并咸酸物。
不用衣者，咳嗽痰火，火眼虚劳，绞肠痧，冷茶下。小儿急慢惊风，薄荷汤下。
朱砂衣者，胸膈饱胀，反胃膈食，火酒下。气膈，木香火酒下。
雄黄衣者，伤寒伤风，寒湿，头痛发热，姜汤下。偏正头风，川芎汤下。痈疽，发背对口，槐花一合炒黑煎酒下。杨梅，鱼口疔疮，虎蛇伤，瘫痪半身不遂，湿痰流注，白酒下。痰迷心窍，竹沥姜汤下。
化滞丸
南木香　丁香（去苞，不见火）　陈皮（去白）　黄连（去毛）　半夏（姜汁煮透，阴干，以上各一两）　三棱　莪术（各一两九钱二分）　乌梅肉（二两，一两晒干为末，一两醋煮烂）　槟榔（一两）　黄芩（一两）　背皮（去穰，一两）　巴豆仁（去壳不去油，加醋高一指，重汤煮燥，研膏，一两一钱）
将青皮、陈皮、黄连、三棱、莪术切片，加米醋，用磁瓶煮干勿焦，晒研为末，以乌梅肉、巴豆仁膏，捣为丸，如黍米大，如干，加蒸饼，打糊炼匀。每服十五丸，小儿量减。孕妇忌服。理一切气，化一切积。夺造化有通塞之功，调阴阳有补泻之妙。久坚沉痼，磨之自消，暴积乍留，导之立去。食积作泻，及霍乱呕吐，冷水下。白痢，姜汤下。赤痢，冷姜汤下。杂色痢，甘草姜汤下。九种心痛，菖蒲芍药汤下。诸般气痛，生姜陈皮汤下。小肠疝风，茴香汤下。肚腹疼痛，陈皮紫苏汤下。吐虫反食，乌梅茶叶汤下。风痰症，麻黄汤下。伤风咳嗽，杏仁桑皮汤下。时气，诃子汤下。头痛，川芎汤下。大小便闭，灯心汤下。小儿疳积诸积，米汤下。死胎，茱萸汤下。产后痢，当归汤下。月经不通，艾叶汤下。诸般血气痛，芎归汤下。脾痛，陈皮汤下。诸般积食，木香磨汤下。消磨积滞，须数日一进。如不欲泻，以津唾咽下。因食呕吐不止，津咽下立止。中酒，即以酒下。若欲宣通，则用热姜汤下。若欲止泻，则饮冷水，或冷粥一口即止。
壬水金丹
专治痰迷风瘫，蛊膈虚损，立止痰火，哮喘痰壅，噎气吞酸，降火宽中，消滞，噙丹舌下，满口生津。并治各般风症，羊颠，醉酲，消渴诸项大病。至子下元虚弱者，尤宜常用。
绵纹川大黄五斤，切薄片，滴烧酒一斤，白蜜四两，拌匀，用柳木甑一口，下铺柳叶寸余厚，以绿豆二升，水浸一夜，黑铅二斤，打作薄片剪碎，同绿豆拌匀，一半铺柳叶上，盖新夏布一块，将大黄铺上，又盖新夏布一块，将所留一半铅豆铺，上面再将柳叶盖满，蒸七炷大线香，待冷起甑，去柳叶铅豆不用，只将大黄晒干露之。如此九次听用。
再用乌梅肉（一两）　薄荷叶（一两）　枳壳（麸炒，一两）　广木香（不见火，一两）　陈皮（一两）　九制胆星（一两）　文蛤（去穰，炒黄，四两）　贝母（去心，二两）　檀香（不见火，一两）　枸杞子（一两）　沉香（不见火，五钱）　茯苓（五钱）
水十数斤熬汁，约三斤去渣，取净汁浸前九制大黄，至汁尽晒干，以磁罐收贮。听配后药。
九制玄明粉（八钱）　七制青礞石（五钱）　官白硼砂（五钱）　真血琥珀（八钱）　角沉香（净末，八钱）　郁金（五钱）　乌犀角（二钱）　羚羊角（净末，五钱）　钟乳粉（研细末，水飞净，三钱）
上药九味，共为极细末，将前九制大黄，秤准一斤研末和匀，用文蛤膏捣为丸，金箔和朱砂为衣。如遇前症，用药一丸，噙舌下化咽，大病即愈。
制文蛤膏法：文蛤八两，锅内炒黄色研末，入平底磁瓶中，以细茶浓汁熬一日，不住手搅，再用糯米汤，熬三日，以味不涩，满口生津为度，再用白茯苓　归身（酒洗）　嫩黄芪（蜜炙）　枸杞　人参　郁金（各五钱）　麦冬（二两）
以上药熬汁二大钟，人蛤膏，再煎成膏，以丸前药。
计开
共用好烧酒（九斤）　白蜜（二斤四两）　绿豆（一斗八升）　黑铅（十八斤）　柳叶（五斤）
制药功夫，须两月有余，要耐烦如法炮制。其效甚速，常服清心益智，永无中风之患，功难尽述，幸珍秘之。合药，忌鸡犬妇女、孝服不洁之物。
人马平安散
朱砂　枯矾　硼砂（另研）　火砂（另研，各二钱）　雄黄（五分）　冰片（三厘）　麝香（二厘）　赤金（二十张）
上药为细末，贮磁瓶内，勿令泄气。男左女右，用骨簪点入大眼角胬肉上，或用鼻吸上亦可。牲口并用，孕妇忌点。治四时感冒，伤寒时气，瘴气瘟疫，霍乱痧胀，水泻疟痢，小儿惊风，及驴马，骡牛，瘟气草结等症，大能发汗散邪。
夏枯扶桑丸　治一切疮疡，并内伤阴虚，痨瘵咳嗽，喘血症诸病。
金银纯花（二斤）　百合（一斤）　真阿胶（八两，炒）　川贝母（去心，八两，为末）
用夏枯草、桑叶各二十斤，熬汁煎膏，捣丸重三钱。
肺痿肺痈，百合汤下。心颤，朱砂麦冬汤下。久嗽，五味汤下。肠痈乳痈，带壳瓜蒌仁汤下。肝中少血，烦躁不宁，白芍地骨皮汤下。疬串，雄黄冲开水下。疔疮，醋磨敷患处，仍用引经药服之。阴疮不可言者，痛痒难当，车前子牡蛎粉煎汤下。目疾亦可用引而治。此方力量甚大，治病甚多，略举几件，其余可随症用引。
补虚门  ***************************
三才葆真丸
背阴草（即豨莶草。五月五日，六月六日，七月七日，不见日色处，用竹刀去根一尺割采嫩尖叶，阴干，每用老酒白蜜抨匀，九蒸九阴干，取净末一斤）　白蒺藜（去刺，用食乳婴儿童便浸三日，清水淘净，阴干，再浸再淘三次，阴干，取净末十六两）　天冬　熟地　人参（各八两）　黄芪　茯神　枣仁　枸杞　牛膝　杜仲　续断　五加皮　山药　山萸　白术　菟丝　沉香　朱砂　南星　沙苑　半夏　鹿茸　虎胫（各四两）　乳香　没药　黄芩　山楂　龙骨　地龙　土鳖　甜瓜子　骨碎补　肉桂　附子　炙甘草（各二两）
共为末，炼蜜为丸，如梧子大，老酒盐汤任下。凡五痨七伤，左瘫右痪，服之无不神效。
全鹿膏
鹿肉全一只，去油筋净，用杞子十斤，米泔水五十斤，井水五十升，熬至半滤出，再入泔水，各三十五斤，熬至半滤出，再入泔水，各二十五斤，熬至半去渣，合三次汁，共熬至一斗，余用绵子滤过，入真龟胶一斤收之。每日五钱、陈酒下。
煮猪肺法　虚损初起，一服复元。
人乳　萝菔汁　梨汁　藕汁　童便（各一宫碗）　六月雪根（捣汁，半宮碗）　醒头草（连根捣汁，半宮碗）
上七味，共和匀，黑枣肉四两，桂圆肉四两，核桃肉四两，三味共捣匀，铺锅底，取不曾落水大猪肺一个，安放药上，再徐徐加入前汁，文武火煮干为度，取起不用盐淡吃，须一二日吃完，即可复元。
三才丸
天冬（去心，一斤，蜜拌，九蒸晒）　淮生地（一斤，蜜拌，九蒸晒）　茯苓（人乳拌晒，至重二斤为度）
共捣匀，少加炼蜜，丸如弹子大，噙化。
肾虚阳痿方
当归（一钱二分，酒洗）　生地（八分，酒炒）　熟地（一钱二分，酒炒）　枸杞（八分）　淮山药（八分）　泽泻（八分）　丹皮（八分）　杜仲（姜汁炒，一钱）　菟丝子（一钱，酒蒸晒）　炙甘草（三分）　山萸肉（八分）　五味子（十粒）　茯苓（七分）　远志肉（八分，甘草水煮晒干）
水煎服。
宝精丸　添精补髓，滋阴壮阳，明目延年。
白鱼胶（八两，蛤粉炒）　茯苓（四两）　人参（二两）　熟地（四两）　山药（三两）　沙苑蒺藜（八两）　鹿胶（二两）　牛膝（三两）　枸杞（四两）　当归（二两）　菟丝（三两）　萸肉（四两）
共为末蜜丸，早晚盐汤下。
全鳖丸　治男妇一切骨蒸，虚损劳热。
当归　生地　熟地　丹皮　杜仲　益母草　地骨皮（各三两）　天冬（去心）　白芍　麦冬（去心）　贝母（去心）　牛膝　白茯苓　续断　陈皮（各二两）　甘草（一两五钱）　五味子（一两）
上药拌匀，分为两处，以一半置大砂锅内，用水八碗，煎至四五碗，将渣滤出，再入水五碗，煎二三碗滤出，将渣晒干，同未煎一半药，共研为末听用。再用甲鱼一个，重一斤者，如多少，俱不可用，将甲鱼后足吊起，过一日候渴极，故入药汁内一时许，用砂锅煮之。陆续添药汁，须剩一碗许听用。其鳖煮烂，剔出骨甲，醋炙黄脆为末，入前药末内和匀，以鳖肉捣烂，并汁和药为丸，如梧子大，阴干，磁器收贮。每服三钱，空心清汤下。
罗真人活命丹　此丹服两月后，精神百倍，行走如飞，发白变黑，妙难尽述。
熟地　生地　枸杞　肉桂　肉苁蓉　菟丝　人参　巴戟天　天冬　巨胜子　枣仁　补骨脂　覆盆子　山药　楮实子　续断　木香　韭子　芡实　莲肉　附子　鹿茸　生首乌　五味子
上药各二两，如法炮制，研末米糊为丸，梧子大。每服二三十九，空心淡盐汤下。
桑椹河车丸
河车（二具，酒净焙干）　鹿茸（一对，酥炙）　黑驴肾（连腰子肾子切片，酥炙，四具）　黄狗肾（连腰子肾子酒煮焙干，十具）　熟地（九蒸晒）　枸杞（酒蒸）　生首乌（各八两）　巴戟天（酒蒸）　破故纸（核桃拌炒）　山药（盐水炒）　萸肉　骨碎补（炒）　鱼鳔（蛤粉炒）　五味子　菟丝子（酒煮）　仙茅（米泔浸三次，去皮）　肉苁蓉（去鳞肠）　锁阳　茯苓（各四两）　人参（二两）
上为末，桑椹熬膏，加炼蜜为丸，梧子大，空心清汤下五钱。
猴姜丸
鲜猴姜数十斤（去毛，洗净，亮去水气，捣烂揉汁听用）　远志肉一斤二两（择肥大者，以甘草四两煎汤泡拌，晒干，加猴姜汁拌透晒干，再拌再晒，如是数十次，侯远志肉至二斤四两为度）　鲜何首乌三斤（用竹刀切片，晒干，浓黑豆汁拌蒸，晒干，再拌再晒，直待首乌心内黑透为度）　补骨脂一斤（以青盐一两，水拌透，炒干）　石菖蒲一斤（蜜酒拌透，炒干）　枸杞子一斤（蜜酒拌炒）
以上五味，如法制就为细末，用黑枣肉为丸，如桐子大。早晚各三钱，盐汤下。久服宁神喜睡，益记性，补下元，功难尽述。
九制牛膝葆真丸
牛膝（去头尾，三斤）　分作九分，听制。
一分用补骨脂、巴戟肉各一两，黄酒三斤，煎至斤半，将汁泡牛膝，拌透晒干，俟汁尽为度，其二味渣不用。
一分用川椒、狗脊各一两，亦用酒煎，如上法。
一分用肉苁蓉三两，洗净去甲，制如上法。
一分用蛇床、覆盆子各一两五钱，制如上法。
一分用紫梢花、天门冬各四两，制如上法。
一分用五加皮、菟丝子各一两，制如上法。
一分用熟地、五味各一两，制如上法。
一分用天雄二枚，切片，用童便十碗，煎汁两碗，拌晒，如上法。
一分用小茴一两，煎汁一碗，鹿茸血尖一两研末，入小茴汁，拌牛膝晒干。
上共为末，用核桃肉四两，去皮捣烂，加炼蜜为丸，如梧子大。清晨好酒送下三钱，少壮者只服六两，衰弱者八两，老迈者亦不过十两，诸症皆愈，精神强健，妙难尽述。
坎离既济丸　治四十岁之前，阴虚火动，将成痨瘵之症。
当归（六两）　川芎（一两）　白芍（三两）　熟地（酒蒸）　生地　天冬（去心）　麦冬（去心，各四两）　五味子　山药（各三两）　山萸　牛膝（各四两）　龟胶（三两，酒化）　知母（二两，盐水炒）　黄柏（九两，三两蜜水浸炒，三两盐水浸炒，三两酒浸炒）
共为末，炼蜜丸。每服三钱，空心盐汤下。四十以后者，减黄柏。
交泰丸
文蛤（八两，饭上蒸）　熟地（九蒸晒）　五味子　远志肉（甘草煮）　牛膝（酒洗，去头尾）　蛇床子（去土，酒浸炒）　茯神　柏子仁（炒去油）　菟丝子（酒煮）　肉苁蓉（酒洗，去鳞甲）　青盐（各四两）　狗脑骨（一个，煅存性）
上制为末，酒糊丸，梧子大，朱砂为衣。每服五七十丸，淡盐汤或酒下，随吃干物压之。此药能治五脏真气不足，下元冷惫，二气不调，荣卫不和，保神守中，降心火，益肾水，男子绝阳无嗣，女人绝阴不育，及面色黧黑，神志昏愦，寤寐恍惚，自汗盗汗，烦劳多倦，遗精梦泄，淋浊如膏，大便滑泄，膀胱邪热，下寒上热，服之功效甚捷。但须用雄狗，黑者为上，黄者次之。
自汗不止方
郁金，未卧时，津调，抹两乳上，即止。
保真丸
何首乌（二十两，愈大愈妙，赤白各半，米泔浸一宿，磁片去皮，竹刀切碎，以牛膝十两，黑豆三升，同蒸，九蒸、九晒、九露，豆凡九易，首乌、牛膝俱用）　熟地黄（六两，择怀庆大者，酒洗，拌砂仁、白茯苓末各五钱，蒸至透熟为度）　人参（去芦，三两）　山药（四两）　菟丝（淘净，八两，酒浸蒸一炷香）　天冬（去心，六两）　麦冬（去心，六两）　生地（酒洗，六两）　归身（酒洗，六两）　枸杞（去蒂，六两）　柏子仁（八两，汤泡七次，去油净）　茯苓（六两，人乳拌蒸）　茯神（六两）　补骨脂（四两，核桃肉研碎拌炒）　杜仲（四两，盐水炒）
共为末，炼蜜丸，梧子大。每日清汤下三五钱。如年四十以上，阳气弱而精不固者，加山萸肉、锁阳、苁蓉各四两。如健忘者，加九节菖蒲、远志肉各三两。如思虑过度不睡者，加枣仁炒黑三两。
地黄酒　治虚症不睡。
熟地（八两）　枸杞（四两）　首乌（四两，黑豆蒸）　米仁（四两，炒）　当归（三两）　白檀香（三钱，或沉香末一钱）　龙眼肉（三两）
陈酒三十斤，浸七日可服。饮完渣捣碎再浸，临卧温服，随量多少，如一升之量，止可饮二合，不可过。
龟鹿二仙膏　治虚损遗泄，瘦弱少气，目视不明。久服大补精髓，益气养神。
鹿角胶（四两）　龟板胶（四两）　枸杞子（四两）　人参（一两）
先用龙眼肉半斤，煎浓汁，将二胶化开，入杞子，人参末搅匀，冷定，打成小块。初服一钱五分，渐加至二三钱，空心老酒下。
养生酒　补心肾，和血气，益精髓，壮筋骨，安五脏，旺精神，润肌肤，驻颜色。
当归（一两，酒洗）　圆眼肉（八两）　枸杞（四两）　甘菊花（去蒂，一两）　白酒浆（七斤）　滴烧酒（三斤）
上药用绢袋盛之，悬放坛中，入酒封固，窨月余。不拘时随意饮之，妙甚。
痨病仙方　此方传自外国，得之者，当广施济众。
雄精　朱砂　硫黄（去沙泥，各一钱）　麝香（一分）
各研极细末，磁罐收贮。于端午日午时，用滴烧酒调和，用独囊大蒜头去蒂蘸药，从尾闾脊骨，徐徐逐节擦上，如有肿处，即知痨虫所在其上，多擦数次，其虫自灭。不拘新久，一切痨病，皆能除根。如病重者。须择天医吉日，总以午时擦之为妙。忌戊日、破日、己日、除日。此药能开背后三重关窍，即虚怯疰夏之人，于端午擦之，亦能神清气爽，经络流通，大有裨益。
水芝丸　治气血两虚，饮食少进。
莲子（去心不去皮，八两，酒浸一宿）　大猪肚一个，打磨净，又用白糖擦极净，入莲子于内，缝口，清水煮烂，捣饼焙干为末，酒打面糊为丸，梧子大。空心温酒服三五钱。
又方
大乌母猪肚一个，擦净入白莲子（去心，六两），缝口，蒸熟焙干，加茅山苍术（六两），米泔水浸起霜，白茯苓（三两）　陈皮（三两）　厚朴（麸炒，三两）　小茴香（三两）
共为末，神曲糊丸，梧子大。酒送五钱。能补中去湿，除痰消积，腹痛酒积并效。一云：以猪肚蒸莲子，治遗精白浊，不拘送酒送饭，吃三四个即效。盖脾气坚，自能摄精，不必用止精药也。
痨瘵骨蒸方
白蒺藜（炒，舂去刺，一钟）　水二钟，煎一钟，分二次食后温服。至七日后，上用蒺藜半钟煎服。一年全愈，三年身轻健旺。
痨瘵有虫方
食腌鳗鱼，并细嚼其骨。盖鳗肉最补阴，其骨蘸最能杀虫，且其髓流入牙齿间，并杀牙虫，能止牙痛。但切忌鲜鳗。
五病七伤方（无论男女通用）
好烧酒二斤，白饴糖四两，核桃肉七枚，装入磁瓶内，不可令太满，滚汤煮一炷香，埋土七日，去火毒，随便取用，有大奇效，真仙方也。
天冬膏
天冬，不拘多少，滚汤泡去皮，取起晒干，半捶去心，捣如泥，入沙锅内，水煮成稀糊，布滤过，再入蜜糖，和匀煮稠，磁罐收贮。早晚日中，随意滚水或酒送下三五钱。润肺补肺，止咳定喘，消痰退热，兼治肺痈，吐脓血。久服补五脏，养肌肤。或加松香，炼过为丸，可以健脾胃，止梦遗，精滑，大壮筋骨。
旱莲膏
旱莲草二十斤，捣汁滤过，沙锅内熬成膏，入蜜少许收贮。早晚水酒任下二三钱。虚寒者。加姜汁少许，同煎更好。能乌须黑发，益肾，止吐血泻血，疗痔病及血痢，通小肠，明目固齿，滋阴补血，大有奇效。
秘传豆黄丸　治湿痹膝痛，五脏不足，脾胃气结积滞。久服壮气力、润肌肤，填骨髓，补虚损，开胃进食，令人肥健。
黑豆一斗浸透，甑上蒸熟铺席上，用荷叶或蒿，覆如造酱法，七日黄透，取出晒干，去黄为末，入炼猪油为丸，或加蜜少许。每服百丸神验。
长生酒　清心神，生精血，益气力，壮下元。
枸杞　茯神　生地　熟地　萸肉　牛膝　远志　五加皮　石菖蒲　地骨皮（各六钱）
放绢袋内，用好酒浸十四日，每早服二三杯。忌萝卜并铜铁器，大有补益。
水火既济丹　养心血，益心气，滋肾水。
茯苓（四两）　山药　柏子仁（去油，各三两）　归身（酒洗）　生地（酒洗）　五味　圆眼肉（捣膏）　枸杞（盐炒）　秋石　麦冬（去心）　莲肉（去心）　元参（各二两）　丹参（一两五钱）
共为末，用芦根捣汁，打芡实粉糊为丸，桐子大。每服一钱，渐加至二钱，早晚白汤送下。
六神粥　治精血不足，神气虚弱，益脾健胃。
芡实肉（三斤）　米仁（炒）　粟米（炒）　白糯米（炒，各三斤）　莲肉（去皮心，炒，一斤）　山药（炒，一斤）　茯苓（四两）
共为末，每日煮粥服。
健脾方
陈米锅焦（二斤）　腿术（麸炒，三两）　白芍（醋炒，三两）　干佛手（八钱）
井为末，加白糖开水调服。
先天大造丸　一七十老人传云：服后须白再黑，齿落重生，七旬之外，并不畏冷，筋骨强健，真仙方也。
棉花子（十二两，青盐酒拌浸一宿，去壳，炒黄色）　杜仲（八两，青盐酒拌浸一宿，炒断丝）　芡实（蒸）　茯苓　薏苡仁（微炒，各四两）　破故纸（五两，青盐酒浸炒）　山药（四两，炒）　枸杞子（炒，五两）　虎骨（酥炙，二两）　金钗石斛（八两，熬膏）
上药研末，炼蜜同膏为丸，如桐子大。空心盐汤下四钱，渐加至五钱。
鳗鳗丸
当归（酒洗）　杜仲（盐水炒）　生地（酒洗）　熟地（酒蒸）　枸杞（人乳浸）　菟丝（酒蒸）　女贞（人乳浸蒸）　红枣肉　莲子（去心）　山药（炒）　丹皮（炒）　藕节　川贝（去心）　百合　龟胶（酒化）　苍术（米泔浸，炒）　豆仁（炒）　石菖蒲（炒）　诃子（面裹煨，去核，取肉）　金樱子（去毛刺，炒）
上药各等分，入鳗灰加倍，共炼蜜为丸，梧子大。每服五七十丸，米汤下。
煅鳗灰法：觅年远瓦夜壶一个，须择其人中白最多而厚，不能多容小便者。用大鳗一条，重一斤外，放入夜壶内，瓦片盖口，铁丝扎之，外用盐水黄坭，加羊毛涂一指厚，以糠炭火煅之二日，以臭气过为度，冷定开出，其鳗成炭，连人中白矾匀用。
卫生膏　治五劳七伤，及一切远年痼疾，无不神效。
人参（一斤）　枸杞（一斤）　牛膝（一斤）　天冬（去心，一斤）　麦冬（去心，一斤）　黄芪（二斤，蜜炙）　生地（二斤，九蒸九晒）　圆眼肉（一斤）　五味子（十二两，俱各熬成膏）　鹿角胶（一斤）　虎骨胶（八两）　龟胶（八两）　炼蜜（二斤）　梨胶（一斤）　霞天胶（一斤）
上诸膏俱贮磁瓶内，熔化搅匀。每日早晚，开水或无灰酒化服三钱。或半料，或四分之一，俱可愈病，至重者不过一料全愈。
百补膏　治心血，肾水不足及诸虚。
玉竹　枸杞　圆眼肉　核桃肉　女贞子（各一斤）
砂锅内多水煎一汁、二汁、三汁，合熬用文武火，俟滴水成珠，加白蜜一斤，再熬成膏，磁瓶收贮。每日早晚，滚水调服三钱。
头眩晕倒方　老年人更妙。
鲜白果（二个，去壳衣。）研烂空心开水冲服。至重者，不过三五服愈。
痨嗽方　并治一切弱疾。
鸡冠油一个，砂锅内少加水，熬出油去渣，入净白洋糖二斤，同熬，化匀。每日不拘时服，吃数个愈。
种子门  ***************************
太乙金锁丸　男服。
五色龙骨（五两）　覆盆子（五两）　莲蕊（四两，未开者，阴干）　芡实（百粒）　鼓子花（三两，即单叶缠枝牡丹）
共为细末，用金樱膏为丸，捣千余丸，桐子大。每早盐酒送下三十丸。百日永不泄。如欲泄，以冷水调车前子末半合服之，即成男孕。忌葵菜。
延寿获嗣酒　此青城霍氏家传，能补真阴，或素性弱不耐风寒劳役，或思虑太过，致耗气血，或半身不遂，手足痿痹，或精元虚冷，久而不孕，及孕而多女，或频堕胎俱宜。服之能添精益髓，乌须明目，聪耳延年，男女俱可服。
生地（十二两，酒浸一宿，切片，用益智仁二两同蒸一炷香，去益智仁）　覆盆子（酒浸一宿，炒）　山药（炒）　芡实（炒）　茯神（去木）　柏子仁（去油）　沙苑（酒浸）　萸肉（酒浸）　肉苁蓉（去甲）　麦冬（去心）　牛膝（各四两）　鹿茸（一对，酥炙）
上药用烧酒五十斤，无灰酒二十斤，白酒十斤，圆眼肉半斤，核桃肉半斤，同入缸内，重汤煮七炷香，埋土七日取起，勿令泄气。每晚男女各饮四五杯，勿令醉。至百日后，健旺无比。忌房事月余，入室即成男胎。有力者，加人参四两更妙。
种子神方　男服。
人参（二两，晒干，酒浸透）　古墨（一两六钱，愈久愈佳）　破故纸（盐水泡，炒香）　肉苁蓉（酒浸一宿，去甲蒸）　山药（盐水炒）　米仁（炒）　白归身（酒洗浸）　茯苓（乳拌蒸晒）　远志肉（各一两，甘草水浸一宿，晒干）　沉香（三钱，不见火）　荜澄茄（一钱，勿误用山胡椒）　何首乌（一两，黑豆拌蒸九次，去豆）　巴戟天（八钱，酒浸一宿，晒干）　北细辛（五钱，洗去土）　淫羊藿（八钱，油少许拌炒，油干为度）　土木鳖（三个，忌油者）
上药须拣选上品，如法制就，为末蜜丸，桐子大。每日空心，酒或淡盐汤送下五钱。忌房事一月，服药忌食猪肉。
金锁十益大安丸
顶熟地（一斤，人乳拌蒸九次）　顶生地（六两，酒洗）　菟丝子（五两，酒煮吐丝）　黄芪（蜜炙）　麦冬（去心）　天冬（去心）　女贞子（人乳拌蒸，九次）　白术（米泔浸，炒）　白芍（酒炒）　芡实　归身（酒洗）　杏仁（各三两，炒）　杜仲（盐水炒断丝）　茯苓（各三两，乳拌蒸晒）　萸肉（二两）　山药（炒）　牡蛎（各四两，童便和黄泥裹煨）　鱼胶（八两，蛤粉炒）
以上俱如法制过，照分两秤准，为末听用。
圆眼肉（一斤）　青核桃肉（一斤，二味捣如泥）　莲子（八斤，去心，焙研）　真木枣肉（五两）
以上四味，共捣匀，将药末和炼蜜为丸。早晚各服五钱，男女俱可用。至半料必孕。若加人参一两五钱更妙。
衍庆丸　男服。
当归（酒洗）　肉苁蓉（酒洗）　山药（乳拌蒸）　枸杞（各四两，酒蒸）　鱼胶（一斤，麸炒）　核桃肉（十两，去皮捣烂）　补骨脂（一斤，米泔水加盐浸，春二，夏一，冬五）　菟丝子（八两，酒浸一宿，煮吐丝）　熟地（四两，酒洗）　吴茱萸（三两，酒蒸炒）　杜仲（二两，酒姜盐炒）　覆盆子（四两，酒浸）　人参（五钱，黄芪煎汤浸透晒干）
上药择天月德日合炼蜜为丸。空心淡盐汤送下，初服一钱，次服一钱五分，三服二钱，四服二钱五分，五服三钱。初服禁房事三七日，便觉药力有效，至三月后，当佳期连晚，用酒送下三钱，即可得孕。忌食猪、鸡、鹅、鸭等血，并君达菜。久服身体康健，饮食加进，兼治偏坠疝气等症。
太极丸　种子黑须，驻衰颜，延年益寿。男服。
茯苓（四两，乳浸，日晒夜露至重八两止）　赤石脂（二两，川椒末四两和炒，去椒）　胎发（四五团，先将发溶化，入血竭三钱搅匀）　朱砂（三钱，用黑牛胆汁煮，焙干）　肉苁蓉　破故纸（炒）　巴戟　龙骨（煅，水飞，各三钱）　鹿角霜（四两）
上共为末，鹿角胶四两为丸，梧子大。酒下九丸，渐加至十五丸。至一七日，神清气壮。欲种子，车前一两，煎汤饮之。
制米法　返老为童，种子如神，男服。
白糯米整粒者，二三斗，于二月初八日，壬癸亥子日，取长流水锅内煮开水，徐徐入米，一滚即捞起，不可太熟，筐内摊晒，不可堆厚，日对日光，夜对月光，不时手翻，积算共得日色月光有几个时辰，至日色晒得有一百四十七时，月光有九十八时为满。将满之时，以净水冲去米上灰土，再晒至数足，磨细粉，每粉一官升加鳇鱼胶一两，去两头黄黑者，取中间明亮者，剪成豆大，炒黄色，另研细末，入米粉和匀。每清晨盐水调二三合，或五合。若止生女而未得男者，以淡姜汤冲服。
女人种子方　无子得子，生女转男。
取明亮雄黄，要纯红一毫无清色者为细末，俟妇人月经至时，以雄黄末用黄酒送下五分，每日一服，经止为度。
桐叶仙方　此方试无不验，孕必生男。女人服。
香附（十两去毛，分作五股，每股二两，一红花汁浸，一童便浸，一酒浸，一醋浸，一盐水浸，各一日一换酒醋等，或三日五日浸透，各炒干弗焦，捣末，取净未五两）　益母草（净叶，酒蒸晒为末，三两）　艾叶（务要蕲艾，醋炒，捣如绵，以黄米粉薄糊拌透，晒研末，七钱）　阿胶（一两二钱，面炒成珠，研末）　当归（二两，酒炒晒干）　川芎（二两，酒洗晒）　熟地（二两，九蒸九晒）　生白芍（二两，酒炒）　白术（一两五钱，土炒）　元胡索（一两二钱，盐水炒）　条芩（一两五钱，酒炒）　牛膝（一两二钱，酒洗蒸）　陈皮（一两）　木香（二钱）　茯苓（二两）　炙甘草（三钱）　砂仁（三钱去壳）　丹皮（一两二钱，酒洗蒸）
上药各照分两，称净末，醋糊为丸，如桐子大。每服三十丸。
固本种子丸
九香虫（五十对，黄酒洗净，焙）　五味子（四两）　百部（酒浸一宿，焙）　肉苁蓉（酒洗）　远志（去心）　杜仲（炒）　枸杞子　防风　茯苓　蛇床　巴戟（酒洗，去心）　柏子仁（去油）　山药（各一两）
为细末，炼蜜丸，桐子大。每服五十丸，食前温酒或盐汤下。
神效种子鱼肚丸
鱼肚（蛤粉炒至无声为度，去蛤粉，加酥少许炒过，一斤）　菟丝（酒水煮成饼，晒，二两）　真北沙苑（隔纸炒，三两）　真白莲须（三两）　归身（酒洗，三两）
各秤准净末，同研千余，炼蜜为丸，梧子大。每日清晨，开水下三钱，男女皆服。二十以上者服四两受孕，三十者半斤，四十者一斤，五十者一料，六十者多服亦能生子。忌食鱼、羊、火酒。但服药之时，以保精为上，二十外者五日一御女，三十者十日，四十者一月，五十者一季，愈久愈妙。此方出自仙传，切勿轻视。
灸鸡子法　治妇人肥胖，不受孕者。子宫有痰之故。
鸡子一个，用艾包裹，香火点着，俟艾烧尽无烟，去艾灰，去蛋壳吃之。并吃无灰酒三五合，日进一服，至四十九个，无有不孕者。
胜金丹　和经益精，补诸虚种子，并治胎前产后，月经不调，淋浊赤白带下等症。女服。
香附（一斤，四制，童便、酒、盐、醋浸，春七、夏三，秋八，冬十日，炒）　人参（一两五钱）　白薇（四两，去芦）　赤芍（一两五钱）　白芍（一两五钱）　当归（一两五钱）　白芷（一两五钱）　川芎（一两五钱）　熟地（四两五钱）　藁本（三两）　白茯苓　丹皮　牛膝　杜仲（各二两五钱）　甘草（七钱五分）
以上十四味，俱用好酒浸，春五、夏三、秋七、冬十日，淘洗净，晒干为末，再用白石脂一两，赤石脂一两，醋浸三日，煅红，醋淬七次，烘干研末，入前药末和匀，再用乳香、没药各一两，朱砂、琥珀各五钱，将四味用好酒研成膏，和前药炼蜜为丸，弹子大，金箔为衣。每服一丸，酒送。如妇人行经腹痛，于经前五日服之。不过三月即愈，如素未受孕，服药数月即孕。
秃鸡丸　治色欲过度，下元虚损，服之能种子。男服。
河车（一具，酒洗净，银针挑去血丝，焙干）　肉苁蓉（酒洗）　菟丝子（酒洗）　蛇床子（酒浸）　五味子　沉香　莲蕊　远志肉　山药　木香（各五钱）　益智仁（一两）
上为末蜜丸，梧子大。每日温酒下三十丸，空心服。
经验种子丸　男服。
甘枸杞（八两，酒洗）　白当归（四两，酒洗）　莲蕊（四两）　沙苑蒺藜（四两，微炒）　鱼鳔（切如豆，蛤粉炒，四两）　牛膝（四两，酒洗）
共为末蜜丸，梧子大。空心下五十丸。
经验广嗣丸　治男子痨损羸瘦，中年阳事不举，精神短少，未至五旬，须发早白，步履艰难，并妇人下元虚冷，久不孕育。
人参　山萸　茯苓　天冬　石菖蒲　车前子　赤石脂（另研）　当归（各一两）　生地　熟地　杜仲　地骨皮　川椒　牛膝（各二两）　枸杞　肉苁蓉　远志（各三两）　菟丝（四两）　覆盆子　泽泻　柏子仁　山药　五味子　巴戟天　木香（各一两）
为末蜜丸，梧子大。初服六十丸，渐加至百丸，空心盐汤或酒下。
十子奇方　男服。
凤仙花子（三两，井水浸一宿，新瓦焙干）　金樱子（竹刀切开，去毛子，水淘净，舂碎熬膏，三两）　五味子（三两，酒浸蒸，晒干）　石莲子（研碎，用茯苓、麦冬各一两煎汁拌蒸，晒干净，三两）　菟丝子（三两，酒浸三宿，煮一昼夜，吐丝为度）　女贞子（三两，酒浸，九蒸九晒）　枸杞子（四两，一半乳拌蒸，一半酒浸，微炒）　小茴香（一两，微炒为末，白菊花二两煎汁拌，晒干）　桑子（四两，极黑肥大者，取汁，以磁盆盛之，每日晒成膏）　大附子（一个，重一两，蜜煮一日，换水煮半日，人参二两，煎汁拌附子，晒干，附子须切片）
上金樱子、菟丝、桑椹三味为膏，入诸药末，用淮山药四两，煮糊为丸，梧子大。每空心服一钱五分，临卧服二钱。此药能治九种不育，四般精泄，健脾壮筋，清痰理气。服之十日，觉腹中微热，小便微黄，此为精血半周。久之神气加旺，饮食倍进，阳物坚举，精暧能贯。值妇人行经三日投之。中年验者不可胜指，七十外老人亦验。
魏国公红颜酒　滋阴壮阳，种子奇方。男服。
莲子（去心）　松子仁　胡桃肉　白果肉　龙眼肉
各等分，浸烧酒，随用一二杯。
仙茅油　治男子精血虚损，阳痿无嗣。
仙茅（米泔浸出赤水，四两）　淫羊藿（去边，四两）　五加皮（四两）
上药咀片，入生绢袋，浸酒一月，随意取饮。
固精酒　助阳多子有奇效。
杞子（四两）　当归（二两，酒洗切片）　熟地（六两）
上药绢袋盛入坛内，好酒五六大壶，重汤煮二炷香，埋土中七日。每日早晚饮三五杯，勿可太多。
龙虎小还丹　治一切手足拘挛，血气凝滞，阳事不举，齿豁目昏，心神散乱，种子延年，功难尽述。
鹿角胶　虎掌（酒炙，虎胫尤妙）　川萆薢（酒洗）　肉苁蓉（各四两）　熟地（八两，牛膝三两拌蒸）　金钗石斛（一斤）　川续断　破故纸（研碎，拌胡桃肉蒸炒）　龟板（酥炙）　茯苓（人乳拌蒸）　山萸肉　山药（各四两）　天冬（去心，三两）　巴戟肉（三两）　沉香（五钱）　枸杞（六两）
上为末，将石斛酒水煎膏，入鹿胶调化，神曲六两，为糊和丸，梧子大。早晚淡盐汤或酒下百丸。如精薄，加龟胶四两。如男妇同服，加当归四两。
九仙丸
黑驴肾（并肾子腰子全切片，以伏龙肝为末，铺锅底，将前物铺上，再用伏龙肝末盖之。慢火焙干，去伏龙肝）　枸杞子（二两）　巴戟（去心）　核桃肉（去皮，各四两）　莲蕊　白芍（酒洗）　当归（酒炒）　破故纸（炒）　茯苓　胡芦巴（酒炒）　芡实　肉苁蓉（酒洗）　牡蛎（煅）　牛膝（酒蒸）　龙骨（煅，童便淬）　杜仲（盐水炒）　沙苑蒺藜（各二两炒）　大茴（一两）
上为末，酒糊为丸。每清晨开水下二钱。如欲种子，可日三服，先忌房事三七日效。此药须长服为妙。
伤寒门  ***************************
神仙粥　专治伤寒，阴阳两感，初起发寒热。
葱白七条，连根叶，生姜五大片捣碎，加白糯米一撮，水三碗，煎清粥二碗，入老醋半小盏，乘热饮之。待汗大出而愈。但未食粥前，必问病人，肚内饱胀不思饮食者，即不可用糯米，单以葱姜煎服可也。
姜熨法　治伤寒，胸膈不宽作痛，一切寒结热结，食结痰结，痞结水结等症。
生姜捣烂去汁，将渣炒热绢包，渐渐揉熨心胸胁下，其痛豁然自开。如姜冷再添汁，炒热再熨。如热结，微炒。如大小便结，熨脐腹。又华陀救卒病方，用葱白炒热熨脐，再以葱白三寸研烂，用酒煎灌之。阳气即回，兼治阳脱。
阴毒伤寒四肢逆冷方
吴茱萸一升，酒拌湿，绢袋二个，包蒸极热，更换熨足心，候气透即止。
阴症伤寒方
葱八两，麦麸一斤，盐一斤，干姜四两，共炒热，青绢或布包熨脐，稍冷再炒热熨，以手足暖，至有脉为度。
阴阳易方　伤寒愈后，男女交感，而无恙者反得病，其症手足俱急，名曰阴阳易。
干姜为末，调服数钱，覆被出汗愈。
发汗方
干姜　黄丹　枯矾　胡椒（各三钱）
上共为末，用滴烧酒为丸。一服分作二丸，男左女右，置手心上，按会阴穴，片时即出汗，足心有汗方止，去药。凡一切病不能发汗者。皆可用此方，会阴在谷道前，肾囊后，正中间即是。
消跗散　治脚气伤寒，其症两跗忽然红肿，因而发热，两胫俱浮作痛。盖因感染湿热，先从下受，但消其湿热，从膀胱下行，则身热自退，切不可用风药散之。恐致上升，不可救矣。
茯苓（八钱）　薏苡（八钱）　茵陈　防己　栀子（各八分）　泽泻（二钱五分）　木瓜（八分）
上用水煎服三剂，便利热退，五剂肿消，十剂全愈。
顺导汤　治同前。
茯苓　泽泻（各五钱）　肉桂（三分）　木瓜　胆草（各一钱）　车前子（去谷净，三钱）
水煎，六七剂愈。
阴症方
老油松节（七两，捶极碎）　胡椒（每岁七粒）　鸡蛋（二个）
水三四大碗，同蛋煮熟，先将汁半茶杯，与病者服之，次将蛋一枚，磨其胸腹，冷则易之。二蛋互换，以胸膈爽快为度，能变阴为阳。
又方
丁香油涂其前心，后心，脐轮，丹田，腰眼，并小腹两边，顶门，会阴，涌泉各处。大能驱阴中之邪，发汗。
感冒门  ***************************
姜茶散
姜（五片）　细茶（一钱）　冰糖（二钱）
水煎热服，被盖取汗。
五神汤
荆芥（二钱）　苏叶（二钱）　细茶（一钱）　姜（三钱）　冰糖（三钱）
水煎服，被盖取汗。
葱姜煎
葱（十枝，去根叶）　姜（三钱）
煎一大碗，入酒一小钟，取汗。
武当救世丸　治天时不正，伤风伤寒，初起瘟疫时气，头痛身热，咳嗽骨痛，并恶毒生发，身上寒热等症。
生何首乌（赤色）　川芎　羌活　川乌　草乌　细辛　生甘草　全蝎　荆芥　防风　天麻　当归　石斛　麻黄（各一两）　茅山苍术（八两）
上各依古法炮制，为末蜜丸，再用朱砂、雄黄各五钱为衣，每丸重一钱五分。大人二丸，小儿一丸或半丸，姜二片，葱白五根，煎汤调服。被盖取汗，甚有功效。孕妇忌服。
瘟疫门  ***************************
凡遇疫染，以初病人衣放甑上蒸之，则一家不染。
内庭奇方
苍术　良姜　枯矾
各等分，为末，每用一钱，以葱白一个，捣匀涂手心，男左女右，掩脐上，药勿着肉，又以一手兜住外肾前阴，女子亦如之。煎绿豆汤一碗饮之。点线香半炷，可得汗，如无汗，再饮绿豆汤催之。必汗出而愈，然后调理。
内府解瘟丹　端午夏至前后，烧一二丸，能远疫鬼及蛇蝎毒物。
苍术（八两）　明雄黄（二两）　白芷（四两）　肉桂（一两）　艾叶（四两，三月三日收者佳）　乳香　芸香　甘松　三柰　唵叭香（各一两）　硫黄（五钱）
共为细末，用榆面三合，加红枣煮烂去核同煮，如糊捣丸，阴干收好。遇有时行，日焚一二丸极妙，须端午制。
疫症方　治身热发狂。
苦参十斤，上好烧酒十六斤，小缸内拌贮盖好，过夜炒燥，或烘干磨末，水发为丸，绿豆大。每服二钱或一钱五分，滚水下。一方：用苦参二两，酒煎热服，或吐或不吐，或汗或不汗，俱愈。
解邪丹
虎头骨（二两）　朱砂　雄黄　雌黄　鬼臼　芜荑　鬼箭羽　藜芦（各一两）
上为末蜜丸，弹子大。囊盛一丸，系右臂上，或于病人户内烧之。一切邪祟远避。
疫毒下痢方
松花（二钱）　薄荷叶煎汤，入蜜一匙调服。
四时瘟疫方
黑沙糖（一钟）　姜汁（一钟）　滚水（一钟）
搅匀，令病人乘热服之。当即憎寒热，发汗而愈。
福靛散　治大头瘟，项肿腮大，形如蛤蟆。
靛青花（三钱）　鸡子清（一个）　烧酒（一碗）
共打匀，吃下即愈，真神方也。
中风门  ***************************
释麻丸　专治指麻臂冷，忽觉一时昏瞆，及头晕眼花，服此以预防。
白术（二两，荷叶包蒸三次）　广皮（八钱）　山楂（五钱）　川连（五钱，吴茱萸拌炒，去萸）　炙甘草（八钱）　黄芩（酒炒，七钱）　木香（一钱）　枳实（八钱，麸炒）　苍术（二两，茅山者佳，米泔浸晒三次，盐水拌匀）　茯苓（一两，人乳拌蒸）　人参（七钱）　半夏（八钱，白矾汤姜同煮）　当归（一两，酒洗）　白芍（一两，酒拌炒）　经霜桑叶（四两，去筋）
为细末，竹沥、姜汁、荷叶汁，打神曲糊为丸，梧子大。空心服二钱，开水送。忌猪首、鹅肉，发风动痰物。一年后，可免中风之患。
白虎散　治中风，兼治小儿急惊。
生石膏（十两）　辰砂（五钱）
共研细和匀。大人每服三钱，小儿一岁至三岁一钱，四岁至七岁一钱五分，八岁至十二岁二钱，十三岁至十六岁二钱五分，俱用生蜜调下。
中风方　治口噤痰厥，不省人事。
辰砂　白矾
等分，共为末，三伏时内装入猪胆，挂透风处阴干。每服豆许一粒，凉水溶化灌下，即愈，然后可加调治。
又方
荆芥穗略焙干为末，酒下二钱，立愈。
礞石化痰丸　治中痰，并一切痰症。
大黄（二两，九蒸）　礞石（二两，煅，乳淬）　沉香（一两）　半夏（二两，姜矾制）　陈皮（二两）　黄芩（二两，酒制）
为末，陈米糊为丸，绿豆大，每服三钱。
中风口方
皂角（五两，去皮）　为末，三年陈醋和之，左涂右，右涂左，干更涂之。
救右汤　治中风后，右手不仁，或口角流涎，不能言语等症。
白术（五钱）　人参（二钱五分）　黄芪（五钱）　半夏（八分）　茯苓（一钱五分）　炙甘草（三分）　附子（三分）　陈皮（三分）
水煎服。三剂出声，五剂收涎，连服二十剂全愈。此方亦治女子左手不仁。
救左汤　治中风后，左手不仁，或目不识人等症。
熟地（一两）　白芍（五钱）　柴胡（三分）　花粉（一钱五分）
水煎服。四五剂效，十剂大效，一月全愈。此方亦治女子右手不仁。
理气化痰汤　治无故身倒，肉跳心惊，口不能言，足不能动，痰声如雷，此气虚中痰也。
人参（二钱）　黄芪（四钱）　归身（二钱）　白芍（一钱五分）　茯苓（二钱）　白术（二钱）　炙甘草（四分）　熟地（四钱）　川芎（八分）　肉桂（八分）
水煎服。二剂能言，再二剂而痰声息，再二剂而手足活动，一月全愈。
熨法　治阴阳脱症，凡吐泻之后，四肢厥冷，不省人事，或男女交合，小腹疼痛，外肾缩入，冷汗大出，须臾不救。又中风昏迷不醒，又阴毒腹痛，厥逆唇青，卵肿脉绝，皆治之。
生葱一二斤，截去其叶须，留中段四寸许，用绳缚之，分二束，放锅内蒸热，不见水取起，患人脐上熨之。又将次束置锅内，此束冷则换之。如此数次，病人鼻气略闻葱气即醒。一切急中风，阴脱风寒，无有胜此者。如无葱，以蒜代，如上法亦好。又用生姜捣烂，加盐四两，炒热布包熨，亦作二包换之。
中暑门  ***************************
黄金丹　治中暑发痧，霍乱痢疾等症神效。
川连（二两四钱）　黄芩（二两一钱，酒炒）　干姜（一两二钱）　香附（醋制）　砂仁　丁香　木香（各三钱）　槟榔（六钱）　车前（六钱）　泽泻（三钱，盐水炒）　川贝（六钱）　荜拨　陈皮　麦芽（炒）　荆芥穗（各三钱）
共为细末，用新荷叶捣汁，或干者煮汁亦可，打面糊为丸，每料作一百丸。每丸可治二人，冷水调服。房事者用温汤下。忌炭火铁器，百发百中。
中暑方
街上热土，童便搅匀灌之即苏。又地浆水服之愈。（将地掘一坑，入清水搅之即是。）又以热土围脐四周，令人溺脐上即苏。
香薷丸
香薷（三两）　薄荷叶（二两）　硼砂（二两）　柿霜（二两）　粉甘草（一两）　乌梅肉（二两）　藿香（二两）
共为细末，白糖白蜜为丸，每丸重一钱。噙化或冷水下。
中暍方
青蒿（五钱）　茯神　白术（各三钱）　香薷　知母　干葛（各一钱）　甘草（五分）
水煎服。一剂气通，二剂热散。
又方
香薷　茯苓（各二钱）　甘草　黄连（各七分）　白术（五钱）　白扁豆（二钱）　白豆蔻（一粒）
水煎服，一剂即愈。
吐血门  ***************************
吐血不止方
白茅草根一握，水煎服之。
又方
百草霜（五钱）　槐花米（二两）　每服二钱，茅根汤下。
百草霜，即人家锅底煤也。乡外人家长烧百草，要住居山场更好。止一切吐血衄血，取其红见黑即止。此药火中有水性，轻浮无毒，不伤脏腑。
又方
白薄纸（五张）　烧灰水服，效不可言。此方极奇。
又方　上下诸血通治，或吐血，或心衄，或内崩，或舌上出血，如簪孔，或鼻衄，或下便出血并用。
乱发烧灰，水服二钱，一日三服，
又方
韭菜捣汁一盏，童便半盏，顿热服一二次，立止。
男妇吐衄不止方
益母草捣汁一盏，童便半盏，炖热服。无鲜者，以干者一二两，煎汤和童便服。
又方
藕汁一盅　萝卜汁一钟　温服亦治血痢。
血不归经方　治血从口鼻耳眼出。
用现弹过新棉花五两，烧存性为末，淡酒送下。
引血归经方
当归（酒洗，三钱）　白芍（酒炒，二钱）　熟地（五钱）　川芎（一钱）　荆芥穗（一钱，炒黑）　生地（酒浸，五钱）　麦冬（二钱）　茜草（一钱）　甘草（一钱）
水煎服。
治吐血仙方
柿霜　陈棕灰（各一钱）　清汤下。
止血方
生地（一两）　当归（蒸熟，三钱）　元参（五钱）　荆芥（炒黑，三钱）　三七（一钱）
水煎服，一剂止血。肺热咳嗽，加茅根一两，麦冬三钱。胃热者加石膏五钱，同煎服，无不立效。
吐狂血方
生地（捣汁）　藕汁　人乳　茅根（捣汁）　梨花蜜　童便（各一碗）　京墨（六分，磨入）　姜汁（十四匙）
上共熬成膏，每日清晨服五六钱，如临吐时亦可服。
疟疾门  ***************************
丹阳治药三方　不拘阴阳，一日、二日、三日，及非时疟，人无老幼，病无久近，按方依次服之，应手而愈，切勿增减。药有首功，有后效，故分一二三，而第二方实为主，既不刻削，又不峻补，而功独归之第一方。
陈皮　半夏（姜汁制）　茯苓　威灵仙（各一钱）　苍术（米泔浸，切片，炒）　厚朴（姜汁炒）　柴胡　黄芩（各八分）　青皮（六分）　槟榔（六分）　生甘（三分）
生姜三片，河井水各一钟，煎八分，空心服。如头痛，加白芷一钱。无汗，加麻黄一钱，只服一剂后去之。此方平胃消痰，理气除湿，有疏导开先之功，轻者二剂即愈。若三五剂后，病虽减而不愈者，必用第二方。
第二方
生何首乌（三钱）　陈皮　茯苓　柴胡　黄芩（各八分）　白术　当归　威灵仙（各一钱）　炙甘草（三分）　知母　鳖甲（醋炒，各二钱）
生姜三片，河井水各一钟，煎熟入酒半杯，煎数沸空心服。久疟加蓬术一钱。此方补泻互用，不用参芪，屏去常山、草果，平平无奇，却有神效，即人弱症重，十剂立起。切勿早用参芪，须待疟止，扶元再用第三方。贫家只用此方，多多益善。
第三方
人参（一钱）　黄芪（炙，一钱二分）　归身（一钱二分）　白木（炒，一钱）　陈皮（八分）　炙甘（三分）　柴胡（八分）　升麻（四分）　或加麦冬（一钱）　青蒿子（八分）　此二味临时酌用。
加姜一片，枣二枚，水煎。半饥服，三五剂元气充实矣。初愈宜节饮食。
疟疾验方　治四日两头尤妙。
川贝　半夏
各等分，研末，姜汁为丸，如小龙眼大，先一时姜汤送下。
四日两头方　发过三四巡后，一服即愈。愈后宜服补药数剂，则不复发。
常山　槟榔　苍术　陈皮（各三钱）　鸡头梢（一对）
水二碗，煎七分，入酒一钟，煎数沸，露一宿，临发日，五更，汤炖热，而东服。如不能饮者，水煎亦可。一方加人参一钱治之。
治疟方　须发三五次后，方可用。
生姜一块捣烂，入净锅焙成饼，如茶杯底大，厚二分许，取置桌上，略退火气，贴风门穴，外用碗口大新膏药一张，四围以手按，紧贴不可丝毫走气，中间姜饼处勿按，恐其散碎，万宜仔细，或丝毫不紧，必有冷水流出，即不效。俟下期，再治风门穴，在颈后第二骨节，与第三节交缝处，临发黎明，贴之即愈，膏药勿揭，听其自下。
截疟方
香附（去毛，米泔浸，锉碎，微火炒熟，六两）　草乌（老姜自然汁浸，切片，拌炒，去姜，三两）
二味俱拣成个完整者方用，破碎半个者去之。用石臼捣为末，磁器收贮勿泄气。每服一分四厘，滚水下，须在将发未发时服，如迟早俱不应，应时服之即愈。
海上仙方
番木鳖（二两，面炒三次至黑，去油净，用银刀或磁片刮去毛）　朱砂（一钱）　雄黄（一钱）　甘草（一钱）
共为末，每服一分，临发日清晨，温酒送下，服后吃半饱，睡一觉即愈。治四日两头神效。忌铁器，服药后须要避风，如不避风，令人发抖，急嚼生姜咽汁，或米汤，或圆眼汤热饮解之。
治诸疟效方　专治隔日疟。
当归（二钱）　黄芩（一钱）　柴胡（一钱）　陈皮（一钱）　半夏（六分）　泽泻（八分）　茯苓（一钱）　甘草（五分）　生姜（三片）　大枣（三个）　桃脑（七个，向东者）
勿令人见，用水酒各一碗，煎八分，露一宿温服。分两不宜加减。
绝疟膏
斑蝥（一个，去头足翅）　红枣（一个，去核）
同捣烂，包在眉心，先发时半日包上，过时即除下，迟则起泡矣。但须发过三五次后方可用，此药倘早用之，恐风邪未净，终有后患。
疟疾不二饮
常山（二钱，鸡油炒）　槟榔（雌雄各一钱，尖者雄，平者雌）　知母　贝母（各一钱五分）
酒水各半钟，煎七分，不可过熟，熟则不效，露一夜，临发日五更天温服，勿令妇人煎药，一服即止。
信雄丹　屡试屡验。吟按：此方白砒，须放瓦上火煅，出烟尽净，否则极毒，杀人。
白砒（二钱）　明雄黄（八钱）　朱砂（水飞过，为衣）
研细末，端五午时，用七家粽尖为丸，绿豆大，朱砂为衣。大人五丸，小儿三丸，无根水于发时早半日朝东，男左手，女右手，持药服之。忌茶水，半日即愈，四日疟亦愈。
一两金　治疟如神。
首乌（五钱）　当归　牛膝（各一钱）　陈皮　青皮（各一钱五分）
水酒各一钟，煎露一夜，发日五更用，重汤炖热服。
又方　治久疟人虚。
鸡子二个打散，入白糖一两打匀，蒸熟食之立止。
四日疟方　治四日疟效。
斑蝥（每岁一个，去头足翅）　蜜陀僧（三钱）
研末，用软柿饼二个同捣烂，临发日五更贴脐上，一日足去之。
又煎药方
生首乌（八钱）　沙参（三钱）　归身（三钱）　夏枯草（一钱）　青皮（八分）　生甘（三分）
酒水各半盏煎，发之次日，服二帖愈。
又方
白术（四两）　半夏（二两）
为末，姜汁打米粉糊为丸，每服三钱，服完全愈。
又方　治四日两头。
常山（三钱）　陈皮（三钱）　槟榔（三钱）　子丁香（五分）　乌梅（三个）　白丁香（五分）
酒水各半盏煎，鸡鸣时服之。止后须服补中益气汤，此药可为末施舍。
截三阴疟方
胡椒（三钱）　研为细末，用砂糖少许和匀，先一夜入脐内，用布包紧，至次日去之即愈。一方：椒末入脐内膏盖，十六岁用五分，年小递减，至六十外亦递减，神效。
疟后怪症方　治口鼻中气出，盘旋不散，凝如黑盖色，过十日渐至肩与肉相连，坚如金石，无由饮食。泽泻煎汤，日饮三五次，连服五日愈。
代赭膏　治小儿疟不能进药。
代赭石（五钱，煅，醋淬）　朱砂（五钱）　人言（豆大一粒）
纸包六层，打湿煨干，入麝香少许，研末，香油调，少许涂鼻尖、眉心、手脚心，神效。
痢疾门  ***************************
淳于丸
大黄（八两）　白芍（四两）　车前子（四两）　萝菔子（八两）
俱生用为末，水打为丸，每服三钱，滚水送下。虚弱及老人，人参一分，煎汤送下。
丹阳治痢三方
川连　黄芩　括芍　山楂肉（各一钱二分）　枳壳　厚朴（姜汁炒）　槟榔　青皮（各八分）　当归　生甘草　地榆（各五分）　红花（三分，酒洗）　桃仁（一钱，去皮尖，研细）　木香（二分，为末）
上药水煎，空心服。不论红白，身热腹痛，并用此方。纯白者。去地榆、桃仁，加橘红四分，木香三分。涩滞甚者，加酒炒大黄二钱，服二帖，仍服此方。初起三五日神效，旬日内亦可。若十日半月后，当有加减法，另详于后。
第二方
川连　黄芩　芍药（酒炒）　桃仁粉（各六分）　括生芍（四分）　山楂（一钱）　厚朴（姜炒）　青皮　槟榔（各四分）　橘红（四分）　生甘草（二分）　炙甘草（三分）　当归（五分）　地榆（四分）　红花（三分）　木香（二分）
水煎，空心服，若延至月余，脾胃虚弱而虚滑者，更立一方。
第三方
黄芩（酒炒）　白芍（各六分）　橘红　厚朴（姜汁炒）　木香（各三分）　地榆（醋炒，四分）　红花（二分）　人参　白术（炒）　当归　炙甘草（各五分）
水煎，空心服，以上三方，取效最奇。妇人有孕，去桃仁、红花、槟榔。大凡痢症，一忌温补，一忌大下，一忌发汗，一忌分利小水。禁口者，毒在胃口也。用首方煎熟，分五六次缓缓服完，使胃口毒解，不惟药可进，即饮食亦可进，不必用他药也。
忍冬散
金银花，入铜锅内，焙枯存性，五钱，红痢以白蜜水调服，白痢以沙糖水调服，一服即愈。否则亦必渐出黑粪，次日霍然，真神方也。
太和丸
红丹（二两，飞净）　杏仁（一百粒，去皮尖）　巴豆仁（四十粒，去衣油）　乳香（去油）　没药（各二钱，去油）
各为细末，黄蜡一两二钱，化开搅药末丸，如绿豆大，每服十五丸。红痢，甘草汤下。红白痢，甘草姜汤下。白痢，姜汤下。里急后重，白汤下。水泻，米汤下。如人小或虚弱人，须减少用，孕妇忌服。
姜葱饮
凤尾草连根一大握，老米一勺，姜三片，葱白三根连须，水三大碗，煎至一碗，去渣，入烧酒一小杯，蜜三茶匙，乘热服一小杯，移时再服一杯，一日服尽为度。忌酸味、生冷、煎炒等物。不分男妇老幼，红白久近，一服即愈，效验如神。如白多者。量加葱姜二味。
椿皮丸　治下痢危笃，或色如羊肝者，服之可起死回生。
白臭椿根皮，红香椿根皮，俱要在土内者，方可用。去土净，刮去粗皮，微焙为末，清米汤打丸，如芥子大。每服三钱，分四五次，以清米汤，徐徐送下。
热痢方　治便血腹痛，或如鱼脑五色者。
干丝瓜一枚，连皮煅研，空心酒服二钱。一方，煨食之。
泻痢不止方　亦治久痢。
五倍子一两，半生半熟，为末糊丸，梧子大，每服三十丸。
红痢，烧酒下。白痢，水酒下。水泻，米汤下。
又方
山楂不拘多少，去核为粉，每用五钱，红痢加蜜，白痢加黑沙糖，俱用滚水调服，立止。
一粒丹　止痢疾水泻，脾泄尤效。
巴豆（十粒）　半夏（十粒）　丁香（一钱）　雄黄（一钱，醋煮研）　朱砂（五分，为衣）　麝香（五厘，为末）
酒糊捣丸，红豆大，朱砂为衣，以茶汁润脐纳药，上盖膏药良久，有积即行，无积则止。
马前散
木鳖　母丁香（各五个）　麝香（一分）
研末，米汤调，作膏纳脐中，以膏药贴上护住，噤口痢亦效。
封脐丹　治痢疾水泻，并妇人白带。
丁香（七个）　肉果（一个）　牙皂（二两，去筋）　大倍子（一个炒）　麝香（五厘）
为末，醋调为丸，绿豆大，入脐，外贴膏药。
点眼膏　赤白痢疾，及噤口痢危笃者，皆神效。
初胎粪（炙干，一钱）　雄黄（四分）　片脑（少许）
为极细末，水调，点两眼背。
封脐膏
大黄　黄芩　黄柏　枳实（各一两）　槟榔（八钱）　黑白牵牛（各三钱）　当归　槐花（各五钱）　地榆（一两）　木香（三钱，后入）　生姜　麻油（八两）　黄丹（四两）
以上熬成膏，摊贴脐上。忌油腻酒浆，烟面荤腥。白多者，先用姜三片，茶叶一钱，红糖三钱，煎服。赤多者，或口噤者，用川连一钱，地榆一钱，茶叶八分，煎服。服后贴膏药，无不效。
药梅方　治痢神效。
青梅（一斗）　砂仁（四两）　甘草（四两）　川木通（八两）　紫苏（四两）　黄芩（八两）　防风（八两）
上好烧酒一斗，将药拌匀，青梅浸酒一月，每用二三枚神效。
金华散
椿白皮（一两，须臭气者，去粗皮，取向东南者）　松花（三钱）
共为末，红痢蜜调，白痢沙糖调，红白痢糖蜜兼调，滚水空心送下三钱。忌厚味。
久痢不止方　或噤口病势欲绝者。
金色鲤鱼一个或一二斤，如常用盐、酱，葱必用，加胡椒三四钱为末，煮透盛于病者前，令嗅其香气，欲食，即令随多少食之。和汤连肉一饱，即除根。此方屡治多效，惟久痢为宜。
噤口痢方
莲肉炒为末，粥饭调食，数次即愈。
又方
鹿角煅存性，为末三钱，小人二钱，好酒送下，立时即思饮食。
又方
鸡肫皮焙研，乳汁服之。
水仙散　治噤口痢。
五谷虫洗净，瓦焙干为末，每服二钱或一钱，米汤调下，即思饮食。
痢疾丸方
鸦片（净，一两）　鸦胆（三钱五分，即苦参子剥净肉，去油）　人参（三钱五分，要顶好原枝）　白石榴皮（烧灰存性，二钱五分）　上好沉香（一钱）　枯矾（五分）
上共研细末捣匀，用陈米一两，以荷叶包蒸极熟，去荷叶，用饭捣药为丸，重二三厘。如新起者，每日服三丸，三四日即愈。如半月后者，只用一丸。红色，用蜜冲滚水下。白色，白洋糖冲开水下。红白兼有，用蜜、白糖各一钱，冷水一茶匙和匀，滚水冲下。忌鱼腥苦茶七日。孕妇勿服。

卷二  ——————————————————————————————————————————————————————————————————————————————————————————

诸风门  ***************************
豨莶丸
五月五日、六月六日、九月九日，采草单取叶茎入甑，层层酒酒与蜜水九蒸九晒，为末蜜丸。每服二三钱，米汤下，百日见效。此药专治周身瘫痪风疾，口眼歪斜，痰涎壅塞，久卧不起，又能明目黑发。
加味养生方　主治手足麻木疼痛。
牛膝　枸杞　生地　杜仲　菊花　萸肉　白芍（各二两）　五加皮　桑寄生（各四两）　圆眼肉（八两）　木瓜　归身（各一两）　桂枝（三钱）
火酒三十斤，浸七日服。
风痛酒方
防风　秦艽　鳖甲　晚蚕蛾　虎胫骨　牛膝（各七钱）　羌活（三钱）　当归（一两二钱）　油松节（一两）　萆薢（一两）　枸杞（一两五钱）　茄根（二两五钱）　苍耳子（一两二钱）
烧酒十斤，浸一日，煮一二炷香，埋一宿服。
大夫酒　治风腰脚疼痛，不可践地，并治中风，口眼歪斜，及历节痛风，俱宜久服。
松叶（捣一斤）　酒三升，浸七日，每服一合，日二服，或切细为末，酒下二钱，或蜜九俱可。
祛风药酒方
生地　当归　枸杞　丹参（各一两）　熟地（一两五钱）　茯神　地骨皮　丹皮　川芎　白芍　女贞子（各五钱）　米仁　杜仲　秦艽　续断（各七钱五分）　牛膝（四钱）　桂枝（二钱五分）　圆眼肉（四两）
黄酒二斗，绢袋盛药，浸七日随用。
三因胜骏丸　治元气虚弱，血脉凝滞，以致筋骨痿痹，或因风湿侵袭，致成鹤膝漏蹄等症，或因跌打损伤，瘀血未散，以致脉络拘挛，走注疼痛，步履艰难。以此治之，百试百效。久服筋骨壮健，行走如飞，妙难尽述。
附子（一枚，一两之外，制）　明天麻　牛膝　枣仁　当归　熟地　防风　木瓜（四两）　麝香（一钱）　乳香　木香　没药　羌活　炙甘草（各五钱）　槟榔　川萆薢　肉苁蓉　破故纸　巴戟（去心）　苍术　全蝎（净身各一两）
上为细末，蜜丸梧子大。每服七十丸，空心淡盐汤、温酒任下。病近者七日，年深者半月见效。
扶桑煎　治风热臂痛。
桑枝一斤，切片炒，水三升，煎一升半，一日服尽。
简易方　治一切手足风痛，及酒脚风痛。
姜汁　葱汁（各一碗）　醋（一小碗）　牛皮胶（八两）
慢火同三味煮成膏，青布摊贴痛处即愈。
一方加蒜汁，急性花汁，各一碗，更佳。
忍冬膏　治湿气流注之处，痛不可忍。
金银花并叶，和酒糟研烂，用净瓦摊火上，烘热敷患处。
凤仙酒　治风痛。
白凤仙花四两，晒干，浸火酒一埕，饮完愈。又方，用白凤仙花九朵，每朝嚼烂，温酒送下。
七味无价仙方
雄黄、南星、半夏、川乌、草乌、朱砂，再加一味白天麻，每服三分酒下。不论手足顽麻，不论口眼歪斜，浑身风痹，自堪夸万两黄金无价。
千金不换饼　治手足拘挛，虽跛至十余年者俱效。
雄黄（五分）　细辛　官桂　牙皂　川乌　羌活　骨碎补　白附子（各一钱）　苍术（一钱）　麝香（三分）
水和作饼，棋子大，先将筷头点患处，凡遇酸痛异常，即系受病之源，或一二处以墨记之。用药饼安上，以艾灸之。以筋脉能动而止。
半身不遂方
白蒺藜半斤，微炒去刺，捶碎，水煮一滚，放鸡蛋十个再煮，视鸡蛋浮起为度，单吃鸡蛋，数服即愈。
治鹤膝风方　兼治痢后鹤膝。
用虎食余狗头，煅存性，陈糟捣敷神效。
又方
甘菊花、蕲艾，作踝膝，用久，其病自除。
鸡苏丸　治男妇诸风上攻，头目昏重，偏正头风，风痛。
鸡苏薄荷叶（八两）　川芎　荆芥（各四两）　羌活　防风　香白芷　炙甘草（各二两）　细辛（一两）
为末，蒸饼糊为丸。每服二钱，清茶下。
半边头风方
石菖蒲根捣汁，酒冲服，至多不过三四服愈。如无鲜者，即以干者。水捣汁亦可。
又方
金银花　桑叶　茄杆（俱要经霜雪者）　夏枯草（各八两）
煎汤一大锅，患人子不通风房内，浴盆盛洗，淋得爽快，冷则换汤，自愈。
偏正头风方
白槿树花子（三钱）　僵蚕　升麻　款冬花　天麻（各一钱半）　葱头（三个）　姜皮（三片）
水二杯，煎八分。先薰鼻眼，待温即服。如头痛甚者，须发汗，轻者不必发汗，四服愈。
内府头风方
萝卜捣汁用一匙，入麝少许，仰卧注鼻孔，左痛注右，右痛注左，两边俱痛，二孔俱注即愈。
又方　治偏正头风。
老鼠洞口泥，炒热，乘热绢帕包头上，即愈。
半肢风方
半边身冷，用真正广西桑寄生，缓则浸酒温服，急则酒煎服。
忘痛汤　治遍身骨痛，时止时痛。
黄芪（一两）　当归（五钱）　肉桂（一钱，有火者用桂枝）　元胡索（五分）　花粉（五分）　秦艽（五分）
水煎服，二三帖愈。
鬼箭风方　身痛有青痕，以乱发擦之。发卷成团而硬者方是，如不卷硬者非是。
金银花（一两）　煎汤饮之立愈，兼治鬼击。
五龙针　治鹤膝半肢风，并无名肿毒，初起跌闪，神效。
硫黄（五钱）　皂角（一钱）　朱砂（一钱）　雄黄（一钱五分）
上药为末，惟将硫黄烊化，入药末在内，再加麝香三分，倾出，绵纸揿薄片，用钱一个，以药四五厘，放钱孔内，香火点灸之。三五次愈。
厚皮风方
苦参不拘多少，用无灰酒煎汤，去渣洗之。数日而愈。或用前汁，将末调敷患处，其效尤速。
大麻风方
龙吞虎，即以竹削尖拴定，勿令吐出，活浸火酒坛中，盖好过一宿，重汤煮三炷香，埋一日，去火气。每饮三五杯，数日即愈。一坛酒可治数十人，不独大麻风，诸风并效。即赤蠊蛇吞蛤蚆。
煮鸭方　治大麻风，手足拘挛，发眉尽落。
大雄鸭一只，火蠊蛇长尺余者三四条，将鸭饿一二日，次早将蛇寸断与食，俟鸭腹蛇化尽，即杀鸭，干拔毛去肠，留肫血等。用酒加作料煨熟吃之。再饮数杯，令微醺护暖，取汗令透，避风数日。至重者，不过吃二三只愈。
麻风下法
大黄（一两，煨）
为末，每服三钱，空心温酒下，泻恶物如鱼脑，或有虫如乱发，候虫尽乃止此药。
醉仙散　治风痰，遍身瘾疹，瘙痒麻木，毛发脱落，杨梅疮，误服轻粉，而成此症者并效。
胡麻子　牛蒡子　枸杞　蔓荆子（各一两，同炒）　白蒺藜　苦参　瓜蒌根　防风（各五钱）
共为末，每末一两，加轻粉一钱和匀，每服一钱，茶调下，晨午夕，各进一服。后五七日，牙缝流出臭黄涎，及浑身疼痛，昏闷如醉，勿讶，次后再利下脓血恶臭之物，病根乃除。
鹅掌疯方
桐油（三钱）　盐卤和匀搽之。外用纸板火薰之。
又方
轻粉　槐子　核桃肉　枣仁（各一钱）
共捣为丸，分二十一丸，每服七丸。第一日公鸡汁送，次酒，次开水送，三日药尽即愈。
又方
生桐油抹上，用牙香薰之数次，即皮脱手好，永不再发。
又方
黄丹　轻粉（各三钱）
用猪脏头烧油，调药搽之。风癣即除。或用生猪油，捣赤石脂末为丸，擦之即愈。
又方
鲜蟹水，洗手即愈。又用明天麻煮汁，热洗擦效。
又方　并治寒湿血风。
水龙骨（即旧船缝拆下油灰）　煅研末，麻油调涂立愈。
红白癜风
硫黄末　白附子　姜汁（和匀）
茄子带，蘸药擦之。红癜用红茄，白癜用白茄，二三次即愈。
白癜风方
雄黄　硫黄（各五钱）　南星　黄丹（各三钱）　枯矾　蜜陀僧（各二钱）
共为细末，先以姜汁擦患处，后以姜蘸药末擦之。肉渐黑，次日再擦，黑散即愈。
紫癜风方
宮粉（五钱）　硫黄（三钱）
为末，鸡子清调擦。
癫痫门  ***************************
逐癜丸
灵砂（九钱）　乳香（二钱）　胆南星（四钱）　川连（一钱）
上为末，以南蛇胆二分，入猪心血，研开和丸，如粟米大。每服五分，临卧时，橘皮汤下。
救痫丸
山药　人参　远志　防风　紫石英　茯神　虎骨　虎睛　龙齿　丹参　石菖蒲　细辛　五味子（各二钱五分）　珍珠（四分）　辰砂（二钱，为衣）
以上各照古制为末，神曲糊丸，如绿豆大。每服五六十丸，清汤早晨送下。
安神丸
附子（三分）　人参（三钱）　白术（三钱）　陈皮（一钱）　归身（五钱）　朱砂（一钱）　铁衣（水飞，一钱）　茯神（三钱）　远志（一钱）　半夏（一钱）　薄荷（一钱）　花粉（一钱）　胆星（一钱）　川连（二钱）
上为末，蜜丸。姜汤送下一钱，日进一服，药完愈。
镇神丹
人参（二两）　白术（二两五钱）　归身　生枣仁　生地　茯神　麦冬（去心，各一两五钱）　熟地（四两）　远志　虎睛（一对，煅）　龙骨（煅）　白芥子　柏子仁（各五钱，去油）　陈皮（一钱五分）
上蜜丸。早晚清汤下五钱。
心肾两交汤　彻夜不眠用之。
熟地（五钱）　萸肉　枣仁（各四两）　人参　当归　白芥子　麦冬（各二钱五分）　肉桂　黄连（各二分）
水煎服。
灵砂安神丸　兼治心肾不安，怔忡恍惚，妄事惊悸恐怖。常服日记万言。又治吐血劳瘵怯弱，神效。
灵砂（一两，一半留为衣）　茯神（乳制）　远志　枣仁（炒）　生地　麦冬　石菖蒲　熟地　天冬（各二两）　熊胆（八钱）
上为末，蜜丸，如梧子大，灵砂为衣，酒下五十丸。一方加川连五钱，益智仁盐水炒去壳，乳霜，人参各一两，如无参，加黄芪二两，柏子仁二两去油，当归二两，以圆眼膏和蜜丸，朱砂金箔为衣亦佳。
失心方　治痰入心窍。
黄连（二钱）　郁金（二钱）
煎浓汁，矾三钱为末，将前汁送下。三服后，服补中益气汤十帖愈。
又方　治失心。
虾蟆（煅存性）　朱砂等分为末，每用一钱，水调服神效。
猪羊痫方
牙皂（八两，去弦）　取不落水猪肝一具，同煮一二炷香，取出猪肝，将牙皂晒干为末，明矾四两，槟榔二两，共为末，神曲糊为丸，如绿豆大。每早晚各一钱，细雨前茶送下。羊痫用羊肝。
化痰丸　治风痰痫病。
生白矾（一两，入猪胆内，阴干）　细辛（五钱）
为末，蜜丸，桐子大。一岁十丸，茶汤下，大人五十丸。久服痰自大便中出。
痫病神方　昔一妇人，病狂十年，遇异人授此方。初服心间如有物脱去，神气洒然，至再服而愈。亦治男妇抑郁颠狂及风痰迷闷。
郁金（七两）　明矾（三两）
为末，面糊为丸。滚水下三钱，药完愈。
醒迷至宝丹（白真人方）　治痰迷心窍，呆痴狂癲，不论新久，多服除根，至效如神。
胆星（三钱）　朱砂（三钱，水飞为衣）　金箔（十张）　生枣仁（三钱）　远志　茯神（三钱）　柴胡（三钱）　半夏曲（二钱）　川贝母（二钱）　广皮（一钱）　天花粉（三钱）　生甘草（一钱）　木香（一钱）　砂仁（一钱）
共为末，蜜丸，梧子大，朱砂为衣。每日清晨，清汤下三四十丸。
青筋门  ***************************
备急丸　治沙肚痛。
真茅术（去皮尖）　母丁香　雄黄　朱砂（各净末，六分）　蟾酥（六分）
将蟾酥火酒开化，共研成丸，如芥子大。每用一粒，置舌尖上，药化痛止。重者二服。
乌沙胀方
真麻油（一钟）　温服即止。
马土散
白马粪（煅存性，每用五钱）　入黄土新五分。能饮者，温酒调服。不能饮酒，温汤调服。即刻止痛。
绞肠沙方
用好明矾末，温水调服，三五钱即愈。或用胡椒、绿豆各二十四粒，同研，酒调胀即愈。
干霍乱方
用千里马煎汤，饮之即吐。
急治转筋霍乱法
上不吐，下不泻，肚痛脚筋吊者是也。急将病人顶发分开，以绿豆粉调井水，不住手拍顶心上。又将滑石、绿豆粉，调水服即愈。
绞肠沙法　凡阴沙，则腹痛而手足冷，看身上有红点，以灯火爆之。阳沙则手足热，用针刺指甲，出血即痊。
用炒盐一两，或数钱，以阴阳水一钟调服，或吐或泻即止。
平沙丸　治沙胀，霍乱吐泻转筋，并伤暑，心胃痛等症。
藿香叶（一两）　茅术（三钱，米泔浸）　陈皮（五钱，炒）　枳壳（一两，炒）　厚朴（八钱，姜汁炒）　生半夏（五钱）　生甘草（三钱）　滑石（水飞，二两）　苏叶（一两，姜汁炒）　二蚕沙（二两）　草紫河车（一两，炒）
以上诸药，再用青蒿汁浸三四次。
青皮（五钱，炒）　川贝（去心，五钱）　麝香（一钱）
上药共为末，姜汁为丸，约重二钱，朱砂为衣。每服一丸，灯心汤下。小儿量减，孕妇忌服。
消渴门  ***************************
加减四物汤　丹溪云：三消多属血虚，不生津液，宜四物汤为主。间服缫丝汤更妙。
熟地　当归　白芍　川芎（各三钱）
上消者，加人参、五味子、麦冬、天花粉，煎入生藕汁、生地黄汁、人乳，饮酒人加葛根汁。中消者，加知母、石膏、寒水石，以降胃火。下消者，加黄柏、知母、熟地、五味，以滋肾水。
缫丝汤
即蚕茧做丝汤，如无即以原茧壳丝绵煎汤皆可代，渴则饮之大效。盖此物属火，有阴之用，能泻膀胱伏火，引阴水上潮于口，而治消渴也。
清凉水
田螺（五升）　水一斗浸过夜，渴则饮水，每日换水浸饮。
二冬汤　治肺消，气喘痰嗽，面红虚浮，口烂咽肿，饮水过多，饮讫即溺。
麦冬（一两）　天冬（四钱）　茯苓（一钱五分）　车前子（一钱）
用水煎服。一二十剂愈。
平胃滋肾汤　治胃消，大渴多饮，嘈杂易饥，得食稍减。
熟地　元参　麦冬（各八钱）　石膏（三钱）　青蒿（二钱）
水煎服。十剂渴减，一月全愈。
引龙汤　治肾消，多饮多溺，口吐清痰，投水即散，面热唇红，口舌不峭。此下部虚寒，逼火上升，故作大渴。水泛为痰，故痰清而易散。
元参（一两）　肉桂（一钱）　萸肉（一钱五分）　麦冬（三钱）
水煎。连进三剂渴减，十剂全愈。
止气汤　治同上。
熟地（一两）　肉桂（七分）　茯苓（三钱）　丹皮（三钱）　麦冬（六钱）
水煎服。五六剂即愈。
痰喘门  ***************************
涤痰散　此药清肺，消痰定嗽，解酒除毒，一切痰火神效。
广陈皮，先用泉水洗净，每一斤入食盐四两，同入水浸过一指，锅内煮干，略去筋膜，切作小片炒干。每陈皮一两，入甘草二钱，共为末。每日早晚服二匙，白汤调下。
莱子丸　治风痰咳喘，或吐脓血，并老人痰喘。
萝菔子（一两，炒，研细末）　杏仁（五钱，去皮尖）
共捣烂，加蜜九，梧子大，每服一钱，清汤下。
化痰止嗽方　治阴虚火嗽。
丝瓜，烧存性为末，枣肉和丸，弹子大。每服一丸，酒化下。
如神汤　治肺热气喘。
生茅草根一握，打碎，水二盏，煎一盏，食后温服。甚者三服止。
又方　白果煨食，大能降痰，定喘温肺。
天虫散　治风痰咳嗽，夜不能卧。
白僵蚕炒研，好茶各一两，为末，每用五钱，卧时泡汤服。
久嗽方　不论老少，无不奇验，五六岁时服之，终身可无嗽病。
大萝菔一个，去皮切作四块，不可切到底，下留蒂，用砂锅煮熟捻碎，和顶白洋糖再顿极烂，空心服。隔二三日，用柚子一大个，先切一盖，去瓤留壳，损鸡一只，去四足毛血肝肠等，顶装入柚子内，即以柚顶盖之。外用泥裹，白炭火煮熟，秋石蘸鸡食之。久年病重者。不过二三服，无不立效。
青白散　治痰火，并治童子痨。
人中白，在露天者，不拘多少，炭火煅过，用布包放青靛缸内，浸七日，取起晒干为末。每服三钱，蜜汤送下，十日即愈。
热嗽不止方
熟瓜蒌一个，入浓茶一钟，洗去子，再加蜜一钟，以碗盛于饭上蒸熟，取出，时时挑三四匙咽之。立愈。
久嗽不止方　治三十年，久嗽不止，诸药不效，服此神验。
百部一味，熬膏入蜜，不时服。
玉屑润金丸　治远近咳逆不已，发热不退神效。
人参　知母　贝母　五味子　桑皮（炒）　地骨皮（炒，各一两）　甘草（炙，五钱）　麻黄（炒，去节）　杏仁（去皮尖，面炒，各二两）　罂粟壳（去筋膜，炒，一两）　半夏（姜汁拌七次，微炒，一两五钱）　薄荷（七钱）　桔梗（一两，微炒）
共为末，炼蜜丸，圆眼大。每噙一丸，徐徐咽下，日噙三丸，夜含一丸。神效。
感寒咳嗽方
款冬花（研细末，三钱）　姜汁（五钱）　黄米糖（三两）　顿化热服
服鳖甲法　治上气急满，坐卧不得。
鳖甲（一两）　炙令黄，细捣为散，灯心一握，水一升，煎五合，食前服一钱七分，食后蜜水服一钱七分。
清金丸　治痰喘咳嗽。
枇杷叶（去毛，蜜炙）　桑皮　冬花　木通　紫苑　杏仁（各等分）　大黄（减半）
共为末，梨汁、竹沥、白蜜，熬膏为丸。食后夜卧，俱可噙化。
定金丸　清肺止嗽，定喘化痰。
薄荷（四两）　桑皮　天冬（去心）　麦冬（去心）　知母（去皮毛）　百部　川贝　柿霜（各二两）　枇杷叶（去毛，蜜炙）　诃子肉　橘红　阿胶　紫苑　冬花（各一两五钱）　杏仁霜　茯苓　玄明粉　铅霜　桔梗（各一两）　马兜铃　五味子（各七钱五分）　硼砂（五钱）　真冰片（一钱）　瓜蒌仁　瓜蒌皮穰（各一两）
上为末，竹沥、梨汁，蜜煎膏为丸，弹子大，亦可噙化。
神烟　治久嗽。
石黄　冬花　月经衣带（瓦焙存性）　旧茅屋上尘
共为末，以水和涂茅草上，待干，纳新竹筒，内烧一头，以口吸一头，令烟气咽下，无不愈。（即如吃烟法。）
哮病方
蕲艾（一两）　神曲（二钱）
酒水各半，煎服三帖即愈。
蛤青散　治久嗽。
真蛤粉（瓦煅）　入青黛少许淡齑菜汁滴入麻油数点，调服二钱。
冬花烟　治久嗽。
冬花（二两）　于无风处烧之。用芦管吸咽，以食压之。
薏苡散　治咳嗽吐脓。
薏米仁（三两）　为末，水一升，煎三合，入黄酒一合，作五次温服，或炒为散服。凡人咳嗽吐脓，腥臭及有血者。并胸膈上隐隐有痛处，非痰火乃肺痈也，宜用此方。
八仙丹　治冷喘哮嗽如神。
雄黄（水飞，一两，一半为衣）　鹅管石（煅一两）　礞石　硝（各一两，二物合煅如金色）　款冬蕊（一两）　胆星（二两）　半夏（白矾水煮透，一两五钱）　天竺黄（五钱）　白砒（一两，入白矾二两，用银罐二个，一盛一盖，上面钻一大孔出气，煅出青烟尽为度，止重一两，加麝一分）
上共为末，甘草三钱煎汁，和绿豆粉糊丸，如绿豆大。每服八丸，临睡津咽，或桑白皮汤冷透送下。小儿量减，孕妇忌服。
治肾虚咳嗽方　水泛为痰，诸药不效。
熟地（一两）　元参（五钱）　麦冬　萸肉（各三钱）　茯苓　山药（各二钱）　白芥子（研，五分）　五味子（七分）
水煎服。如胸胁疼痛，加白芍二钱，柴胡三分，五六剂效，多服除根。
黄疸门  ***************************
鸡子散　治黄疸三十六症。
鸡蛋（一个）　连壳烧研，醋一合温服，鼻中虫出为效。重者不过三服，神效。时行发黄，酒醋浸蛋一宿，吞蛋白数枚。
茱萸饮　治黄疸痧。
半楂叶，即山茱萸叶。采取水净捣烂，滤汁一碗，同白酒各半，温服。三次必愈，以小便白为度。
又方
蚯蚓泥，煅存性，为末，黄酒下三钱。
黄疸痧方
猪胆（一个，如小用二个）　将胆汁冲入白酒娘内，每日空心服，或嫌苦用米粉和胆汁为丸，白酒下亦可。务在每日服一胆，五日服五胆，药完病愈。
又方
只用生面糊围脐，鸡子开孔去黄白合脐上，四围对固露顶，另用黄蜡拖荆川纸为筒，直竖鸡子顶上，烧尽再换。初着系青烟，久久起黄烟，以病人固色及眼白黄退为度。用药时恐当不起，须多服参药。此药专治实症，黄疸痧有大虚症，须用参芪附桂等药。
肿胀门  ***************************
试臌法
盐四两炒热，绢包放脐上，水臌盐化水，食臌红色，血臌紫红色，气臌紫黑色。气虚中满，盐本色。
千金散　治一切臌胀。
千金子（取白仁，去油，约一两）　枳实（炒）　青皮（炒）　陈皮　香附　山楂肉　木香　砂仁　云术（土炒，各五钱）　沉香（三钱）
九味为末，秤五分，加千金子霜八分，入生蜜调丸。五更尽，用淡姜汤下，天明利三四次不甚泻。每日一服，连服七日为止。如人虚，两日一服。病浅者，三五服能愈。愈后除千金子外，九味末以陈米糊为丸，每服一钱，空肚清汤下。忌生冷、牛、羊、猪、鹅、油腻、煎炒、糟、面、盐、醋等物两个月。终身忌团鱼、河豚、骡、马、母猪、牛肉、王瓜、南瓜、荞麦，犯之立复。
雄鸭酒
鸭（一只，绿头雄者，退洗去杂，候用）　南苍米（三两）　防风（一两）　荆芥（五钱）　雄黄（三钱）　砂仁（三钱）　广木香（三钱）　米仁（三两）
上为末，酒拌，装鸭内线缝，入磁瓶，用无灰陈酒三四斤浸之，封口入锅重汤煮，四柱香去药，止将鸭酒八九次热服完即愈，以放屁为验。忌一切盐味、气恼、生冷百日，其效如神。
治臌胀验方
过山龙（即土牛膝）　土枸杞根（即地骨皮，挫碎）
童子鸡一只，去毛杂，装入前药，贮砂锅内，酒水各半，煮熟去药吃鸡，至重不过三只。
消河饼　治水肿，小便闭淋。
大田螺（四个）　大蒜（去皮，五个）　车前子（三钱，为末）
三味，共捣研成饼，贴脐中，以手帕缚之。贴药后少顷，小便渐渐自出，其肿立消。
妇人血臌方
马鞭草同刘寄奴煎汤服，或为末服，神效。
治遍身黄肿方
取百部洗捣罨脐上，以糯米饭半升拌酒，半合盖在药上，以布包住，一二日后口中有酒气，则从小便出，胂自消矣。
治水臌方
用大鲫鱼一个，去肠，入建莲子，去心蒸烂，淡食一个，即小便利。二个全愈。
五臌点眼方
麝香（一钱）　珍珠（一钱）
胎粪，初胎者，收贮磁瓶内，以泥封口，埋土中三七日，共研匀，取贮小磁瓶内。常置暖处，不可令坏。临用依后法，一罐可活百人。
上药治六脉沉伏，脐翻，眼突无纹。男左女右，点大眼角，一次眼有泪，鼻有涕，二次胸作响，三次小便利下黄黑水。如收敛还元，以老米饭锅焦汤服之。五六日收功矣。
半边金蟾散
大虾蟆（一个）　稻草烧灰存性，去左边，只用右边，为末，大蒜一个捣如泥，同虾蟆灰拌匀为丸，火酒下。
火枣散
夜壶一个，内有人中白厚一寸以上者。将红枣填满，盐泥封固一寸厚，三钉架起，用火煅一日夜，取枣加麝少许为末，每服二钱，清汤下。
金蟾散　治气胀如神。
大虾蟆（一个）　以砂仁填腹令满，用泥罐封固，火煅透，红烟尽，取出待冷，去泥研末，作一服，或酒或陈皮汤下。候撒尿多为效。
水肿秘方
虾蟆（一个）　装猪肚内，好酒煮一伏时，去虾蟆，将酒肚尽服，大便屁自多，或水下，其肿自消。一方加砂仁一钱，胡椒一岁一粒，同煮更妙。
膈症门  ***************************
翻胃神方
白鹅一只杀死，不可下水，即拔全毛煅灰，无灰陈酒送下，即愈。
丹臌祖传狗宝丸
硫黄（一钱）　水银（一钱）
同炒成金色，加狗宝三钱为末，以鸡蛋一个，去白留黄，和药搅匀，纸封泥固，火煨半日，取出研细。每用火酒调五分，三服效。
噎膈方　患此症，胸前必有二小骨渐渐交合，则不能食而死。
热鹅血，不加盐水饮之，则胸前二骨俱化，饮食可进。
又方
梨一个，四方钻七孔，每孔纳川椒、巴豆各一粒，又将顶切一盖去心，入真阿魏一分半，麝一分，仍盖好，纸糊三层，碗盖饭上蒸熟，去椒、豆，竹刀切作两半，每日空心吃一半。重者二枚愈。
又方
生姜，刮去皮，切厚片，以竹丝穿成一串，于五月尽日，入厚粪内七日，于六月初六日取出，去粪，以水冲净，阴干为末。每服一钱，火酒下，即愈。至重不过数次效。
翻胃虎肚丹
虎肚一个，水略洗，瓦上焙干，不可焦，配辰砂、雄黄、丁香、狗宝各一钱，麝三分，共为末，陈粳米饭和丸，如梧子大。初服七丸，黍米汤下，次日十四丸，毎日加一丸，至二十一丸即愈。如不愈胃气散矣。
枳壳丸
整枳壳去穰四两，每个入巴豆三粒，麻线十字扎定，用水五六碗煮透，去豆，切碎晒干：
橘红（一两）　青皮（去穰，一两）　木香（三钱）
共为细末，陈老酒，陈粳米粉打糊丸，临卧酒服五十丸。
真阴散　治咽膈。
妇人指甲、脚指甲，二味并用，新瓦火上炒黄，待冷出火气研碎。初服三厘，渐至一分，白滚水下。
七红丹　治膈食。
牛黄　麝香　狗宝（各一分半）　沉香　朱砂　赤石脂（醋煅）　松香（各一钱）
为细末，饭捣为丸，豆大，金箔为衣。每服七丸，清汤送下，两服愈。
翻胃奇方
莲藕一枝，风干三四日，去其头两段，单吃藕梢一段，吞汁吐渣，一日一枝，二日服完即愈。
膈食验方
大豆（即罗汉豆）　或炒或煮，频频食之，久则自愈。盖此症诸物不能下咽，惟食此无碍，以其相畏也。
痞积门  ***************************
平肝消瘕汤
白芍（五钱）　归身（二钱五分）　白术（五钱）　柴胡（五分）　鳖甲（一钱五分）　神曲　山楂　枳壳　半夏（各五分）
水煎服。十剂块小，二十剂全消。
化鳖汤　治胃中生鳖，有时乱动，痛不可忍，得食则解，日渐壮大，久久虽食亦痛，以手按之。宛如鳖形。
榧子（十个）　白薇　雷丸　神曲（各三钱）　槟榔（二钱）　史君子肉（十个）　白术（一两）　人参（三钱）
上药水煎服。服后腹必大痛，不可饮食，坚忍半日，渴则再吃二煎，少顷必有虫秽之物打下而愈，不必二剂也。然分两不可加减。
阿魏散
天竺黄（二钱）　阿魏（二钱五分）　芦荟（煅，二钱）　番木鳖（去毛，一个，面裹煨）　僵蚕（炒）　儿茶　甘草（各二钱）　大黄（一两）　川山甲（炒，三钱）
上为细末。每服三钱，好酒调服。约重车行十里时，化下脓血之物即愈。
神效方
大蒜数个捣烂，加大黄、皮硝各一两，共捣成膏，贴患处即消。
如神膏
阿魏　朴硝　硫黄　甘草　甘遂（各一钱）　麝香（三分）　青皮（三钱）
上为末，独蒜一个，葱头七个捣烂，入前药末捣匀，摊布上，隔布贴患处。
王家鳖甲方　治左胁右痞积，内生鳖者神效。吃得人参，用此方。不吃得人参，不可用此方。
九肋大鳖甲一个洗净，米醋三斤，文火煮干，不许甲焦，坐东朝西，制成粗末，每服五钱，水二碗半，煎至一碗半，加人参二钱半，煎至八分，屋上露一宿，空心温服，其积自消。重者三服全愈。忌怒气房劳，煎炒面蛋发物。
七磨散
人参　枳壳　川贝　乌药　郁金　木香　沉香
上药用清汤磨，各一分服，能消胸膈积食，不伤正气。老年虚弱之人，用之甚妙。
淋浊门  ***************************
白浊方
黄柏为末，鸡子清为丸，每服三钱，肉桂汤送下，三四服即效。
又方
石莲子　茯神（各三钱）
上为末，清晨用黄酒冲服三钱，睡片时，二服即止，三四服断根。
白浊茎痛方
韭菜子（五钱）　车前子（三钱）
白酒煎，露一宿，空心热服。
散精汤　治行房忍精，致成白浊，便短刺痛，或大便后急等症。
刘寄奴（一两）　车前（五钱）　黄柏（五分）　白术（一两）
水煎服，一剂即愈。
玄车丹　治血淋。
玄参（一两）　车前子（一两）
水煎服，二剂愈。
化石汤　治砂石淋。
熟地（一两）　茯苓　玄参　萸肉（各五钱）　米仁　麦冬　泽泻（各二钱五分）
水煎服，五剂轻，十剂愈，二十剂全愈。
禹治汤　治湿热下注成淋。
白术　茯苓　米仁（各五钱）　车前子（一钱五分）
上水煎服。至重者十剂必愈。
秋石丸　治真元不足，下焦虚冷，白浊便数，凝白如油，光彩不定，澄下如糊如膏，及诸淋症。
秋石（人中白代亦可）　鹿角胶（豆粉炒成珠）　桑螵蛸（炙，各二两）　白茯苓（四两）
为末，米糊丸，梧子大。每服七十丸，虚者人参汤下，或麦冬汤下。
螵蛸丸　治诸淋。
桑螵蛸（微炒，一两）　菟丝子（酒煮，一两）　泽泻（五钱）
上为末，蜜丸，梧子大。每服二三十丸，米汤下。
淋症方
石苇（一钱）　萆薢（一钱）　石莲肉（一钱）　山茨菇（二钱）　杏仁（八分）　生甘草（三分）　川连（五分）　葶苈子（二钱）
水煎服愈。
气化汤　治气虚湿坠成淋。
黄芪　白术（各一两）　茯苓　猪苓　车前（各三钱）　升麻（五分）
水煎服。三五帖愈。
散淋汤　治湿热肾虚成淋。
白术（一两）　杜仲　茯苓（各五钱）　豨莶草（一钱）　黄柏（五分）　肉桂（半分）
水煎服。三五帖愈。
助胆导水方　治肝胆虚弱，感湿成淋。
柴胡　黄芩（各二钱）　白芍　车前（各五钱）　茯神　泽泻　栀子　苍术（各三钱）
水煎服。三剂愈。
疝气门  ***************************
疝气方　疝气有五，寒、热、气、血、湿。又有房劳，气滞，木肾，筋疝，㿗疝，狐疝。狐疝者，日缩而夜出。种种不同，择方治之。
荔枝全用五六枚，捣烂，滚火酒冲，纸盖片刻，饮之立愈。
偏坠方
胡椒（一两）　为末，而打厚糊，离火搅入椒末，摊成膏，贴阴子患处，一时小便如涌，贴一日去膏即愈。
水瓜散　治小肠气痛，绕脐冲心。
连蒂老丝瓜，烧存性，研末。每服三钱，热酒调下，甚者不过二三服即消。
疝气肿痛方（不论老少新久俱效。）
旱莲草，捣汁一盏，黄酒和匀，顿热服，立效。
又方
小茴（一钱）　荔枝核（研碎）　橘核（研碎）
酒煮，露一宿，次日空心温服。
立消斗大疝气方
沉香　紫苏　苏木　南星（各五钱）
多年香橼一个，切碎，雄猪尿胞，洗净入药扎紧，好酒四五斤，煮烂捣面糊丸，桐子大。酒送四五十丸，药尽胞缩。
疝气丸方
硫黄　荔枝核　陈皮
共为末，蜜饭丸，如豆大。好酒下十五丸，空心服。不论撞上坠下，服之除根。（狐疝不治。）
偏坠灸法
在两脚大拇指甲下骨节上艾灸，用独头蒜切片，瓜子厚七片，黄豆大艾七壮，两脚齐灸二次，左坠右指多灸一壮，右坠左指多灸一壮，即愈。
化木汤　治木肾。
白术（一两）　附子　肉桂　柴胡（各五分）　野蓝菊花根（五钱）
水煎服。服后被盖取汗，至睾丸之外，汗出如雨为度，一帖即愈。如病重者，加倍煎服。
逐狐汤　治狐疝，日则缩而痛，夜则出而安，且能强阳善战，是真狐疝也。
人参（五钱）　白术（三钱）　茯苓（三钱）　肉桂（三分）　橘核（五分）　白薇（五分）　荆芥（一钱五分）　半夏（一钱）　甘草（五分）
上水煎服。五六剂愈，
梦遗门  ***************************
梦遗方
黄柏（三两）　熟地　麦冬　枸杞　萸肉　天冬（各一两五钱）　鱼鳔（三两，炒）　莲须　五味（各八钱）　车前（五钱）
上为末，蜜丸，或金樱膏丸，梧子大。空心清汤下三钱，药完病愈。
又方
归身（酒洗）　白茯苓　川芎　白芍　甘草　熟地　杜仲　金樱子　淫羊霍（去边，炙酥）　金钗石斛（各二钱）
上药，水浸半日，临卧煎服。能七日不遗。
荆公散　治梦遗失精，并惊悸郁结。
黄芪（二两）　山药（二两）　远志（一两去心）　茯苓　茯神（各一两）　桔梗　炙甘草（各三钱）　麝香（一分）　木香（二分五厘）　砂仁（二钱）
共为末，酒下二钱。有力者去黄芪，加人参一两更效。
心肾两交汤　治劳心过度而遗者。
熟地　麦冬（各一两）　山药　芡实（各五钱）　川连（五分）　肉桂（三分）
水煎服。
安心绝梦汤　治同上。
人参（一钱五分）　麦冬（三钱）　茯神　白术　菟丝子（各一钱五分）　熟地（五钱）　元参（五钱）　芡实　山药（各二钱五分）　五味（五分）　丹参　莲子心　枣仁　沙参　归身（各二钱五分）　陈皮（二分）
水煎服。二三十剂愈。
又方
菟丝子（一两）　车前子（三钱）
水煎代茶，长服自愈。
眼目门  ***************************
补肾磁石丸
磁石（二两，煅，醋淬七次，水飞净）　菟丝子（二两，酒制）　北五味（五钱）　建石斛（一两）　枸杞子（一两，米泔浸一日夜，去泔，人乳拌晒）　熟地（一两五钱）　车前（一两，酒炒）　覆盆子（一两，酒炒）　楮实子（一两）　肉苁蓉（一两，酒洗，去麟肠）　沉香（五钱）　青盐（五钱）　槐子（五钱）
上为末，炼蜜为丸。每早空心服三钱，盐汤送下。此方专治肾气不足，瞳神昏暗，渐成内瘴。切戒郁怒，始得有效。
还睛补肝丸
专治羞明多泪，翳膜侵珠，时歇时作，久病不痊。久久服之，永不再发。
白芍（酒炒）　熟地　当归（酒洗）　天冬　五味子　炙甘草　白术　白茯苓　官桂　车前子（微炒）　白菊花　青葙子　元参（各二两）　川芎　羌活（去芦）　防风（去芦）　人参　骨皮　黄芩（酒炒）　柴胡　细辛　决明子　苦参（各一两）　黄连（姜汁炒，五钱）
上共为末，蜜丸，梧子大。每服三钱，临睡白汤下。
胜金散　治眼流冷泪，乌珠痛及羞明怕日。
夏枯草　香附末　夏桑叶
上药等分为末。每服三钱，麦冬汤下。
草香散　治目疼，至夜则甚，或点苦寒反重者。亦治肝虚冷泪，怕日羞明等症。
夏枯草（四两）　香附子（四两）　甘草（八钱）
上共为末，清汤下一钱五分。
蝉花无比丸　治大人小儿，远近风眼气眼，睑上风疹痛痒，翳膜侵睛，头风牵搐，两目渐小，眼眶赤烂，或白睛带青，黑珠带白，黑白之间，赤环如带，谓之抱轮红瘴。视物如雾，睛白高低，或口干舌苦，泪多羞涩，及小儿痘疹眼病并效。
蝉蜕（一两，去土翅足，微炒）　蛇蜕（六钱，微炒）　羌活　当归　川芎　防风　白茯苓（研末，水飞）　炙甘草　石决明（东流水浸一宿，盐水微炒，各四两）　赤芍药（十三两）　山栀子（炒黑，二两）　白蒺藜（米拌炒黄，去刺米不用，半斤）　黄芩　甘菊花（各三两）　苍术（米泔浸半日，晒干，用芝麻一斤拌炒，去辣味，净，十五两，去芝麻）　生地　熟地　香附　草决明　夏枯草（各四两）
上为末，蒸饼糊丸。晚食后睡时，清茶下二钱。忌发风之物。
内瘴神方　治神水宽大渐散，或空花二体，亦治心火乘金，水衰反制，久病累发者。服之可除根，服后仰视见星月，此其验也。
磁石（二两，火煅，醋淬七次）　朱砂（一两）　生神曲（八两）
共为末，另用神曲一两，煮糊为丸，梧子大。每服二十丸，空心米汤下。
日精月华丹　治一切星障努肉，瞳神昏花，拳毛倒生等症。
炉甘石（轻松不夹石如羊脑者佳，四两，用三黄汤煅淬五次，如粉净末用，一两三钱）　黄丹（飞去土，九钱七分）　川连（一两，去毛，切，童便浸一宿，晒干，取头末三钱四分）　归身（水洗，晒干，七分四厘）　朱砂（飞，五分）　月石（五分）　白丁香（壮直者为雄，水飞去砂，三分四厘）　轻粉（真，三分四厘）　海螵蛸（去皮，水泡去咸味，晒干，取净末，三分四厘）　卤砂（重汤，取碗沿浮白，三分四厘）　熊胆（一钱，箸炙勿焦）　乳香（炙）　没药（炙）　麝香　片脑（各一分七厘）　珍珠　琥珀（各五分）
上各[石禹]千万如尘，加蜜四两，滚数沸去沫，煎熟，绢滤净三两，入碗，重汤文武火熬，柳条不住手搅，至紫色滴水如珠，捻丸不粘手，牵蜜有丝，是其候也。即离火，渐入丹石搅匀为丸。如蜜老不必晒，蜜嫩放箬上晒干，金箔为衣，绿豆大。井水少许化，加米饮，软鸭毛蘸点。
风火眼点药方
用缸一口，大砖一方，放皮硝二三斤，每日叫童子以尿浇之。过数月取出。放于静室，到九日砖上出硝，扫下。每一两入冰片一分，收之点眼，大效。至于出砖之时，另入砖在缸内，可转换扫硝。
黄连养目膏　治风热，时眼赤肿，迎风流泪，畏日羞明等症。
黄连（六钱）　当归（三钱）　防风（二钱）
水煎浓汁半碗，用丝绵滤净，加白蜜半小钟，重汤煎成膏，磁器贮。牙簪点大眦，神效。
点眼方
卢甘石（二两，三黄汤淬）　海螵蛸　月石（各一两）　朱砂（五分）
上为极细末，炼老蜜为丸化点。
二百味花草膏　治火风赤眼，及一切痛痒流泪，畏日羞明，诸般眼症。
羯羊胆汁和白蜜等分蒸熟，研成膏点之。一日泪止，二日肿消，三日痛定。
一抹膏　治眼弦湿烂。
蚕沙，真麻油浸三日取起，研细末，拭目皮上，不论久远，隔宿全愈。
飞丝入目方　不拘三五日，红肿如桃者，俱可治。
细刮指甲末，唾津和点，其丝自然拔出。一治物入眼中，用灯心点指甲末于上即出。又头垢泥少许，点入即出。
点眼秘方
猪胆（一个）　用银器内重汤炖成膏，入冰片少许，点之能退翳膜。又胆皮晒干，捻成条子，烧灰点翳，重者亦效。
洗眼方（时眼）
龙胆草　杏仁　归尾　防风　荆芥　甘草（各三分）
上药加胆矾少许，开水冲，带热熏洗三四次愈。
青盲数十年方
白母狗待生子时，即以犬乳频频点之。小犬目开，人目亦开。
明目方　治眼目昏暗不明。
十二月桑叶不下地者，煎汤洗之，自亮。留数片至九月二十三日洗之，能令一生无目疾。
眼中起星方
取老荸荠捶碎，绢滤汁纸上，待干成粉，刮取点数次即去。
小儿瞳神转背方
亲父右手中指尖刺血滴入，即如旧。
龙乳膏　治一切目疾。
龙胆草（一斤）　铜锅煎成膏，用上号白蜜收之，每两入冰片五分，磁器盛之，勿泄气。临时取出，用壮健妇人乳，调开点之。
立效散　治一切风火热毒，羞明多泪，疼痛难开，并左右头风等症。
羊踯躅花（五分）　鹅不食草（一两）　苏州薄荷（五分）　风花硝（五分）　青黛（一钱）　细辛（一钱）　白芷（一钱）　黄连（三分）　荆芥（五分）　石膏（煅，一钱）　当归（一钱）
上为极细末。先吸冷水一口，后吹入药末，左患吹左鼻孔，右患吹右鼻孔，日二三次，打嚏而愈。
时眼仙方
甘蔗一节，连皮挖一孔，入川连三分，人乳倾满，炙至里面滚时，入明矾少许，抹眼三次即愈。
落星障方
鹅不食草　塞鼻中，星障自落，七日无不效。
又方
番尾草（即黄狗尾草子）　入眼中，转下翳障，取出，用水湿剥去皮，可再用。
鸡盲眼方
萝卜子一两，猪肝半斤，不见水，用布袋包，卜子锤碎，同肝入罐内，煮熟去萝卜子，加莲肉四十九颗，灯心一圆，煮一炷香取出，空心淡食，不过二三服愈。如童子用牛肝，妇人用羊肝。
又方（小儿不肯吃，焙干为丸。）
谷精草一两，羊肝一具，入瓦罐煮熟食。羊肝忌铁器。
耳病门  ***************************
耳出脓方
蛇蜕（多少不拘）　新瓦焙黑存性，研细末，先将竹丝绞绵絮，捻净脓水，吹入蛇蜕少许，二三次愈。
又方
油胭脂水粉同拌匀，用手捻碎成末，吹入三四次，其效如神。
耳闭作痛方
田螺去盖，入麝香五厘，自化成水，滴耳即愈。
耳聋方　治肾虚耳聋数年久者俱效。
小蝎（四十九个）　姜切片如蝎大（四十九片）　同炒，以姜干为度，研成细末，温酒调服。至二更时，再进一服，令醉亦妙。一二日耳中似笙簧之声，耳便通矣。
年久耳聋方
雄鼠胆汁，入麝少许，倾耳中，能开三十年耳闭。如不得，用龟尿滴之。亦大有奇效。
透铁关法　治耳聋。
活磁石（二块）　锉如枣大，一头略尖，抹麝少许于尖上，塞两耳孔中，口噙生铁一块，候一时，两耳气透，飒飒有声为度，用三五次愈。
耳底毒方
番木鳖仁，麻油磨，滴入耳内，觉热即换。
耳疔方
荔枝，煅存性，为末，麻油调敷耳外，内疔即消。
鼻症门  ***************************
鼻衄方
纸数十层，水浸湿，安项中，以火熨之。纸干立止。
又方
用线扎中指根节上，左鼻孔血出，则扎左手栺，右鼻孔血出，则扎右手指，两鼻孔出血，则左右并扎之。随扎随止。
又方　兼治虚火上升，眼目肿胀，大有神效。
大蒜（二个）　捣贴足心，患左贴右足心，患右贴左足心，两管出血，并贴为妙。
又方
山栀子烧灰吹之。
又方
血余烧灰吹之立止，永不再发。男用母发，女用父发。
又方
萝卜菜干（二两）　猪精肉（四两）　浓煎饮之。即止，累效。
又方
栗壳，烧存性，研末，粥饮下二钱立止。
鼻红方
蓼草根一团，塞鼻孔内一时辰，则终身不发。
鼻痔方
明矾（一两）　萆麻子（七个）　盐梅（五个）
麝香少许，捣为丸，绵裹塞鼻内，令着瘜肉，候化，清水出，四边玲珑瘜肉自下。
又方
轻粉（一钱）　杏仁（去皮尖，一钱）　雄黄（五分）　麝香（少许）
为末，蜜调点瘜肉上，夜卧时用。
鼻血不止方
侧柏叶（二两，用明矾四钱，河水一碗，煮干）　地榆（炒，六钱）　败棕灰（煅存性，一两）
为末，红枣肉捣成丸，每日服三钱。
鼻塞不知香臭方
皂角　辛夷　石菖蒲
等分为末，绵裹塞鼻中。
辛夷散　治脑漏如神。
辛夷　川芎　防风　木通（去节）　细辛　藁本　升麻　白芷　甘草（各一钱）
共为末，清茶调下三钱。
鼻中瘜肉有毛方
藕节（一块）　烧灰存性，为末，竹筒吹之。化为水。
瓮鼻塞内方　乃肺气大盛所致。
枯矾末，绵裹塞鼻，数日自消。如鼻中肉坠，痛不可忍，枯矾加卤砂少许，吹鼻中，化为水。
脑泻流涕　鼻中时时流臭黄水，脑痛，名曰控脑痧。有虫食脑中也。
丝瓜藤，近根三五尺，烧存性，为末，每服一钱，温酒下，以愈为度。
鼻渊方
辛夷（五钱）　苍耳子（二钱五分）　甘草（一两，生）　薄荷（一钱）
共为末，葱茶汤下，每服一钱。
口齿门  ***************************
口疮方
黄柏　五倍子（各一钱）
微炒为末，加冰片少许擦之。
颊车不漏开合方
醉之睡中，用皂角末吹其鼻，嚏透自合。
人咬舌断方
蟹一只，煅存性，没药和匀，先用木贼草煎汤洗，后将药敷，即长如旧。
止舌血方　治舌上出血，如簪孔者。
香薷（一握）　煎浓汁饮，治心烦躁热并效。或用槐花炒为末掺之。
重舌方　兼治牙关紧急。
金钱薄荷（焙干，一钱）　青黛（三分）　冰片（一分二厘）　火硝（二分）　硼砂（五分）　僵蚕（一大条，瓦焙干，去火毒）　壁钱（即喜子窠，陈久者妙，火煅，一分）
共为末，吹舌上下，立消。
口疳方
人中白（八分）　青黛（五分）　雄黄（二分）　冰片（五厘）
上药，共研末，敷患处。
收舌方　治舌胀出口外。
雄鸡冠刺出血，以盏盛浸，或用笔蘸涂，或用百草霜敷之。又真冰片研末，敷舌上，即收。
齿缝出血方
麦冬，不拘多少，煎汤，频漱以止为验。
千金一笑散　治牙疼不可忍。登时即止。
巴豆（一个），入火略烧，去壳胡椒三粒，同捣烂，用薄帛包药入口，上下痛齿咬定，流出涎水勿咽，良久取出即止。若是一二个牙痛，多是虫牙，去胡椒，加花椒妙。
牙痛煎方
甘草（五分）　防风　青皮　荆芥（各一钱）　丹皮　生地　升麻（各二钱）
上七味为主，再看何牙痛，加入何药，煎服。如上门牙痛，加麦冬、黄连之类，余仿此。
上牙左尽胆（羌活，胆草）　下牙左尽肝（柴胡、栀子）　左中胃（石膏、白芷）　左中脾（白术、白芍）　正门牙心（麦冬、黄连）　正门牙肾（黄柏、知母）　右中胃（石膏、白芷）　右中（白术、白芍、属脾）　右尽大肠（大黄、枳实）　右尽（黄芩、桔梗，属肺）
上药，竹叶、姜为引。二帖愈，如满口痛，加人参五分。
牙痛立止方
辛夷　花椒　蜂房　防风（各等分）
上药，煎汤漱之。立止。
又方
蟾酥（一分）　冰片（少许）
上研细末，擦之神效。
又方
蜂房（不去子，入盐于内，煅红）　研末，擦牙止痛。
又方
蜂房（一个）　花椒（一撮）
煎汤漱之。
哭来笑去散
川芎　雄黄　乳香（去油）　没药（去油）　生石膏（各二钱）　硝（五钱）
上药共为末，左牙疼，以半匙吹入右鼻孔，右牙疼，则吹入左鼻孔，急解奇方也。
蚕硝散　治牙疼，兼治喉痹。
焰硝（一两）　官硼（五钱）　冰片（五分）　僵蚕（一钱）
上为末，掺患处。
赴筵散　治口疮，及小儿走马牙疳并效。
五倍子　青黛　枯矾　黄柏　硼砂　人中白　褐子灰
上为细末，先用清米泔漱口，敷药立效。
马鸣散　兼治小儿痘疹后余毒，走马牙疳，黑烂流血，漏颊穿喉，落牙损命之症。百发百中。
人中白（五钱）　蚕退纸（二钱五分，烧灰）　五倍子（生用一钱，又一钱入白矾二钱，打碎，入倍子，炒枯用）
上为末，先用米泔漱口净，敷药。
樟冰散　一方川椒、樟冰、薄荷等分，升如下法亦效。
艾（五分）　川椒（七粒，开口者）　樟脑（三钱）
上药盛碗内，上用一碗对合扣紧，用纸封固，下以炭火一小块，如鸡子大炙之，佛香一寸为度，冷定开取，升上碗内，白霜少许，纳牙内立愈。火不可过猛，猛则霜红，以白者为妙。
治虫牙痛方
用磨房驴粪泥烧灰，趁热将青布包，咬牙痛处，流涎入碗内如水，视之见虫在碗上，神效。
取牙虫法
杨梅根皮，韭莱根白，厨房案板上刮下泥，三味相等捣匀，贴两腮上，半时，其虫从眼角而出。
又虫牙方
五倍子（一个）　钻一小孔，填盐满，火煅研末，擦数次，永不发。
火牙方
用大蒜一个，入水粉同捣如泥，做成一饼，罨外面腮颊上贴牙处，如左下牙第几个疼，则贴右上牙第几个之外而脸上，贴后觉热似火灸，待燥起去，即愈。有疤，数月方无痕迹。
又方
砒为末，用黄蜡熔化，入砒末半分，加棉花丸，如丁香大，竹丝寸许作柄，临卧时，塞耳内，右痛塞左，左痛塞右，一宿愈。
清胃散　治胃火盛牙疼。
升麻（二钱）　生地　丹皮　黄连　当归（各一钱）　细辛（三分）　黄芩（一钱）　细茶（一钱）
如牙痛甚，加石膏一钱，如肿者。加荆防各一钱，水煎服。
治牙痛仙方
乌梅（一个）　生甘草（七分）　冰片（五厘）
上捣为丸，含口中，少时涎出，即好。
风牙肿痛方
荔枝，干，连壳烧存性，研末，擦牙即止。
牙泻方　治牙出血，兼治牙漏，有腐骨者，甚效。
用草决明煎水，含漱一二次，即止血，一日即断根。
复生牙齿方
鼠骨一具，水浸去肉净，汀碎微炒，晒干，入饭上蒸，又晒，如此三次，用何首乌二斤，煎汁，浸一夜，又晒，以汁干为度，将骨收贮为细末听用。
破故纸（四两，盐水浸炒）　当归（二两，酒炒）　川椒（四两）
俱为末，用羊胆三个，蜜等分共熬，将前药末入臼内，捣千余下，如干加蜜，丸绿豆大，每日饭后，用盐汤下三钱，药完齿生。
落牙重生方
嫩老鼠（未开眼者，三四个）　外用白芨　白芷　青盐　细辛　当归　熟地（各五钱）
共捣烂和匀，一并包鼠，外用湿纸包褢，煅烟尽，研末擦牙即生。
虫牙方
五灵脂　白薇（各三钱）　骨碎补　细辛（各五分）
并捣成粗末，水煎，微温漱之。至气喘为度，少停再漱，药尽病愈。须连渣用，不可澄清。
牙痛通治方
玄参　生地（各一两）
如系心火，加黄连五分；肝火，加炒栀子二钱；胃火，加石膏五钱；脾火，加知母一钱；肺火，加黄芩一钱；肾火，加熟地一两。煎服，三四剂愈。
咽喉门  ***************************
喉症十八种方
牙皂（七根，去弦）　水二钟，煎六分去渣，入蜜少许，或鸡子清少许，温服，即吐出风痰，毒气即泄，胜用刀针。
喉痹方
野木莲藤，米醋磨汁含漱，取出浓痰数口，即愈。
冰梅
大南星（鲜，三十五个）　大半夏（鲜，三十五个）　皂角（去弦净，四两）　白矾　白盐　防风　朴硝（各四两）　桔梗（净，一两）　甘草（一两，各为末）　大梅子（半熟，百个）
先将硝盐水，浸梅一周时后，入各药末，入水拌匀，将梅子放水中，其水要浸高三指，至七日取，晒干又浸，以汁尽为度，将梅子入磁瓶内密封，如起白霜愈佳。用时以绵子裹，噙口中，令生津液，徐徐咽下，痰出即愈。
龙脑散
薄荷　山豆根（各五钱）　青黛（飞净，三钱）　硼砂（一钱五分）　儿茶（一钱）
上研细末，每一钱，加冰片一分，吹之立消。
喉症通治方
金灯笼（二三个）　煎汤待冷，慢慢咽下，不过两顿饭时，化痰吐出即愈。如未愈，再进一服神效。或摘破捻出水，滴喉亦可。
冰瓜散
用八月半后西瓜青皮，不见日色，阴干为末，每用一钱，加冰片少许，吹入喉中即愈。
锁喉风仙方
僵蚕（七个）　大黄（一钱五分）
共为末，入沉香少许，金银花、夏枯草各一钱五分，煎汤送下。
又方
用明矾末钱许，将绵子包扎定于筷头，放口内小舌处，牙齿咬定，面向地下，流涎碗余，即愈。
青金锭　治锁喉风，双单蛾，并男妇痰厥，牙关紧闭，难以进药，小儿惊风痰厥。此药一锭，井水磨化，用绵纸蘸药汁入鼻中，进喉内，痰响取出。风痰一刻即愈。
元胡索（三钱）　麝香（一分）　青黛（六厘）　牙皂（十四枚，煨）
共研细末，清水调做锭，重五分，阴干用。
喉肿方
土牛膝根，捣汁，左边痛滴在右鼻孔三四点，右痛滴左鼻孔内，流入咽喉痛处，其肿即消，屡验如神。
如人身上四肢痛，将汁煮酒服，一碗即止。（土牛膝即鼓捶草）
咽中生痈方
文蛤　僵蚕　生甘（等分）
为细末，用霜梅肉和丸，弹子大。含咽之自破。
走马喉痹方
巴豆（去皮）　绵纸微裹，左肿塞左鼻孔中，右肿塞右鼻孔中，立透。如左右俱肿，用二枚塞左右鼻。此药乃斩关夺门之将，热则流通故也。
双单蛾方
用桑螵蛸，烧存性，以竹筒吹入，即穿破，血出立愈。
又方
山豆根，不拘多少，加麝少许为末，吹入喉中自愈。
又方　兼治喉疔。
将头发打开，单蛾必有红丝瘰，双蛾有两红丝瘰，以银针挑破血出，噙无根水不住吮咂，先觉顶凉，后觉喉凉如冰，则病已去。
蟾酥丸　治双单蛾。
蟾酥（二钱，人乳化）　雄黄（一两）　人指甲（不拘多少，焙研）　麝（二分）
为极细末，入蟾酥内，和匀成丸，如粟米大，噙化一丸，立愈。恐口舌麻木，用人乳化开，鸡翎扫患处更妙。如治疮毒，量症大小，多则五六丸，酒煎葱白二寸送，外用葱汤调敷，无不奏效。
提痰药
白矾（三钱）　磁器盛水少许化开，巴豆仁（三粒）　分六块投入矾内，用罐盛煅，矾枯取起，去豆研细密收。每用一二分，醋水调匀，鹅毛蘸扫喉内，其痰尽出，然后用药吹之妙。
针法　专治喉闭，并大头风，虾蟆瘟。
少商穴，用三棱针，出血即愈。穴在大指内侧，去甲角如韭叶，左肿针右，右肿针左，口噤不开，急针两指。
喉风急救方　噤口不开，用乌梅肉泡软，擦牙根及两颊即开。
胆矾（半枯半生，五分）　熊胆（三分）　广木香（三分）
共为细末，用番木鳖子磨，井水调之，鸡翎蘸扫患处。如势急口噤，以箸启之，用药扫下即消。
通窍烟　治喉痹，牙关紧急，兼治中风口噤。
巴豆仁，纸裹，笔管研取油，去豆作燃，燃火吹灭，取烟入鼻或薰口内，霎时流痰涎即开，或吐出瘀血立愈，或少掺牙皂末尤妙，能口吸烟更易通。
吹药方　治喉癣喉痹。
鹅管石　蒲黄（各二钱）　青黛（三钱）　儿茶（五钱）　冰片　麝香（各一钱）　熊胆（一钱）　牛黄（五分）　乳香　没药（各一钱）
上为细末，吹入即愈。
喉癣便方
孵退已有小鸡蛋，童便浸七日，煅灰，吹入立好。
喉癣验方　凡喉症，忌用当归。
番木鳖，去毛切片，麻油炒焦黄，入白面一把，炒至干，去面为末，吹入五七厘立愈。
喉癣神效方
牛黄　琥珀　熊胆（各一钱）　麝香　乳香（去油）　没药（去油，各五分）　珍珠（煅，二钱）　冰片（一钱五分）　血竭（五钱）　儿茶（一两）　龙骨（煅，三钱）　五倍子（煅，三钱）
上为极细末，铜管吹患处，效验如神。
缠喉风方
皂角为末，米醋调涂外颈上，干则易之。其乳蛾即破而愈。
又方
皂角一条，醋炙七次，研末吹入，吐痰而愈。
又方
生矾于五月五日午时盛猪胆内，以满为度，挂风处阴干，愈久愈妙。用少许硏末，吹入喉中，清痰吐出立好。
诸骨鲠方
威灵仙（五钱）　沙糖（一匙）
酒煎服，即消。又象牙磨浓汁饮立愈。
鱼骨鲠喉方
独头蒜，男左女右，塞鼻中自出。
误吞木屑方　抢喉不下，死在须臾。
铁斧磨水灌下即效。
误吞针方
蚕豆同韭菜食之。针自大便出。
又方
灵磁石，为末，黄蜡为丸，绿豆大，清水下七八丸，能穿针，从大便出。
误吞枣核方　兼治吞针。
蛤蚆眼珠一对，井水吞服，次日大便出，枣核两头，各眼珠一个。
误吞铜铁金银不化
以砂仁浓煎服之，其物自下。
误吞金银方
误吞金银，胸膈痛甚，以羊胫骨烧灰，米饮汤下二钱，立从大便出。
误吞田螺方　鲠喉不下，死在须臾。
鸭一只，以水灌入口中，少顷将鸭倒悬，令吐出涎水，与患人服之，其螺即化。
心胃门  ***************************
九龙丹　治九种心痛，五月五日，七月七日修合。
枳壳（一两）　红花　五灵脂（各三钱）　良姜　木香　巴豆　母丁香　胡椒　雄黄（各五钱）
为细末，烧酒丸如芥子大。每服七厘，男则将药放左手心，女则放右手心，舌舐咽下，空心服更妙。服药后不可即服茶汤，少刻其痛立止。如远年久病，三服永不再发矣。
胃痛方
陈年葵扇（去筋，烧灰存性，一钱）　乳香（五分）　沉香（三分）　郁金（五分）
各为末，金银汤，入酒半钟，调服立愈。
心气痛方
香附子（一两）　白矾（二钱）
为末，面糊丸豆大，空心服七丸，好酒下，服毕即睡，使汗出，即除根。忌青菜、生姜、鱼、肉七日。
陶真君心痛方
胡椒（七粒）　枣子（十四个，去核）
用水同煮干，去椒服之。
又方　治失饥伤饱成病，每痛则吐酸水。
陈曲，炒黄为末，清晨酒下五钱，再睡片时，十余服全愈，可除根。
心痛方　此药消痰，兼杀虫。
青色鸭蛋壳四个，煅存性，为末，黄酒下立愈。
又方
荔枝核，慢火烧存性，为末，酒调下即愈。
国老散　治心腹疼痛，呕吐不止，或是虫咬，服此立愈。
粉甘草（生，三钱）　研末，艾叶、乌梅煎汤，缓缓送下。
胡麻散　一人心痛八九年，百药不效，服此而愈。
胡麻一二两，炒研，黄酒下三钱，日数服而愈，后竟不发。
虫痛方　治心胃急痛昏仆，牙关紧急欲绝。
老葱白五茎，去皮须捣膏，以匙送入咽中，灌以麻油四两，但得少咽即苏，少顷虫积皆化黄水而下，永不再发。屡屡救人有效。
真心痛方　盖因寒邪直入心经，心火衰弱，反为寒气所劫故也。如手足青至节，寒至节，不救即死。
猪心（一个，煮熟，去心留汤，待用）　麻黄　官桂　干姜　附子（各一钱）
用前汤煎服，乃死中救活法也。
又真心痛方
桑叶捣烂，滚水送下立愈。
心漏方　胸前有孔，常出血，曰心漏，人多不晓。又能治腰痛神效。
鹿茸（去毛，炙）　附子（炮，去皮）　盐花（各等分）
为末，枣肉丸，每服二十丸，空心酒下。
又方
凤凰衣（灰）　乳香（去油）
等分，吹入愈。
芍药香连汤　治心胁穿痛如神。
白芍（一两）　香附（二钱）　炙甘草（三分）　川连（一钱）　灯草（一钱）　柴胡（三分）　莲子心（一钱）　栀子（一钱五分）
水煎服，一剂痛除，三剂全愈。
九气汤　治膈气，风气，寒气，忧气，惊气，喜气，怒气，瘴气，痞气，心腹刺痛，不能饮食，时止时发，药轻功捷，不可泛视。
香附米　真郁金　甘草（等分）
加姜一片，水煎服。
五香夺命丹　专治急慢心痛，绞肠沙症，酒疾冷病，小儿夹食伤寒，泻痢积聚，妇人血块，食痞噎食等症。
沉香　木香　丁香　乳香　没药（各去油）　葶苈　牙皂　巴豆（去壳衣，捣烂，纸包压去油，各一钱）　生甘草（五分）
煎汤，打神曲糊为丸，粟米大。每服七丸，或五丸三丸，量人虚实大小，俱用冷水或温开水下。
腰痛门  ***************************
腰痛肾虚方
小茴香为末，煨猪腰子服。
又方
鹿角锉碎，炒黄色为末，酒下三钱即愈。
又方
丝瓜根烧灰存性，为末，酒下二钱立止。
又方
破故纸（炒）　肉苁蓉（酒洗）　巴豆　杜仲（盐水炒）　续断（酒洗，各二钱）　青盐（一钱）
共为细末，猪腰子一对，破开去筋膜，用黄酒洗净，入药末二钱，蒸食。
龙虎续断丸　治少年色欲过度，中年不复保养，肾损腰痛难舒。
地龙（醋水养，去泥，七钱五分，用火焙干）　虎前脚骨（酒炙）　续断（酒浸，一宿）　萆薢（各一两）　乳香　穿山甲（炙，各五钱）　没药（炙，二钱五分）　茴香　狗脊　当归　砂仁（炒）　鹿茸（炙，各一两）　杜仲（二两）　青盐（去土，七钱五分）　菟丝（四两）
共为末，酒打米粉糊为丸，桐子大。每服五七十丸，空心盐汤下。
药酒方　治风湿腰痛，并血热方。
生地（十两）　海桐皮（二两）　米仁（二两）　川芎　骨皮　五加皮　羌活　牛膝（各一两）　甘草（五钱）
浸酒服，药味分两种，不得加减。
术桂汤　治肾虚感湿，腰重不能屈伸。
白术（二两）　肉桂（二分）
水煎服。三帖全愈。
利腰汤　治肾虚腰痛。
熟地（一两）　杜仲（五钱）　破故纸（一钱）　白术（三钱）
水煎服。四剂愈。
宽腰汤　治日重夜轻，小水不利。
白术（三钱）　米仁（三钱）　茯苓（三钱）　车前（二钱）　肉桂（一分）
水煎服。
砥柱丸　治肾虚腰痛如神。
破故纸（炒，四两）　杜仲（去皮，锉片，用生姜二两半捣汁，炒断丝，四两）
为末，取核桃肉三十个，去皮研和，少加炼蜜，丸梧子大。用茴香汤，或酒任下三钱。一方加乳香、木香各四钱。神效。
二便门  ***************************
二便闭胀方
葱白捣炒热，帕包熨小腹上，气透即通。
化便丹
芦荟（煅存性，三钱）　朱砂（九分）
研末，作三服，服后约三时，解出稀粪。
濡肠汤　治老年血虚，大便秘结。
熟地（八钱）　归身（酒拌蒸，四钱）　肉苁蓉（水浸一日，换水五次，至淡，洗净鳞肠，四钱）
水煎服。数剂效。
小便热闭方
白矾末一匙安脐中，冷水滴之。透腹内即通。若脐凸出，以面作圈，矾安圈内。
又方
韭菜地上蚯蚓泥三合，井水搅匀，澄清去水，又入井水搅，澄又换，又搅，至第三次澄清，饮半碗许，其便如涌。
去邪如扫汤　治小便不通，膀胱气闭，面红耳赤，口渴烦躁。
王不留行（五钱）　泽泻（三钱）　白术（三钱）
水煎服一剂，通达如故。
小便血淋方
苎麻根煎汤服大效，亦治诸淋。
尿血方
车前子捣汁五合，空心服，或加蜜少许。
地王止血散　治尿血。
海螵蛸　生地　赤茯苓
等分为末，柏叶、车前子，煎汤下一钱，神效。
便红方
早起，一物不可吃，至巳时饥极，饱食淡白肉、干烧酒令饱。不可饮茶，渴极少饮开水，饥则食肉，至次日方进饮食，如此两三次，终身不发。
血余丸　治便血，并一切血症。
血余（八两）　阿胶（一斤，面炒成珠）
为末，炼老蜜作丸，桐子大。每服三十丸，清汤下。
又方
古墨（一两，用湿草纸包，煨透）　冬青子（八两，九蒸晒）　苔菜饼（一个，晒干）
共为末，用陈米糊为丸，每早白滚汤送下三钱，晚二钱。
又方
荆芥、槐花，同炒为末，清茶下三钱。
又方
用木耳（一两），炒黑，生木耳（一两），芝麻（五钱），水煎，作茶饮甚效，不伤人。
酒毒下血方
扁柏叶，九蒸九晒，二两，槐花，生地汁拌，炒黑，二两，为末蜜丸，酒下或米汤下二钱。去槐花，常服延年。
大便下血仙方　兼治便毒。
黑芝麻（五钱）　黑豆（五钱）
水七碗，煎五碗，不拘时，一日服尽，七日愈。
国老丸　治内热便血，或血痔下血。
生甘为末，蜜调丸，芡实大，清汤下七丸，即日愈。

卷三  ——————————————————————————————————————————————————————————————————————————————————————————

痈疽门  ***************************
灸法　治一切痈疽恶疮，初起宜早灸为妙。
凡人初觉发背，欲结未结，赤肿焮痛，以湿纸覆其上，先干处即头也。独头大蒜切片安头上，以艾灸之，三壮一换。痛者，灸至不痛，乃毒气散也。不痛者，灸至痛时方住，坏肉不痛，灸至痛则肉活矣。阴毒不痛，灸至痛能变阳。若有十数头，研蒜作饼铺头上，聚艾于饼上灸之，不可太烈。若初发，赤肿一片，中间有黄粟米头子，便用蒜片安头上，灸十四壮或四十九壮，便毒气外出，否则内逼五脏。或曰：灸法固佳，但头项上毒似不宜用，然东垣用此法治脑疽。大约头毒灸之痛者，艾炷似宜小如椒粒，壮数宜少。若不痛者，即大炷多壮，亦无妨也。
又灸法　此物以麻油调敷，血热、血虚、疮疥神效。
万年冰一块，水洗净为末，阳毒以童便和成一饼，阴毒以酒和成一饼，量毒大小盖上，约厚五分，以大艾火灸之，不论壮数。痛则灸至不痛，不痛灸至痛，屡效。
消肿方　治诸肿毒。兼治项后侧少阳经中疙瘩，不辨肉色，不问大小，日月深远，或赤硬肿痛并效。
生山药一块，去皮，萆麻子一粒，研匀，摊贴之。
无名肿毒方
当归（八钱三分）　生黄芪（五钱）　甘草（一钱八分）　金银花（五钱）
黄酒煎服，二帖即愈。
又方
五倍子，炒研末，用醋摊成膏贴之。加百草霜更妙。
又方
鲜山药捣成泥，敷之即消。或萝菔菜捣碎敷之，热则换亦妙。
发背肿毒未成方
活虾蟆一个，按扎疮上，小半日，虾蟆必昏愦，置水中，救活之。再换一个，如前法，虾蟆少困又换之如旧，则毒散矣。累效。若疮势重者。看疮大小，或一个，成数个，破开连肚覆疮上，少顷则必臭不可闻，再易二三次即愈。慎勿以贱易忽之。
三生散　治诸毒大痛，不辨肉色，漫肿光满，名附骨痈。宜速服之。
蜂房　蛇退　头发各等分，共煅存性为末，酒下三钱。
李迅蜡矾丸　凡病痈疽发背，不问老少皆宜服。蜡矾丸服至一两以上，无不取效。最能止疼痛，不动脏腑，活人不可胜数。
明亮白矾（一两）　生研，以好黄蜡（七钱）溶化，和丸桐子大。每服十丸，渐加至二十丸，熟水送下。如未破则内消，已破即便合。如服金石发疮者。以白矾末一二匙，温酒调下，亦三五服见效。有人遍身生疮，状如蛇头，服此亦效，诸疮俱称奇效。但一日中，服近百粒则有力。此药非惟止痛生肌，能防毒气内攻，护膜，止泻，托里，化脓之功甚大，服至半斤尤妙。
古方蜡矾丸　治痈疽，肺痈，肠痈，脏毒，痔漏，服之固脏腑，敛肌肉，止痛消毒，托里散脓。若溃后服此，长肉收口。
黄蜡　明矾　乳香　没药　雄黄（各四两）
将蜡溶化，离火待温，入各末和匀，丸梧子大。食前温酒下，二三十丸，日三服。
治一切痈疽方　不问虚实寒热，治之皆愈。有死血阴毒在中则不痛，敷之即痛。有忧怒等气所攻，则痛不可忍，或蕴热逼入手，敷之则即清凉。或气虚冷溃而不敛，敷之即敛。
远志（米泔浸洗去心，为末）　每服三钱，温酒二盏，煎一盏，澄清服，渣敷患处。
无名肿毒初起
用核桃壳半个，以大蒜捣烂填满，以黄纸封口，盖在患处，用大艾丸放壳上，灸七壮，灸三五次即消。
内消散　治一切肿毒。
贝母　知母　金银花　白芨　半夏（姜制）　穿山甲（炒）　角刺　乳香（去油）　赤芍　生甘草　万年青　花粉（各一钱）
上药酒水各一碗，煎八分，随病上下饥饱服。渣不再煎，捣烂加芙蓉叶末一两，蜜五匙，同敷患处，一宿自消，重者再服一剂必效。
真人夺命饮　治一切痈疽疔肿，不问阴阳虚实，善恶肿溃，大痛或不痛。但当服于未溃之先，与初溃之际，如毒已失溃，不可服。其功甚捷，真仙方也。
金银花（三钱）　归尾（一钱五分）　陈皮（一钱五分）　角刺（五分炒）　土贝（七分）　防风（七分）　赤芍（一钱）　白芷（一钱）　滴乳（一钱）　没药（五分）　甘草（一钱）　花粉（一钱）　山甲（三片炒）
用水煎好，加酒一杯，空心热服。能饮者，服后再饮三五杯，渣再煎服。在背俞倍皂角刺，在腹膜倍白芷，在胸次加瓜蒌仁二钱，在四肢倍金银花，服之神效。
七叶散　治热毒。
大叶浮萍　芙蓉叶　枣　槐　桑　柳　桃各叶，等分，入盐少许，蜜少许，捣烂敷患处即消。
吕祖发背方
栝蒌（五个，取子）　乳香（五块，如枣大）
二味共研末，以白蜜一斤同熬膏，每服三钱，温酒下。
炙苏汤
生芪（三钱五分）　连翘（三钱去心）　藁本（一钱五分）　生甘（一钱五分）　羌活（一钱五分）　黄芩（一钱）　黄柏（一钱五分）　知母（酒洗）　生地（酒洗）　泽泻　桔梗（各一钱）　人参（五分）　归身（二钱）　防风　独活　黄连（炒）　陈皮　甘草梢　参梢　苏木　归尾　防己（各五分）
上二十二味，每剂一两，水煎去渣，入酒少许，温服。凡疮，不过阴中之阳，阳中之阴而已，此汤阳药七分，阴药三分，斟酌极妙，毒名虽异，疗则一也。医者万无一失，如饮食不加，加枳壳。如疔疮，加万年青。如痛，加乳香、没药。如疳，加车前子、木通、竹叶、灯心。如咳嗽，加半夏、五味子。如渴，加麦冬、花粉。大便不便，加大黄。小便不通，如车前子、栀子。
塌肿汤　治一切恶疮，发背，痈疽，疔疮，痛不可忍者，或疮毒入内，神思昏倦呕吐者。未成即消，已成即溃，不假砭蚀，恶毒自下。又治跌打损伤，筋骨疼痛，妇人产后肚痛，恶露不快，赤白带下等症。
黄芪　白芍　川芎　当归　陈皮　甘草　麻黄（去节，各二两）　人参　乳香（炙）　没药（炙，各五钱）　鹦粟壳（去顶蒂及筋，蜜炙，二两）
上锉为片，每服一两五钱，或二两，水煎温服。凡疮科能专守此方，未有不护全功者。
肿香汤　治一切无名肿毒，淡江不赤，坚硬不起者。此系阴症，非此药不能治也。端治下焦痈疽毒骨疽。
当归（一两）　芍药　甘草　牛膝　川芎　黄芪（各三钱）　木通（五分）　乳香（炙）　没药（炙，各一钱）　金银花（六钱）
水二大碗，煎服。
洪宝丹
花粉（三两）　姜黄　赤芍　白芷（各一两）
上药为末，阳毒用蜜或茶汁调敷患处留头，阴毒酒敷留头，汤火伤鸡子青、麻油调敷，金疮流血不止，留出伤处，四围用麻油调敷，可以止血。
如意黄金散　治痈疽，发背，疔肿，乳痈，丹毒。跌扑，损伤，湿痰流注，大头时症，漆疮，火丹，风热天泡，肌肤赤肿，干湿脚气，及一切顽恶肿毒，随用辄效。
花粉（上白者，十两）　大黄　黄柏（色重者）　姜黄（各五两）　白芷（三两）　紫厚朴　陈皮　甘草　苍术　南星（各二两）
共为细末，磁器收贮，勿泄气。凡遇红赤肿痛，发热未成脓者，及夏月火令时，俱用茶清同蜜调敷。如微热微肿，及大疮已或欲作脓者，用葱汤同蜜调敷。如漫肿无头，皮色不变，湿痰流毒，附骨痈疽，鹤膝风，用葱酒煎调敷。如风热恶毒，肌肤亢热，红色光亮，形状游走不定，蜜水调敷。天泡火丹，赤游丹，黄水漆疮，恶血攻注等症，用大蓝根叶捣汁调敷，加蜜亦可。汤泡火烧皮烂，麻油调搽。
保元大成汤
治溃疡，元气素虚，精神怯弱，或脓水出多，神无所主，睡眠昏倦，六脉虚细，足冷身凉，便溏或闭，胸膈不宽，舌少津液，口食无味，疮弦不紧，肉色微红，一切不足之症。
人参　白术　黄芪（炙，各二钱）　茯苓　白芍　陈皮　归身　附子（制）　炙甘草　萸肉　五味（各一钱）　木香　砂仁（各五分）　煨姜（去皮，三片）　大枣（三枚）
水煎，空心服。服至精神回，手足暖，脾胃醒，肉色红为度。数症乃元气虚脱，欲变坏症，非此不能回阳也。或溃疡发热，或恶寒，或作痛，或脓多，或脓清，或自汗盗汗，遍身流注，瘰疬便毒诸疮，久不作脓，或脓成不溃，溃而不敛，服十全大补汤。若元气不足，结肿未成脓者，加陈皮、半夏、香附、连翘，服之自消。
花草汤　治痈疽初起。
生甘草（五钱）　金银花（三两）　当归（一两）　元参（五钱）　花粉（二钱）　白矾（一钱）　附子（一片）
水煎服。初起一服即消，肿起者二服即消。
发背初起　此方活人已多，未溃者微出黄水，既溃者能收口。
穿山甲（四片）　牛皮胶（四两）
新瓦上烧灰，研细和匀，从容服完，永无大患。外用牛皮胶少加姜汁水。熬如稀糊，以布摊贴极妙，或笔醒涂周围，干则再涂。
又方
将泥水调涂疽上，看其何处先燥，即用墨醒以竹管盖定，取蚂蝗数条，入竹筒内，令蚂蝗吸尽恶血，去蝗，用艾火隔蒜灸之。其毒有头，可无他患。
蟾酥丸　治发背，疔肿，喉毒，小儿急慢惊风，痘疹伤寒寒症等候。
朱砂　雄黄（各五钱）　麝香（三分）
为细末，端午日以蟾酥，丸如绿豆大。每服三丸，葱油送下，取汗为效。咽喉肿痛，点患处立效。
壶公丹　治诸般肿毒阴症。
附子（一个，半生半熟，以面包煨）　倍子（五钱，炒微黑）　麻黄（五钱）　枯芩（五钱）　甘草节（五钱）
共为细末，用米醋调涂，留头。
神烟　治一切无名肿毒，背疽，疔疮立效。
桑树嫩枝，铜刀切碎，香炉贮，微火烧熏患处，再用桑枝煎浓汁，绢帕蘸拭患处，屡拭，熏至一二时后，或脓丁跃出，或流紫血而愈。
咬头方
蟾酥　麝香
各等分，为末，掺上疮口。
又方
二蚕出过蚕蛾茧一个，烧灰，酒送下即出。只服一个，切勿多服，如多服一个，即多一头矣。
化腐紫霞膏　治坚顽疮毒，发背已成，瘀肉不腐，不作脓者。或诸疮有脓而外不穿溃，俱用此膏，不烂者自烂，不溃者自溃，功甚于乌金膏、碧霞锭子。
轻粉　萆麻子（研，各四钱）　血竭（二钱）　巴豆仁（二钱）　潮脑（一钱）　金鼎砒（五分）　螺蛳肉（晒干，二个）
为末，磁罐收贮，用时以麻油调搽顽硬肉上，以棉纸盖贴，或膏贴俱可。至顽者不过二次，即敷腐为脓，点诸疮上亦破。
六合回生丹　治痈疽发背溃烂者，有回生之妙，兼治臁疮下疳。
铅粉（一两，炒黄色）　轻粉　银朱　雄黄　没药　乳香（并炙，各二分五厘）
上药为细末，收贮。遇病者先煎茶汁，将疮洗净，软帛拭干后，剖开猪腰子一枚去膜，用药一分，掺腰子上，贴患处，待腰子发热如蒸，良久取出。自此毒减痛定，疮口出脓，不可手挤。第二日仍依前法敷之。第三日亦如此，疮势恶甚，可敷八九次，疮小只用一敷可愈。如腰子不发热，不治。对口亦用前法。濂疮久烂者，将黄蜡溶化，加飞丹调如膏，摊油纸上，量大小裁定蜡纸，炙热将前药一二分掺上贴之，将绵纸缚住，任疮口出恶血即愈。下疳疮，量用猪腰子掺药如前法贴，若龟头烂者，以尖刀穿开腰子，纳药套上，良久并用棉帛缚之。切忌毒食。焦阁老施此药，毒重者加至三五分，拔毒尤速。疮口大，腰子不足，再加半个，必用相连，量疮口大小掺药，腰子用过深埋之。
治诸毒已破者　如未破者不可用。
用葫芦壳烧灰存性，麻油调敷，留头，三日毒尽收口。或用桃枝竹去青，刮肉捣软，蒸熟罨之，数日即收口。
八宝丹
琥珀（一钱，新瓦炒）　珠子（四分）　象牙（一钱，火煅，外黑内带白色）　冰片（二分）　乳香（炙，一钱）　没药（炙，二钱）　儿茶（一钱）　血竭（一钱）
上药为细末，掺膏上贴之。即收口。
收口长肉神方　背疽恶疮并效。
将甘蔗渣晒干，火煅存性，研细，以小竹管如疮口大，用细夏布扎紧，筛灰子疮上，填满，外以膏贴之，自收口。
敛口生肌散　此治已溃疮。
若有一人，患背疽已溃，如碗面大，视五脏仅膈膜耳，自谓必死。人传此方，用之而愈。
大鲫鱼一个，去肠，以山羊粪入其中，烘焙焦黑为细末，干掺之。疮口遂收而愈，屡试皆验，须候脓少欲生肌时用之。
久远疮口不收方
醋煮桑叶贴之，即收口。
长肉生肌散
龙骨（煅，二钱）　血竭（三钱）　象皮（一两，炒）　儿茶（二钱）　甘石（二钱煅）　乳香　没药（各一钱，去油）　冰片（二分）
共为末，磁瓶收贮，用时以少许掺膏药上。
生肌膏
轻粉（一分半）　密陀僧（三分）　水粉（一钱）　冰片（三厘）　龙骨（煅，一分）　银朱（五分）　赤石脂（八分）
上为末，熟猪肉油调和敷患处，外用膏盖之。
珍珠散　生肌用。
芦甘石（五钱）　防风　生地　甘草　连翘　花粉　白芷　大黄（各三钱）
上煎浓汁，火煅甘石令红，淬汁内，再煅再淬，以汁尽为度，冷定，研细末，加冰片二分，研匀掺疮上，以膏盖之。
黄连消毒饮　专治脑疽对口，及一切头上太阳经病。初患三日者，服之立效。又治骨槽风，初起二剂而愈，真神方也。
生地（酒洗）　连翘　桔梗　羌活　归身（各一钱）　炙黄芪　人参　炙甘草　生甘草梢　陈皮　归尾　黄连　生黄芪　防风　独活　藁本　防己（酒洗）　苏木　黄柏　黄芩（各五分）　知母（四分，酒洗）　泽泻（七分）
用水三钟，煎盅半，加酒一小杯，再煎数沸，食后服。痛甚者加乳香、没药（各一钱，去油），同煎服。凡服后不得饮水，恐再作脓，效迟。
对口仙方
鲫鱼一个，（去鳞肠，）捣烂人头垢五六钱，再捣极匀，加蜂蜜半盏搅匀，从外围入里而，留一孔出气，涂二次全消，即时止痛。如已成形有头，将出脓，及已出脓者，内服三香定痛饮，或千金内托散，则能起死回生矣。
又方
用抱小鸡母出窠时热粪涂之，即愈。神效。
肺痈奇方
薏米仁为末，糯米饮调下，或煮粥吃。
又方
野芥菜，又名山芥菜，捣自然汁，酒浆和服立愈。
又方
鲜百部根捣汁一盏，入酒浆一盏，灌下两时辰即效，三服吐白痰。或口渴，饮水不妨，忌饮茶。（危急者用此即效。）
地罗汤　治肺痈胸膈作痛，咳嗽尤痛，手按气急。
元参　麦冬（各二两）　锦地罗　生甘草（各一两）　桔梗　贝母（各五钱）
水煎服。一剂消半，二三剂全愈。
岐伯养肺去痿汤　治肺痿久嗽，皮肤黄瘦，毛悴色焦，膈上作痛，气息奄奄。
金银花（三钱）　生甘（五分）　生地（二钱）　麦冬（三钱）　紫苑（五分）　百合（二个）　款冬（三分）　贝母（三分）　白薇（三分）
水煎服。二十剂而膈上痛少轻者，便有生机，再服二十剂更轻，五十剂全愈。
玄天散　治肺痈，凡人咳嗽而两胁疼痛者是，即宜速用此方。
玄参（八两）　天冬（四两）　桔梗（二两）　炙甘草（一两）
水十五碗，煎二碗，取汁加入蒲公英五钱，金银花五钱，再煎至八分，饱服。初起者即消，日久即化毒生肌。
三真汤　治大小肠痈，一剂即消，不须二服。
地榆（一斤）
水十碗，煎三碗，再用生甘草、金银花各二两，同煎一碗服。
败毒至圣散　治大小肠痈。
金银花（八两），水十余碗，煎二碗，当归（三两）　地榆（一两）　薏米仁（五钱）　水十余碗，煎二碗，同金银花汁和匀，分作二服，上午一服，临卧一服，二剂愈。凡肠痈必须内消，而火邪甚急且大，非杯水可救，必须大剂始效。然大剂败毒，恐伤元气，惟金银花败毒而又补阴，故可重用，若少用则无效矣。
多骨疽方　生大腿傍，疽中有骨。
茯苓　紫花地丁（各一两）　金银花（三两）　牛膝（五钱）
水煎，空心服。三剂骨消，五剂愈。
国老汤　治骑马毒。（在阴囊粪门居中处。）
初发用甘草五钱，酒一碗，水一碗，煎服立愈。
骑马痈方
金银花（八两，煎水二大碗）　大黄（一两）　牛膝（二钱）　车前子（五钱）　当归（一两）　生甘草（五钱）　地榆（五钱）
用前金银花汁煎后六味药，空心服。服后饮酒尽醉，睡醒则如失，过一日微泻而愈。（忌房事一月）
立消散　治便毒痈肿神方。
全蝎（炒），核桃肉（炒），等分为末，酒调下二钱，空心午后晚日三服即愈。
便毒方
好米醋煮牛皮胶，热敷之即愈。
千金内消散　治肠痈便毒，初起即消，已肿即溃，血从大便出。
大黄（三钱）　赤芍　白芷　木鳖（去壳）　乳香（炙）　没药（炙）　角刺　僵蚕　瓜蒌　花粉（各一钱）　归尾（酒洗，一钱五分）　川山甲（三大片，蛤粉炒黄）　甘草（五分）　金银花（三钱）
酒水煎，空心服。有红点者，加芒硝八分，服药后宜避风。
会毒散　治鱼口便毒，未成脓者暗消，已成脓者从大便出，神效。
贝母　大黄　角刺（各五钱）　山甲（炙）　槐角（各三钱）　连翘（二钱）
水煎服。
制火润尻散　治尻上锐疽。
金银花　玄参（各二两）　苦参（五钱）　生甘草（三钱）　熟地（八钱）　山萸　白芥子　茯苓（各三钱）　乳香（一钱）　没药（一钱）
水煎服。
筅帚床头验方　初起觉舌下一脉连脚根而痛，乃阴虚之症。
第一方　菊花（三株）　芭蕉（三钱）
水煎，入酒半杯服。渣罨。
第二方　牛膝（五分）　银花（三钱）　扁蓄（一钱）　菊花（三株）　芭蕉（三钱）
水煎，入酒半钟服。渣罨。
第三方　三角酸草（二钱）　伏龙肝（一钱五分）　万年石灰（一钱五分）　黄柏（五钱）　蚯蚓粪（二钱）
入白蜜捣罨。
内服药方
白芍（三钱）　甘草节（一钱）　银花（一两）　牛膝（八分）　续断（一钱）　真龟板胶（二钱）　当归（三钱）　川芎（一钱五分）　益母草叶（三两）
上用银花、益母叶二味，先煎汁六七碗，入余药煎服。
黄蛇散　治甲痈肿烂，生脚指甲边赤肉努出，又治嵌甲入肉，时常出血，痛不可忍。
雄黄（五分）　蛇蜕（烧存性，一分）
为细末，温泔水洗疮，以利刀去甲角拭干，敷药，绢帛裹半日许，药湿即换，敷数次愈。（一方以橘刺刺破。）
琥珀膏　治嵌甲。
黑沙糖（慢火熬成小球，烧存性）
每一钱加轻粉二分，麝少许，麻油调敷。甲入肉者，一二日自去。
木蛇毒　惊蛰时，毒蛇出穴，遇草木必啮一口，入遇之生毒，名木蛇毒。指上生者，取田鸡剖开肚，包在指上，即不疼，过夜取出，有细蛇六七条出愈。
蛇疮　凡蛇相交，遗精涎于草上，人染之。足便起白泡，痛不可言，毒至心，三日即死。急用硫黄研末，搅酒尽醉饮，可保无虞。又雄黄研末，调服并涂。
天蛇寄毒　此症生十指罗心，一指烂去，递传一指，一节烂去，递传一节，传至手心，必殒命。是方屡试屡验。
雄黄（五分）　蜈蚣（炙末，二分）　鸡子（一枚，打一孔去黄，入药）
拌匀以患指套浸，不可轻动即愈。
疔疮门  ***************************
渊然真人夺命丹　治三十六疔，及发背，脑疽，乳痈，附骨脏毒。一切无头恶疮，服之有头；不痛，服之知痛；未成者，服之立散；乃恶症中至宝。
血竭（一钱）　乳香（炙）　铜绿（各二钱）　轻粉　片脑（各五分）　胆矾（一钱）　雄黄（三钱）　寒水石（煅，一钱）　麝（五分）　蜈蚣（一条，酒浸，炙去头足）　蜗牛（廿一个）　朱砂（飞，二钱，为衣）　蟾酥（二钱，酒化）
各为末，将蜗牛捣烂，少加酒糊并蟾酥为丸，梧子大，朱砂或用金箔为衣。每服二丸，将葱白三寸，患人口嚼烂，置手心，男左女右，裹药无灰酒送下。避风被盖约定一二寸香时，再用热酒数杯，以助药力，发汗为度。如汗不出极重者，再服二丸，汗出即效。如疔疮走黄过心者难治，汗出冷者难治。如病人不能嚼葱，只以热酒吞下。疮在上饱服，在下空服。忌冷水、王瓜、茄子、油面、猪、羊、鱼腥、一切发物，尤忌犯洗狐臭水。此药服后，得汗即愈，真仙方也。或汗出不止，疮不痛，热不退，便不利，此汗多亡阳，毒气盛，真气伤矣。用参、芪、归、术、芍药、防风、五味，煎服二剂，诸症悉愈。小便不利，加麦冬。
蟾酥解毒丸　治疔疮恶毒，走黄疔，舌下噙之即黄出，耳疔神效。
蟾酥（一两）　雄黄（一两五钱）　乳香（一两）
研末，和葱汁为丸，绿豆大，朱砂为衣。每服五丸，酒下。用银针刺疮顶出血，津化药半粒，点入疮内立愈。凡治疔疮，宜银针刺疮中心至痛处，又刺四边十余下，令去恶血，敷药，药力得针穴则易入，看口中颊边舌上有黑赤珠，是疔疮也。刺出毒血，将蟾酥丸捏成细条如针大，插入，用水澄膏贴之，仍用夺命丹发汗。
水澄膏
白芨　为末，放碗内加水，沉者用纸摊贴。凡用拈点之药，须用此膏贴，则不伤好新肉。用此，不可用生肌散。
拔疔散　治诸疔。
紫花地丁（一两）　甘菊花（一两）
水煎。服五六剂，全愈。
秋叶散　治疔疮初起。
丝瓜叶（一片，捣烂取汁）　明矾末（二钱）　雄黄末（二钱）
上用前丝瓜叶汁调，以鹅翎敷疔疮上，随干随润，一日即消。
仙菊饮　治诸疔痛甚者验。
菊花根叶（二两）　生甘草末（三钱）
将菊花根叶捣烂，白布绞出汁，再以滚水冲在渣内，用布沥出，调生甘草末饮之。八日即活。
茨菇汤　治诸疔。
山茨菇（二钱）　苍耳子（二钱）　当归（一两）　白芷（二钱）　王不留行（三钱）　天花粉（三钱）
水煎，加酒一杯，渣再煎，共一处服后，出汗而愈。
仙传化毒汤　治疔疮走黄，发狂将死者。
牡蛎　大黄　山栀　金银花　木通　连翘　乳香　没药　牛蒡子　地骨皮　皂角刺　瓜蒌仁（各九分）
气壮者，加朴硝一二钱，水酒各一碗，煎七分服，痛定而愈。
疔疮初起方
饮麻油一钟，可保无虞。又血疔服麻油一杯，能止血。
化毒消疔方
大荔枝（一个）　同鸡溏屎研和涂之。痛止热退。
疔疮方
鲥鱼鳞，生取下，磁瓶收贮。用时以湿贴患处，觉冷愈。
又方
大鲫鱼头切下，生煅烟尽存性，番木鳖麻油煎至浮，麸拌炒去油，为末，各等分，研细末，掺疮口上，外贴膏药，未成脓者即消，已成脓者即溃，二三次愈，疮疖皆可用。
疔疮危笃方
土蜂房全个　蛇退一条
上同纳瓦罐中，黄泥封固，煅存性，为末，每服一钱，酒调下。少顷腹中大痛，痛止，其疮已化为黄水矣，至重者不过二服愈。
碧霞丹　不疼者甚效。
铜绿（一两）　蟾酥（二钱）　巴豆霜（一钱）　麝（五分）
共为细末，用蜗牛捣为丸，米粒大。刺疮出血，入药粒膏盖之。
神效散
硼　卤砂　皂矾（明透者）　盐（各五分）
捣粗末，入铁杓加水炒干，再炒至绿色为度，又研细末。用时以针将疮刺破见血，以银簪蘸药点入疮口，面糊为膏，摊纸上贴一二层，二三寸香时，黑者即变红，数日痂落如无。生血或血黑色，急以亲人血滴入，点药，十中可活三四，否则不治。
反唇疔方
荔枝，烧灰存性，麻油调涂，兼治诸毒奇妙。如生耳疔或鼻疔，涂外面即愈。
又方　盐酸草　酒煎服汁，渣罨立愈。
马嘴疔方　生唇中下，不急治即死。
用生鸡冠血，频频涂之。又蜘蛛一个，研烂涂之。
红丝疔治法
起于手足上，长至一尺余，难治。先用红绒扎住，将小刀挑断红丝，要出血少许，用萝菔连菜捣碎，敷患处，热则换之，敷至肿消即愈。或用芙蓉叶花根，捣敷亦可。
牛水诸疔方
以黄豆嚼不知腥即疔矣。急取家菊花不拘多少，无花用叶或根，捣汁酒冲，尽量饮之，将渣加盐少许，敷上，并一应肿痛处俱敷之立愈。如已死者，将汁灌入口即活。
山海丹　治疔疮恶疮。
海马（一对，酒炙黄）　山甲（三钱，土炒）　水银（一钱）　雄黄（三钱）　儿茶（三钱）　黄柏（五钱）　麝香（一钱）
共为末，同水银研至不见星为度，磁器贮。用时以井水调涂疮处，即毒出，神效。
豆腐疔方　色白而痛不可忍，或生手指罗纹之上，又名发罗疔。
蜒蚰（三个）　水粉（二钱）　白梅干（三个，去核）
上同捣敷患处，止痛立消。
瘰疬瘿瘤门  ***************************
疬串方
蜒蝣（无壳者）
用盐水浸一宿，阴于瓦焙为末，沙糖为丸，桐子大。每服三钱，蜜酒浆调匀下。任久远不能收功者，无不见效。
瘰疬初起
用全蝎炒为末，每服二三分，滚水调下，渐次自消甚效。
遇仙丹　治瘰疬破者即合，未成者即消。
白术（土炒，一两三钱）　槟榔（五钱）　防风（一两）　密陀僧（七钱）　郁杏仁（泡取肉，八钱）　黑牵牛（半生半炒，头尾，一两）　斑蝥（去头足，糯米炒黄色，四十九个）　生甘草（一两）　贝母（二两）
为末，面糊丸梧子大。每服廿丸，用甘草槟榔汤食后送下。至一个月，毒从小便出，如觉腹痛，用黑豆或黄连或葱茶汤，俱能止痛。
取疬核法
水银　月石　硝　皂矾　白矾　盐（各一两）　朱砂（二钱）
入罐内封固，升打三炷香，冷定取起为末，饭丸绿豆大，朱砂为衣。先将核挑破皮，用一丸放核上，绵纸封固，一日足，急掣起，则核随纸带出。
海藻丸　治蛇盘瘰疬，如头项盘旋至交接者危。
海藻（水洗净，用荞麦面拌炒，去面）　白僵蚕（取内如栗青者，用水洗，酒拌炒，去丝）
各等分，为末，霜白梅泡取肉，捣丸梧子大。每服六十丸，薏米汤送下。其毒从大便出，忌厚味豆腐。
瘿瘤方　或水或血，或粉或肉。
红信（一钱）　明矾（一钱）　雄黄（三分）　象牙　没药（各五分）　狗宝（三分）
为细末，用纸捻麻油浸湿药末，敷纸捻上圈瘤根，外用清凉膏贴之。四日一换，或六七次，或十余次，不痛不烂，其瘤自下。下后用收口膏药治之，永无后患。
系瘤方　兼治去鼠奶痔，凡根下小的俱可系。
芫花根洗净，带湿于木石器中捣取汁，用线一条，浸半日或一宿，阴干。以线系瘤之根，徐徐收之。经宿即落，未落再换线，不过二三次，自落。落后用龙骨煅、诃子等分为末，敷疮口即合。或用芫花泡浓汁浸线亦可。
血瘥验方　治下唇血瘤。
一人下唇中生一小血瘤，用手掐破，流血不止，此系任脉之尽故也。后以三七、人参末敷之，再用吴茱萸末、白面为糊，搅匀摊如膏，萆麻子研敷两脚底心，以前膏盖之。遂血止，其瘤较前十倍，幸其根小，遂用系痛方，治之而愈。
痰串不收口方　兼治一切痰毒不收口。
用淡豆豉一手把，嚼烂做成饼，盖疮上，大壮艾火灸之，至微痛而止。过一日又如前灸，如此四五次，则痰散，以收口膏贴之，自愈。
虚串验方　治肝肾虚损生痒，连进数十剂，未成者消。已成者，出毒愈。
熟地（八钱）　萸肉（二钱）　山药（二钱）　茯苓（一钱五分）　丹皮（一钱五分）　泽泻（一钱）　夏枯草（三钱）　川贝（二钱）　白芍（三钱）　柴胡（五分）
水煎饱服。或加黄酒一小杯，更妙。
乳病门  ***************************
内外乳吹未溃方
穿山甲（酒炙黄脆，一钱五分）　蝉退（麻油炒透，新瓦上炙燥，四分半）
为末。分作四服，酒下三服，必愈。
熨法　治乳吹乳痈，登时立消，此方奇而稳，甚效。
葱连根捣烂，铺乳患处，上用瓦服盛炭火，盖葱上，一时蒸热出汗即愈。
一醉散　治乳痈。
石膏，煅为末，每服三钱，温酒下，能饮者添酒，尽醉睡醒，再进一服，立消。
乳结硬痛
大鲫鱼头煅灰，酒服一二钱，汗出即瘥。
乳吹方
以鹅毛煅存性，为末，酒送三钱。
地丁膏　治乳吹并一切毒俱效。
黄花地丁（即蒲公英）　紫花地丁（各八两）
以长流水洗净，用水熬汁去渣，又熬成膏摊贴。
内外乳吹
用不经盐蟹壳，瓦上焙干为末，酒下二三钱立愈。
乳痈红肿
蒲公英（一两）　忍冬藤（二两）
捣烂，水二钟，煎一钟，食前服，睡觉病去。其渣敷患处。
乳吹乳岩方
瓜蒌（一个，去皮，子多者有力）　生甘草　当归（酒炒，各五钱）　乳香　没药（去油，各二钱半）
共为末，用无灰酒三升，砂锅文火煎一升，分三次，食后良久服。如有乳岩，服此可断根，如毒气已成，能化脓为黄水。如未成即于大小便中通利。如痰甚者，再合服以退为度。
乳癖乳岩方
蒲公英　金银花　夏枯草（各五钱）　土贝母（三钱）
白酒二碗，煎一碗，空心热服愈。一方加当归一两，花粉三钱，生甘二钱，山甲一片炙，同上煎服。
又方　治乳岩乳痈。
葫芦巴（三钱，捣碎）　酒煎服，渣敷之。未成散，已成溃愈。
疳疮门  ***************************
杨梅疮方
用癞虾蟆大者为佳，眼红者有毒不可用。取时不可努力，恐走蟾酥，宜用圆口小瓶一个，置于地上，缓缓赶其自进。量饮酒半斤者，下酒一斤，须煎去半斤乃可服。其瓶口用木盖塞紧，仍以纸条封固，不可出气，慢火煎煨，先将瓦瓶与酒秤过斤两若干，煎折半斤，可除火，去虾蟆，止取清酒温服。服后用绵被盖暧取汗，汗干方可起动，更勿坐当风处，恐入风气。若上部疮多，略食些粥服。若下部疮多，空心服。如一服未效，三四日再服一个，决全愈矣，且不复发，屡用屡验。
杨梅阴毒方　得之房事者，毒气伤肝肾，为阴毒症重。
生地　当归　银花　甘草节（各一两）
另用土茯苓二斤，捶碎，入无灰酒十斤浸一宿，再入猪胰子二个，去筋膜净，砂锅煮至四大碗，去渣，入前药同煮至二碗服之。忌食盐，忌铁，至重者二服全愈。
杨梅阳毒方　因外感者，毒气伤脾胃，为阳毒，宜发汗。症少轻。
胡桃肉（一两）　红枣（一两）　透骨子（即凤仙子，五钱）　松萝茶（一钱）　黑沙糖（三钱）
酒二碗，煎一碗，露一夜，热服，以绵被蒙头取汗，以脚心有汗为度，重者二服。其被本人自取，埋土中。面红、面黑、下疳并治。
杨梅疮煎方　七剂除根。
防风　皂角刺　天冬　黄芩　瓜蒌　金银花　当归　熟地　木瓜　木通　米仁　紫花地丁　白藓皮（各一钱）　土茯苓（四两）　甘草（五分）
水三碗，煎二碗，作二次服。四剂后去木瓜、木通、藓皮，土茯苓减二两五钱，加桔梗七分，再服三剂。如毒未尽，后服解毒汤。
解毒汤
土茯苓（一两）　米仁　防风　木瓜　木通　白藓皮（各七分）　金银花（一两）　皂角刺（四分）　如气虚加人参（五分）　血虚加熟地（三钱）　归身（一钱）
水煎服。
洗药方
生甘草（五钱）　金银花（四钱）　苦参　防风　荆芥　车前　黄柏（各二钱六分）　川椒（一钱）
煎汤洗。
末药方　治结毒，筋骨疼痛，口鼻腐烂。
冰片　朱砂　飞面　琥珀　珍珠　滴乳香　牛黄
以上各一分半，共研细末，作十二次服，每日空心用白滚汤送下一服。如有腐烂处，即用此药敷之极效，惟忌发物。以上四方，治过十余人，神效异常。
八宝丹　治杨梅疮。此疮不可用轻粉，风毒必用。
箭头砂　滴乳香（各五分）　冰片（一分）　珍珠（二分）　琥珀（一分）　牛黄（二分）　麝香（七厘）
为细末，每服一分，和飞面五分，用岐良十两，煎汤送下。每岐良十两，木槌打碎，水十碗，煎五碗，用汁一钟，将药六分送下，其余岐良汁，一日服尽，至四十九日，永无后患。如治风毒，加轻粉五分。如破烂，加乳香四分，狗胎骨二分。
杨梅风毒方　一方生萝卜，切片贴之。久则自愈。
用鱼鳔切小块，炒黄成珠，研末，每用五钱，以豆腐皮包末，分作数包，无灰酒送下。疮在上晚服，在下早服，三五日即消。
松香散　治疳疮破烂，用此药掺之。三日收口，但须内服解毒散。
冰片（三分）
为细末研匀，或掺，或用麻油调搽，如痒加白矾末少许。
文蛤散　治下疳神效。
五倍子一个，钻孔，入乳香一钱五分，煅为末，入冰片五厘，掺之。
鼻疳方　烂通鼻孔者俱治。
鹿角（一两）　明矾（一两）
俱放在瓦上隔火煅过，人发五钱，在灯火上烧过，共为末，温花椒汤洗净，掺药于疳上，三四次即愈。如疮不收口，用瓦松烧灰存性，研末干掺之即收。
铅汞丹　治杨梅疮后舌断，及阴阳烂去者。涂之即完如旧。
铅一两，用黑狗头一个，将铅入脑内，盐泥重包，炭火烧红取出。每制铅一钱，粉霜二分，月石一分半，为极细末，贮磁器听用。如舌断，先将米泔水入带须葱头煎汤待温，令漱净，以绵胭脂拭干，敷药口内，一时即长，长至原旧光景，即以水洗去药，恐过长也。阳腐去者，以葱汤薰洗，敷之亦如上法。
宫粉膏　治阴阳烂去半边者。
水粉（一钱）　儿茶（五分）　冰片（五厘）
猪骨髓少许，研膏，乌金纸摊贴。如妇人填入户内，或晒干研末，鹅毛管吹入即愈。
阚家丸　治杨梅结毒，误服轻粉毒发，久烂不痊，七日见效。
槐蕊（三钱，微炒）　轻粉（一钱二分）　当归须（一钱五分）　白芷（一钱）　牛黄（五分）　丁香　乳香　顶红朱砂　没药（各一钱）　珠子（五分）　雄黄（一钱）
陈蜜丸，绿豆大。每服七丸，日四服，土茯苓汤下。
归灵汤　治疳疮不论新久，但元气虚弱者，宜服此方。
当归　川芎　白术　白芍　熟地　米仁　木瓜　防己　花粉　金银花　甘草　白藓皮　人参（各一钱）　威灵仙（六分）　土茯苓（二两）
水煎服。下部者加牛膝五分。服至骨不痛，疮色淡红为度。
加味遗粮散　治疳疮初起，筋骨疼痛，及疮久不愈，或误服轻粉，致发结毒等症。此症初起多生下疳，服此不致成疮。
当归　川芎　防风　米仁　木瓜　金银花　木通　白藓皮　苍术　威灵仙（各一钱）　生甘（五分）　皂荚子（五个，切，微炒）　土茯苓（二两）
水煎服，病久者加人参一钱，下部疮多加牛膝五分，病浅者服一月愈，病深者百日亦愈。忌鱼腥、煎炒、火酒、牛肉、及一切发物。
解毒岐良汤　不问新久骨痛溃烂，并治壮健者用。
土茯苓（二两）　防己　防风　花粉　角刺　藓皮　连翘　川芎　木瓜　当归　风藤　金银花　蝉退　米仁（各一钱）　生甘（五分）
水煎服，如酒一小杯，下部加牛膝五分。
升麻解毒汤　治疳疮骨痛，并流注结毒，破烂不收，及咽喉损破，但壮健者并宜服之。
升麻（四钱）　角刺（新鲜者，四钱）　土茯苓（一斤）
项以上加白芷，咽内加桔梗，胸腹加白芍，肩背加羌活，下部加牛膝，各一钱。水八碗煎四碗，一日服完，每次顿热，加真麻油三茶匙，十帖全愈。
珍珠散　治下疳破烂，痛不可忍，及诸疮新肉已生，不能生皮，并汤火疮，破烂痛甚者俱效。
靛花（五分，缸内取者佳）　珍珠（一钱，豆腐煮，研碎）　轻粉（一两）　飞面（五分）
共为细末，先用生甘草煎汤，洗净疮口，再用猪骨髓调前药末敷之。
鹅黄散　治疳疮破烂痛甚者。
石膏（煅）　轻粉　黄柏（各等分）
为细末，掺疮上即生疤，再烂再掺，毒尽乃愈。此止痛收干之圣药也。
岐良散　治结毒初起，骨痛及已破溃烂者。
岐良（四两）　荆芥　防风　川芎　当归　花粉　金银花　白蒺藜　米仁　威灵仙　栀子　黄芩　连翘　川连　葛根　白芷　生甘草（各六分）　下部加牛膝（五分）
水煎服。服后饮酒一钟，忌牛肉、火酒、发物并房事。
芎归二术汤　治结毒已成未成，骨痛步艰，及溃后肌肉不生症。
苍术　白术　川芎　当归　人参　茯苓　米仁　角刺　厚朴　防风　木瓜　木通　山甲（炒）　独活　生甘草（各一钱）　金银花（二钱）　精猪肉（二两）　土茯苓（二两）
水煎，服数十剂愈。
紫金锭　治结毒腐烂不堪。
石决明（九孔者，煅红，童便渍之）　辰砂（各二钱）　龟板（炙焦，酒酿涂之，黄脆为度，净末二两）
上为细末，饭丸麻子大，每服一钱。骨痛，酒下。腐烂，土茯苓汤下。重者不过四十日愈，比五宝散更好。
碧玉膏　治结毒溃烂不收口。
轻粉　杭粉（各一两）　乳香　没药（各去油，三钱）　冰片（二钱）
上为细末，熟公猪油五两，入白占米五钱，熬化入碗内，以前药末和匀，水内顿一时，用时以抿脚挑膏在手心捺化，摊油纸上，用葱汤洗净疮口，贴之。
火丹蛇缠门  ***************************
丹肿奇方　凡五色丹毒，俗名赤游风，不早治多死，不可轻视。
榆白皮为末，鸡子清和数，一方螺蛳捣汁涂效。一方大黄、朴硝，等分为末，水调敷。
白火丹　用香麻油擦眉上即干者是，又指甲白者是。
北细辛为末，大人每服二三钱，小儿一钱或五分，井水调下。其粗末再研，纱袋盛扑患处，随手愈。
又方
人中白末三钱，捣生大黄汁送下，令大泻，或大黄煎汁送亦可。
又白火丹方
用水田螺一个，冰片半分，合脐上，不过二三个愈，神方也。
蛇头方
猪胆一个，入雄黄五分，冰片、蟾酥各半分，搅匀套指上，线扎定，即时停痛，药干疮即愈。或用田鸡皮包之亦愈。如冬月无田鸡，在桑树下寻之。
蛇头蛇腹蛇眼
蜗牛（五个）　荔枝肉（五个）　盐梅（五个）
共捣烂，敷患处即消。
赤白蛇缠方
大黄　五倍子（各二钱，为末）
蛇壳烧灰，菜油调敷，立效。
缠身龙
将粪杓竹简烧灰，香油调敷立好。
疮癣门  ***************************
臁疮方　兼治裙带疮，烂臭起沿。
生腐渣一味，捏成饼如疮大小，先以清茶或葱汤洗净，绢帛拭干，后以腐渣饼贴上，再以帛缚之。一日一换，其疮渐小，其肉渐平，神效无比。
冰芦膏
芦甘石（火煅，二两，为末）　冰片（二分）
上药，以猪鬃油捣成膏，先以茶汁加盐少许，洗净疮口敷药，以膏盖之。不独臁疮，凡久远不收口者并效。
又臁疮方
陈年地上白螺蛳壳，洗净，煅灰存性，研末，麻袖调成膏，先将温水洗疮口，轻粉少许掺之。将油药摊成膏，再掺轻粉少许贴之。不可动，换数次即好。
臁疮收口方
先拭净疮口，取十八九岁妇人头发，洗净，烧灰，研细末，填满疮上，外以油胭脂作膏，摊贴神效。
恶疮百药不瘥方
马齿苋，捣烂敷之。三两次愈。
救苦丹　治赤烂疮神效。
黄柏为末，生桐油调敷患处，三四日立效。
肥疮方　兼治耳边生疮。
松香　水粉　等分，共为末，用麻油调匀敷碗底，将碗覆于盘上，微露缝，置艾火于盘内，徐徐熏之。取起调匀，又如将前熏之。如此数次，以药色变至淡黄为度，搽疮口上，敷数次愈。
冻疮方
记所冻处，次年樱桃熟时，以桃擦之。当年不发。
又方
鲜山药　黑砂糖　各等分，捣和涂之。
漆疮方　旱莲草，和酒服，又煎水日洗，数次即愈。
漆疮发胀方
鼓槌头草（二三十株）　地骨皮（二两）　盐　矾（各三钱）
酒水各一升，煎洗数次，冷再温洗。内服凉血败毒药。
乌金散　治外肾生疮。
松树炭　紫苏叶　等分为末，香油调搽。
蛀杆方
鹅口茧（煅灰，五分）　枯矾（五分）　倍子（一大个，炒）　儿茶（一钱）　轻粉（一钱）　红绢（方圆二寸，烧存性）
为末，先将酸泔葱椒煎汤温洗，拭干掺药，神效。
护龙散　治肾漏，阴囊先肿后穿破，出黄水，疮如鱼口，能败害命。
文蛤（以石灰炒黄色，去灰，出火毒）
研极细末，掺五七次愈。
坐板疮方
蜡过旧皮鞋底，烧灰，搽之妙。又丝瓜皮，焙干为末，烧酒调搽愈。
灸疮久不瘥方
牛屎，烧灰存性，为末敷之，即好。
风入疮口方　肿痛难忍。
刘寄奴末，掺之即安。
疮不收口成漏方　上身者名蚁醋，川山甲炒研末掺之。下身者为蟮漏，石灰泡汤洗之。
治漏方
黄豆（七粒）　生男胎发（七个）
阴阳瓦煅存性，为细末，入冰片少许，将疮洗净，填药入内，次日如药被毒水冲去，再填数次，候毒干肉长，然后以收口药敷之。
螟蛉窠　去外层粗泥，研极细末，入冰片少许，敷之，其口即收。
治癣方
土槿皮（五钱）　白芨（二钱五分）　白芷（二钱五分）　荜拨（二钱五分）　白藓皮（五钱）　明雄黄（一钱五分）　斑蝥（八分）　百部（二钱五分）
上药为末，用好烧酒一斤，浸药透，刮破癣，用土槿皮一块，蘸药擦之。每日两三次。
治癣效方
芦荟（三钱）　硫黄（一钱）　枯矾（四钱）　白信（一钱）　轻粉（六钱）
共为末，先用土大黄根擦之。痒处用陈米醋蘸药擦之。神效。
治癣神方　不拘远近顽癣俱效。
文蛤（一两，炒）　硫黄（一两一钱）
为细末，米醋调如糊，先以穿山甲略刮去顽皮，敷药如膏一层，外以皮纸贴之。遇晚揭去，三次全愈。
风癣方
艾叶，不拘多少，醋煎如膏，先以穿山甲片，刮破癣，后擦之。
顽癣方
糠皮烧油搽之，三日愈。兼治癞头疮，搽之神效。又温汤洗软，韭菜擦敷次愈。
又顽癣方
先用米泔水洗净，川山甲刮破，再以白糖研烂，甘草汁调敷。
螟癣神方
雌黄　青黛　轻粉（等分）
为末。湿癣干掺，干者用指甲抓破，敷药，上贴清凉膏，内出黄水，七八日后，水干自愈。
多年顽癣方
将雄鸡腰子一副，摘开搽之，数日即愈。
牛皮癣方
香油（一两）　全蝎（七个）　巴豆（二十粒）　班蝥（十个）
同熬至焦黑色，滤去渣，入黄占一钱，候溶收起，朝擦暮好。
疥癞门  ***************************
洗疥方
金神花（五钱）　荆芥（二钱）　防风（二钱）　甘草（一钱）　白矾（五分）　马鞭草（五钱）　川椒（三钱）　苦参（五钱）　归尾（二钱）
上药煎汤熏洗，三四次愈。
疥疮百效方
石膏（生一两）　硫黄（一钱）　枯矾（五分）
共为末，猪油调擦之。
蛤石轻黄散
蛤粉（一两）　生石膏（一两）　轻粉（五钱）　黄柏（五钱）
共为末，湿疥掺之。干疥用熟猪油磨槟榔至淡红色，调敷。如痒少加枯矾。
合掌丸
大枫子（四十九粒，去壳）　樟冰　花椒　槟榔（各二钱）　枯矾（二钱）　雄黄（二钱）　水银（一钱）
先将枫子水银同研至不见星，再研油核桃数枚令烂，入前药捣丸如龙眼大，日则手搓鼻闻，并擦患处，夜则合于掌中而睡，不过数日必愈。
秃疮方
蛇床子，煎汤洗三五次，腥净为度，后用黄柏一两，枯矾三钱，为末，麻油调涂。
癞疮方
猪脚合黑者为佳，不拘多少，每一个内入生栀子一个，白矾少许，火煅存性，研末，芝麻油调搽，四五次即愈。
瘌痢头疮方
红枣，煮熟去皮核，加轻粉、樟冰捣烂，厚敷头上，戴毡帽，三日后去帽，疮自愈。
又瘌痢方
独核肥皂（去核）　填入沙糖一匙，巴豆二粒，扎定盐泥包，煅存性为末，加槟榔、轻粉各七分，研匀，香油和，擦头上。先用灰汁洗头，温水再洗，拭干搽药，一宿换药，次日又换，数日即愈，不必再洗。
痔漏门  ***************************
痔漏神方　忌姜椒辛热，煎炒炙煿酒体，及一切发风之物，愈后忌房劳一百二十日，永不复发矣。
芜荑仁　雷丸　当归　龟板（酒炙）　鳖甲（各一钱，炙）　蝉退　蚕退（各八分）　枳壳　大黄（各五分）　乌梅（一个）　角刺（二十个，锉，同黄蜡一钱，炒蜡尽）　竹叶（七片）
上药，用黄酒碗半煎七分，空心温服，以干猪肉压之。服至八日后，漏管虫根俱出。减去角刺，蝉退，另用鸡肫皮包龙骨五分，赤石脂五分，入猪蹄甲壳内，炭火煅过，去甲壳皮不用，将龙骨、石脂入药内，照前煎服，五七次除根。
痔漏落管方
倍子（十两）　水煎至如糊，入黄占十八两为丸，每日空心清汤下三钱。忌鹅、猪、羊、鱼、发物。
痔漏验方
象皮（一斤）　槐米（一斤，炒淡黄色）
上药为末，蜜丸梧子大。早服三钱，晚服二钱，淡盐汤送下。
枯痔方
金色蜜陀僧（五两）　生矾（一两）　枯矾（一两）
另用黄占三两，麻油三两，化开入前药末搅匀，众手为丸，如桐子大。雄黄五钱，青黛二钱为衣，先用白汤下八分，再加二分，渐加至二钱。其痔结成一块，从大便而下。
血痔方　用茅草烧灰，白酒调下，外用鹅胆调冰片涂之即消。
又方　治血痔，兼下血能明目。
槐子，于冬月入牛胆内，阴干百日，每日吞一枚。
内痔肿痔方
先用屋葱一把，野木连五六个，经霜者，煎汤熏洗，再用鳖头煅存性，加冰片少许为末，以木鳖子去毛磨麻油调涂，立效。或以熊胆磨麻油加冰片涂之，亦效。此法兼治外庤。
痔漏奇方
贯众（一斤，去毛，切片，烧酒二斤煮干，又加烧酒一斤，铅粉一两，同炒）　川萆薢（一斤，用醋二斤煮炒）　槐角（八两，酒炒）　条芩（八两，酒炒）　初起如珠者或下血，止用此四味醋糊为丸，服之自消。如脏穿成漏者，加蝉蜕（八两，水酒拌炒）　槐角子（八两，酒炒）　苍耳子（捣去刺，八两，酒拌炒）　乳香（一两，去油）　雄黄（五钱）　儿茶（一两）　血竭（一两）　归尾（二两）　地榆（一两）　枳壳（二两，麸炒）
上药共为末，醋打面糊为丸，如梧子大。每服三钱，每日三服，白滚汤下，空心服。
痔漏肠红方
棉花子（炒黄黑，去壳，为末）　陈米糊入砂糖为丸，如桐子大。每日空心清汤下三钱，服三斤断根。
消痔散　即拖出二三寸者皆可治。凡敷药先以温汤洗净患处。
乳香（二两，明亮者佳）　没药（二两，和尚头者佳）　大黄（三钱）　黄丹（五分）　朱砂（五分）　雄黄（五分）　五倍子（三钱，去虫，用铜锅炒至栗壳色为度）
各药研极细末，以菜子油调匀，鸭毛蘸药轻敷患处。切忌指甲，立刻止痛收上。再加龙骨、血竭少许，挽入前油药内，敷粪门。粪门烂者用此，不烂者，不必用。待至好七八分时，用海螵蛸三分沁上，生肌，永不再发。各药俱忌铁器。
痔漏方
五灵脂二斤，炒无烟为末，米糊为丸。每服三钱，海粉汤下。
又血痔方
荞麦面，不拘多少，用猪胆为丸，白滚水送下，二三钱即止。
痔漏神效方
刺猬皮（一个，鲜者更佳）　蝉蜕（二两）　猪大肠（八寸，入皮硝二两）　防己（二两）　猪后悬蹄爪尖（二十四个）　黄牛角心尖（一对，以上共煅存性）　乳香（炙）　没药（各五钱，炙）　血竭（三钱）　麝香（二分）　蜂房（一个，瓦焙干，露天者佳）　穿山甲（五钱，炒）　象牙（三钱）　生地（一两）　金银花（一两）
为末，蜜丸。陈酒空心下三十丸。忌酒色，煎炒，鱼鲜，油腻发物。
如金散　擦痔七日自落。
雄鸡二只，放在静处，饿二日，次早用猪胰子切碎，拌米粉二合喂之，接粪一两，晒干。入雄黄六钱，胆矾五钱，明矾、皮硝各一两，为细末，入倾银罐内，用瓦盖之。大火煅起青烟，取起，加乳香、没药各二钱，冰片五分，研匀，磁罐收贮封口。每用津唾敷痔上，良久去之。再敷六七次，至痔变黑色，不必上药，待七日其痔自落。用甘石生肌散收功。
神治远年内外痔
雄猪大肠（三尺，去肛门七寸）　刺猬皮（三张，新瓦煅存性）　明矾　槐米（各四两）
上三味，为末，入大肠内，两头扎住，铜锅煮烂，捣匀成丸。每日清晨开水下四五钱，药完不拘内外痔即愈。如油腻难丸，可加炒米粉和之。
痔漏内消散　一料可愈四人。
冬青子（四两）　雨前茶（四两）　青黛（四两）　象牙末（四两）　刺猬皮（瓦焙干）　蝉蜕（焙，各二两）
为末，以黄雄狗肠一条，煮烂捣匀为丸。每日清晨酒送下三五钱。
痔漏不用刀针
独核肥皂（一个，沙锅内文火炙之，盖密，以脆为度）　刺猬皮（二个，入砂罐内盖密，周围封固，炭火煅过，存性）　推粪虫（炙脆，四两）　象牙末（四两）　地龙（去土，炒四两）
上药为末，飞面打糊为丸。空心服三十丸，服完全愈。
蔡中军痔方
熊胆（二分）　石蟹　胡连　明雄黄（各五分）　冰片（七厘）　三七（三分）　芦甘石（一钱）
如痒，加枯矾，共为细末，磁罐盛塞口。先将痔润湿敷上少许，不可多用，多敷几次为妙。每晚用瓦松七枝，皮硝一钱，煎汤洗净，敷药便妙。
奇验痔疮方　兼治脱肛立愈。
核桃（一个）　去内肉，入五倍子末，合好线扎定，外用黄泥入盐调和，团裹炭火煅过，至烟尽，去黄泥，研末。滚水吞下即愈。
班龙灵龟化痔丸　治痔漏脓血淋漓。
人参（一两五钱）　鹿角尖（炙脆，八两）　龟板（四两，炙）　象牙屑（二两）　白术　茯苓（各一两五钱）　当归（四两）　川山甲（炙，五钱）　生地　熟地（各四两）　槐角（炒，六两）　露蜂房（炙，八钱）　侧柏叶（蒸阴干，一两）　白莲花瓣（二两）
上为末，炼蜜一斤，入白蜡二两，黄蜡八两，下药末，千捶丸梧子大。早晚各以药酒下百丸。
药酒方
白梅花肉（泡淡，五钱）　红花（二两）　苍术（二两）　生地（一两五钱）　当归（二两）　核桃白肉（一斤）
入老酒一斗，浸七日，送药，亦可独饮。
不觉退管锭子
象牙末　万年冰（即粪窖年久砖，煅，各五钱）　青盐　轻粉（各三钱）　密陀僧（一钱）
共为末，用饭捣丸锭子，插入管内，数日后其管随药而出，不疼自然生肌，不用收口药。
体气门  ***************************
治狐臭方
水银　硝　矾（各一两）　入[石禹]盆内，同研至不见星为度。用粗碗盛药，桩实，上盖一碗，铁丝绕紧，盐泥封口，将药碗放炭火上，将盖上碗足内，用湿纸打烂，铺四五分厚，常以水润之。至加水烟出为度，取出冷定，开看其药，桂红色者佳。用法，湿布拭净后，用吐沫调药一厘半擦之，可五日不臭。再擦一遍，可一月不臭。久久可以除根。
又方
石绿（三钱）　轻粉（一钱）
浓醋调涂，五次断根。
又方
田螺（一个，挑开靥）　入巴豆仁一个，研碎置螺内，一宿即化水，取涂之绝根。夜间擦数次，次早大泻更妙。如不尽再擦之。
又方
水田螺（一个，挑去靥）　入冰片一分，化水，以手指蘸水擦数次愈。终身忌食笋。食之复发，再用前药复愈。
外伤门  ***************************
刀疮神方
朱砂为末，白糖对配，罨患处，即刻痛止生肌。
破伤风方
蝉蜕（六钱，去头足翅，焙干，为末）
陈酒送下，发汗即愈。
一方川贝去心（一钱），杏仁（去皮尖，七个），二味口嚼，罨患处，一日一换愈。
桃花散
千年石灰（捣为末）　锦纹大黄（切小块，入锅内同炒至微红色）
共为末，用敷金疮，能止血生肌，亦治汤火伤，以麻油或茶汁调搽。
紫金藤散　专治刀疮损伤出血。
紫降香，为细末，敷患处。
汤泡　盐卤捣黄泥敷之立愈。渚脚壳煅存性，麻油调敷神效，猪毛亦可。或用生地黄水浸捣汁，大黄为末，调匀敷之亦可。或用鸡子青调大黄末涂之，用炒黄柏亦可。又以绵纸铺患处，冷烧酒洗淋亦妙。各方并治火烧。
烟火薰至死
白萝菔，捣汁灌之，立醒。
保生救苦散　治火烧油烙，及脱肌肉者，立止痛。
寒水石（生用）　大黄　黄柏　等分为末，清香油调敷。破湿者干掺。
竹木刺入肉
羊屎烧灰存性敷之。又牛膝嚼烂敷之亦出。又酸枣核烧灰存性为末，水调敷亦出。萆麻子捣敷伤处，刺出即去，恐去好肉。
刺入指甲及身
生栗子嚼烂，以布包裹三时，其刺自出。
中药箭毒
犀牛角削尖，入疮口内立愈。又麻油涂之亦愈。
箭镞不出
杏仁涂之即出。羊屎烧灰存性，敷罨略出，以钳拔之。
铅子入肉
水银（二钱）　灌入疮口，少时倒出。如多加几分，是铅子化的。如原数尚未化动，再灌入，酌量铅化而止。
军中神应金疮药
降香节　红铜末　白松香（各一两）　五倍子（五钱）　血竭（一钱五分）　没药（五分）
共研极细末。掺伤处血立止。
刀斧枪箭伤方
生半夏　研极细末，带血敷之。止痛收口生肌。损烂入寸深者，千年石灰、轻粉、血竭、白蜡、象皮，等分，研末，掺上。
金疮折伤血出不止
葱白、沙糖等分，研烂敷之。其疼立止，又无疤痕。
接骨方　并治夹棍伤立效。
小母鸡（一只，一斤以下者）　五加皮（五钱）　同将活鸡连毛肠捣烂，敷一昼夜愈。
骨断折碎
活蟹（一大只）　肥而多膏者，连壳捣如泥，同生姜四两，入醋一钟，带糟更妙，老酒一碗，连糟亦可，捣匀挤出渣，药汁煎滚灌下。将渣炒热，罨患处，扎定，如只损破不折断者，止吃不罨。凡碎骨跌打夹棍等，俱神效。且能令骨节入臼，真妙方也。
拶手指伤并杖疮方
诃子　研末，每一钱和银朱四分，蜜调，不令水洗，敷上，以绵纸裹之。不痛不烂。
犯杖临时预用
无名异　为末，温酒调服三钱。不甚疼，不甚伤。
防夹棍方
先一晚用鲫鱼一斤，捣烂罨上，扎定，次早洗去。不甚疼，不甚伤骨。
跌打损伤并杖疮
初伤服童便、陈酒各一钟，防血冲心。再以葱切烂炒热敷伤处，冷则再易，止肿消痛，散瘀如神。如无葱，以热豆腐贴患处，气如蒸，其腐色紫，复易。以淡为度。
接骨紫金散
土鳖虫（去足，焙干）　骨碎补　乳香　没药（各去油）　自然铜　白硼砂　大黄　血竭　归尾（各一钱）
共为细末，磁器盛，每服七厘，不可多服，恐生余骨，陈酒送，其骨自合。如瘀出未净，亦自下。
鬼代丹
乳香　没药　自然铜　无名异　骨碎补　地龙　土鳖虫（各等分）
上药为末，蜜丸弹子大。临刑用好老酒化一丸。如不打，吃葱即解。吃素者，甘草汤解。
脚底无故开裂
黄柏为末，猪脊髓研如膏，敷患处。如老年者，或系气血两亏，加八宝丹同调敷更妙。
两足无故发痒　爬至血出始快，此系风入皮肤之故。
用白凤仙花连根二三株，煎汤洗之。可得数日不痒。
妇人穿耳肿烂
血竭　儿茶　没药（各一钱）　雄黄（五分）　轻粉（二分）　黄柏（一钱）　白蜡（一钱五分）　松香（一钱五分）　姜黄（一钱）　龙骨（煅，五分）
共为末，入飞矾少许，猪油调敷涂患处。
乐得打　夹棍神方。
白苎（一两二钱，煅存性）　圆眼肉（数十个）　石菖蒲（三钱）　胡椒（二钱一分）　猴骨（六钱）　白木耳（一两二钱，煅）　大地龙（七条，瓦煅）　红花（二钱六分）　乳香（三钱六分）　麝香（三分）
共为末，将圆眼肉捣烂成丸，金箔朱砂为衣，每丸三钱，老酒送下。能护心保命，夹杖不痛，真神方也。
折伤
大活蟹一只，甜瓜子八九钱，同捣极烂，酒送下，三服愈。如无瓜子，将蟹捣烂，热酒冲服，渣罨患处。
箭伤并针入　在骨肉不得出者。
象牙屑以水和之，敷上即出。蝼蛄虫煎浓汁，滴上三五度，即出。
治金疮
活松木当时烧灰为末一钱，松香一钱，入盐少许，研匀敷患处。一刻生肌。
汤火伤
蚌壳烧灰，蜜调敷，立愈，又水青苔去水敷之，干即换之。又芋头磨水涂之即愈。又鸡子清磨京墨涂上，用纸盖之，则不起泡。又石膏为末，掺之立效。
人咬指烂欲脱
鳖甲烧灰存性，油调涂。又龟板、鳖肚骨等分，煅存性，麻油调搽。又方，鞭笋芽或冬笋芽，捣烂罨之立效。
寄杖方
好白蜡一两，刮薄片，以滚酒冲服之，即杖多不痛。
又方
木耳（煅存性，为末，五钱）　黄酒送下，重杖亦不妨。
手足开裂　牛骨髓搽之。
脚指缝湿　鹅掌皮烧灰研，搽之。
周身跌打损伤方　至重者，先将地上掘一坑，如人长，约深二尺许，用炭烧令极热，以烧酒五六十斤浇坑内，随手以掘起散土拌之。将病人埋入坑内，热土盖之，露面，人须先饮醉，埋二三时，令其熟睡，睡醒病如失。
汤火并一切刀伤腐烂大痛
沉沙木屑，煎汤洗之。又烧灰存性，麻油调敷立效。
夹棍神效方
皮硝，端午日先晒存，尤妙。好陈酒五斤，煎数沸，投皮硝五两，下焚桑木，北方用柳木，不用杂木一枝，风炉亦用新者。候硝滚化，再十数沸，倾脚盆中，再以炉内炭灰搅入硝酒。另用南草纸裹伤处，布蘸药淋之。淋他爽快，冷则再温，再淋。慎勿以手挪患处，恐骨动反不能复臼。拶伤半料即愈。
八厘散　治打伤，兼治烂疮肿毒。
土鳖（一两）　麝（二分）　打伤者八厘，酒下。破处以此掺之。烂疮内服外掺。肿毒服之，先治其疼。
接骨仙丹　治跌打损伤，筋断骨碎。
五铢钱（五个，火煅醋淬四十九次，重一钱）　甜瓜子（五钱）　珍珠（二钱，腐煮，布包捶碎）　狗胎骨（煅，一钱）
上药共研极细末，每服二分五厘，随患上下，饥饱酒送。
跌打损伤方　但稍有气者，俱可救。服药后发战，不必惊怕。
牛黄花（即闹阳花）
端午日取花，不拘多少，去心蒂，阴干研末。至重者黄酒送四五分，轻者二三分，老年力衰者不可多服，止一二分。如牙关紧，锹开灌下即活。
刀伤出血痛不可忍
用老葱折断，入白糖在内，炭火炙热，剖开，其中有涕，取罨伤处。仍多炙葱继之，冷则更易，三四次即止痛。再敷十余次后，以葱并涕裹缠，血止痛息而愈。
虫兽伤门  ***************************
痛狗咬方
明雄黄（五钱）　芝麻油半钟，冲服立愈。盐物一切，可不必忌。
疯狗咬方
水仙花根捣烂，入水白酒一二钟，绞汁，以笔管吸饮，少顷即上吐下泻而愈。
又方
甘草　杏仁　各等分，口嚼烂敷患处。
又方
疯狗，舌出尾垂者是。
班蝥（七个）　去头足翅，同米一撮炒黄，去米，研末，面糊丸，如梧子大温酒下。候小便桶内见衣沫，似狗形者为效。如无，再服，须六七次，无狗形，方不再发为效。愈后以靛汁饮之。
疯狗咬伤久而服发
透明雄黄（三钱）　麝香（五分）　共研末，以酒冲服二钱。服后熟睡为度，俟其自醒，利下恶物，再进一服见效。
又狗咬方　此草有一二尺高，其叶如山楂，背紫，根下，有疙瘩，如有根，止用二钱，二服即愈。
紫背天葵叶（三钱）　老酒煮尽量饮之。重者三服，轻者一服。服后化血水而愈，七日全好。
又方
班蝥（七个，去头足翅，用糯米炒，七日外，毎日加一个）　雄黄（一钱）　麝香（一分，小儿不用）　滑石（一两）
上共为末，能饮酒下三钱，不能饮米汤下三钱。其毒或从大小便出，或吐即愈。
又方　男子二十一日可治，女子十四日可治。
班蝥（七个，头足翅均去，米炒去米，人弱者减半）　生大黄（五钱）　金银花（三钱）　僵蚕（七个）
酒水各一碗，煎一碗半，饱服。候其小便解出血块，再至小便清白方为毒解，后食温粥一碗即止。咬伤处，用杏仁去皮尖捣烂，加砂糖调敷自愈。忌食猪、羊、鸡、酒、鱼、葱发气、动风之物，又忌麻布、夏布、衣帐，及麻地、茄地、赤豆地上行走，犯之复发，不可治。
痛咬　沙糖，涂之亦效。
鲜鲫鱼去肠留鳞，腹中入羊屎，线缝，火煅存性为末，敷患处。或用沙糖水调敷亦可。
鼠咬方
猫屎涂之立愈。
毒蛇咬方
蒲子花（七朵）　捣烂敷患处立愈。
毒蛇咬方
用蜈蚣一条，去钳足，煅存性，酒下。有烟气自伤处出即愈。仙方也。
又方
五灵脂　雄黄　等分为末，酒调服，或敷患处亦效。
守宫蛇咬方
用桑柴灰煎水，调白矾末涂之。
虫入耳方
桃叶塞耳，或安耳下枕之，即出。
虫入七痛
香油滴之即出，猪尾血滴之亦出。
百虫入耳方
取鸡冠血滴入，或韭汁或姜汁滴入即出。如在左耳，以手紧闭右耳，努气至左耳自出。
误吞蜈蚣方
用生猪血饮之。少顷，又以清油灌口中，其蜈蚣裹在血内吐出，然后以雄黄末水调服。一方多吃麻油自解。
蜈蚣及百足虫伤
草纸擦软，绞成条，点火取烟薰之。伤处少顷痛止，再薰一二条愈，屡验。
蜈蚣咬方
香附嚼烂涂之。又鸡血敷之亦可。用鸡涎敷亦可。又取大蜘蛛放患处，其毒吸去，将蜘蛛放水中即活。
治百脚虫伤
虫隐壁间，以尿射人，使人遍身作疮。用乌鸡翎烧灰，鸡蛋清调搽即愈。
蝎子药　并治蜂毒。
雄黄　白砒　巴豆（各等分）　为末，将黄蜡于端午日午时化开，入药调匀，捻成条，用时将药在灯上烧化，滴一点于患处，觉冰冷即愈。
蜓蚰入耳方
羊乳灌入，即化为水。
又方
用蜗牛研为水，滴入即出。
鳖虱入耳方　头痛不可忍者。
糯稻草灰煎汁灌之，即死而出。
误吞水蛭（即蚂蝗）
蜜水一钟饮之，即化为水。
诸毒虫咬伤　痛至垂危。
青黛（二钱）　雄黄（二钱）　麝香（一分）
为末，冷水调服。
蜂叮人
随嚼青蒿，涂在患处立瘥。又芋艿擦之。芋叶亦可。
制蚊法
蟾酥浸长线，围卧处，蚊不能飞入。
八角虱方　男女便毛生虱。
以百部煎汤洗之，遂成空壳。
去虱方
秦艽　百部（各等分）　煎汁洗衣，永不生矣。
蚯蚓咬毒　形如大麻风，眉发皆落，每夕蚯蚓鸣于体。
用白盐煎汤浸身，数次即愈。

卷四  ——————————————————————————————————————————————————————————————————————————————————————————

妇人门  ***************************
益母丸
益母草（四十斤，熬成膏约三斤）　真龟胶（一斤，蛤粉炒）　白当归（二斤）　川芎（一斤，俱蒸熟）
上三味，为末，入益母膏为丸，每丸重三钱，晒干磁瓶收贮。胎动不安，蕲艾汤下。催生，砂仁三钱，煎汤下。产后血块痛，红花汤下。血晕，山楂汤下。虚脱，人参汤下。血崩，人参汤下。产后痰多，昏乱不知人事，醋炒红花汤下。月水先期，或一月两次，或恹恹不息，人参条芩杜仲汤下。月水过期，非红非紫，桃仁红花汤下。赤带，用赤鸡冠花，白带，用白鸡冠花，煎汤下。血枯，红花汤下。肉淋，黄连人参汤下。吐红，黄芩侧柏汤下。便血，地榆汤下。虚损，熟地白芍陈皮汤下。阴虚，潮热往来，沙参汤下。骨痛，地骨皮汤下。男人白浊，三角酸煎汤下。梦遗，茯神杜仲白鸡冠汤下。脚跟肿，皮脱出水，牛膝汤下。心痛，桃仁汤下。血虚头疼，川芎白芍汤下。腰痛，杜仲汤下。腰痛胁胀，气冲胸塞，芍药杜仲汤下。
益母膏　又名还魂丹。
五月五日，六月六日，或小暑日，益母草花正开时采，取花叶子，石臼内捣汁，沙锅内文武火熬膏。忌铁器。每服五钱或一两。胎动腹痛，下血不止，当归汤下。产后带下，阿胶汤下。产后血晕，口渴狂言，产后中风，失音口噤，血结奔痛，时发寒热，面赤心烦，或鼻衄，舌黑口干，童便和酒下。产后咳嗽，恶心吐酸，胁痛无力，黄酒下。产后泻血，红枣汤下。产后痢疾，米汤下。产后崩漏，糯米汤下。横生逆产，胎衣不下，炒盐汤下。产后二便不通，烦躁口苦，薄荷汤下。凡产后，以童便化下。一服能安魂魄，调经络，破血瘀。凡经不调者，服之则调。无子者，服之则孕。妇人之圣药也。
独圣散
丹参为末，酒下二钱。此药破宿血，生新血，安生胎，落死胎，止血崩带下，调经脉，或前或后，或多或少，及冷热劳伤，腰脊疼痛等症，俱治。
女金丹
人参　当归　生地　丹皮　白茯苓　白芷　玄胡索（酒洗）　肉桂　白芍　藁本（去芦，酒洗）　没药（去油）　川芎　白薇（酒洗，各二两）　沉香　赤石脂（酒漂）　甘草（各一两）
共为细末蜜丸，或益母膏为丸，朱砂五钱为衣。女人不孕，经后当归川芎汤送下一丸，重三钱，每日服一丸，三月后必孕。胎动欲产，开水送下一丸，睡片刻即安。每月服三五丸，保定足月分娩。
琥珀滋生丸　治妇人胎前产后百病。
琥珀（一两，醋炒，灯草同研）　阿胶（一两，炒成珠）　五味子（五钱）　附子（制，冬一两，夏五钱）　肉桂（去粗皮，五钱）　沉香（五钱，不见火）　川芎（五钱）　桑寄生　当归　肉苁蓉　人参　续断　熟地　没药（炙）　木香（不见火）　延胡索　乳香（炙，各一两）　牛黄（三钱）　朱砂（一两，为衣）
各制为净末，先将益母草八两揉碎，加水十碗，熬成一半，去渣，慢火熬成膏，和药末，少加老蜜捣千余下，分为百分，每丸重一钱四分，朱砂为衣，阴干再晒极干，黄腊为壳，每服一丸。凡脑胁疼痛，绕脐腹痛，及呕逆上气，筑心痰喘，不进饮食，用姜汁少许，和酒化服。诸色痢疾，及赤白带下，血冷血崩，漏胎下血，用生姜艾叶炒，令黑色，酒煎数沸，调服。泄泻不止，陈米饮调服。尿涩诸淋，通草灯心汤下。血晕不知人事，童便调灌半丸，醒后当归汤服一二丸。上热下冷，人参汤服。通身虚肿水气，赤小豆汤调服。产内二毒伤寒及中风，角弓反张，麻黄汤调服，被盖出汗。月经不通，或间杂五色，频频而下，断续不止，饮食无味，肌瘦面赤，唇焦，乍寒乍热，四肢频痛，五心烦热，黑䵟血班，赤肿走注，血风劳伤，并用童便入姜汁少许服。
临产，用酒下一丸，易产。常服以童便加酒一半，免恶心。怀胎临月，一日一服，至产下，不觉疼痛。或服至十日，饮食倍增，是药力也。其功不能尽述。
四制香附丸　此妇人之圣药，种子之奇方，屡试屡效。
香附二斤（分四处，一童便，一米泔，一米醋，一盐水，各浸七日，一日一换，取出炒黄，勿焦）　当归（酒洗，一斤）　熟地（艾叶二两煎汤拌蒸）　川芎　白芍　条芩（炒，各八两）
血热加生地八两。共为末，蜜丸，空心清汤下。
九制香附丸　治妇人百病，调经种子，安胎神效。
香附十八两，（杵净，分作九分，每分二两）　一酒，一醋，一盐水，一童便，一小茴（二两煎汁），一益智仁（二两煎汁），一栀子（炒黑二两煎汁），一莱菔子（二两煎汁），一白附子（制）、石菖蒲（各一两，制，共煎）
制法：各汁俱春浸三日，夏浸一日，秋浸五日，冬浸七日，浸至日足，连渣同香附晒干，检出香附，再将香附合一处，入砂锅内，用蕲艾五两，无灰陈酒同煮，酒干再添，再煮，须至煮香附黑色为度，取起晒干为末听用。
香附末（八两）　归身（酒洗）　大熟地（姜汁蒸）　大生地（姜汁洗）　白芍（酒炒，各四两）　川芎（酒洗，三两）　白术（土炒，四两）　甘草（蜜炙，九钱）　枣仁（炒，二两）　人参（一两）　茯苓（一两）　天冬（去心，二两七钱）　益母草（嫩叶，四两）　山萸肉（二两）　真化皮（二两）　元胡（醋炒，一两）　阿胶（蛤粉炒，四两）　条芩（酒炒，二两）　砂仁（连壳，一两五钱）
上药各制如法，共为细末，蜜丸梧子大。必须早晚各服三钱，清汤下。服至一料，不孕者必孕，既孕者坚固，易产。且凡旧有之病，俱已消除神效。
调经方
香附二斤，（分四分，一酒，一醋，一童便，一蜜水，俱浸一宿，晒干，炒，为末，取净末一斤）　归身（酒蒸）　川芎（酒蒸）　艾叶（醋炒）　条芩　阿胶（蛤粉炒成珠，各三两）
上药共为末，用益母草煎膏为丸，如梧子大，清汤送下三钱。用以调经种子，安胎倶神效。
胜金丹　治女人胎前产后，一切淋浊带下，月经不调，并血枯不孕，小产难产，血晕血瘀，停胞死胎等症，并男妇诸虚百损。
香附一斤，（分四分，一童便，一酒，一醋，一盐水，各浸一日，晒干，炒）　藁本（三两）　归身　川芎　人参　赤芍　白芍　白芷（各一两五钱）　甘草（炙，七钱五分）　熟地（四两五钱）　丹皮（三两）　白茯苓　牛膝　杜仲（各二两五钱）　白薇（去芦，四两）
以上倶酒浸一宿，晒干为末。
步石脂　白石脂（各二两五钱）
以米醋浸透煅红，共七次为末。
朱砂　琥珀（各五钱）　乳香　没药（各一两）
以上四味，用酒研烂如膏，和入前药末内，擦磨数十次，令极匀，加蜜炼为丸，如弹子大，金箔为衣。每服一丸，陈酒下。
妇人不孕方
鸡一只，黑骨白毛者佳，如无，用三年陈骗鸡亦可，益母草一斤，（分四分，一酒，一醋，一姜汁，一川芎汁，各浸透，炒干）　总入鸡内，用重汤煮，鸡淡吃或酒送亦可。鸡骨并药渣焙干为末，加归身四两，续断二两，姜六钱为末，蜜丸。每日早午晚酒送各三钱，一料即孕。
伏龙肝
孕妇伤寒，恐致堕胎，用灶心土，对镬脐处取一块，研末，温水调涂脐上，一日一换，至七日之后，即不堕。如盘肠生者，涂头顶母肠即收。如胞衣不下，或死胎不下者，涂脚心即下，或送二钱亦可。
月水久闭方
二蚕沙（四两，炒黄色）　即入无灰酒一壶，于砂锅内，滚二三沸取起，以磁器盛之。去沙，酒略温，饮数杯。
经血逆行方
韭菜捣汁一盏，入童便半盏，炖热服即止。
白带方
鹿角烧灰为末，每早酒调下二钱，一二次即愈。
又方
藕节（八两）　赤茯苓　白茯苓　赤茯神　白茯神　柏子仁（去油）　益智仁（盐水炒，各一两）
为末，金樱膏为丸，梧子大。每服三钱，清汤下，药尽病愈。
赤白带下方
棉花子（炒黑）　去壳研末，米糊为丸。每服三钱，赤带用沙糖汤下，白带用白糖汤下。
又方
黄狗头骨一具，烧灰存性，每服三钱，服完即愈。
白带丸方
藕节（八两）　芡实（二两）　白茯苓（一两）　白茯神（一两）　山药（三两）　莲须（一两五钱）　莲子（二两）　金樱膏（十八两）
上药为末，膏丸。服药完病愈。
又方　并治遗精。
赤白茯苓（各四两）　赤白茯神（各四两）　柏子仁（五钱）　益智仁（五钱）
共为末，米糊为丸，梧子大。每早陈酒或清汤送下。
血淋方
车前子（二钱）　葵根（一钱）
水煎。多服效。又白荷花煎汤饮立愈。
沙淋方
车前草捣汁半碗，入蜜一两悬并中，五更温服效。如白淋，去蜜加沙糖一两。
行经腹痛方　兼能种子。
真蕲艾　红花　当归　益母草（各三钱）
酒煎，另用鸡蛋一个，刺数孔，入药罐内同煮熟，即以药汁同鸡蛋吃下。不过三个痛止，即受胎。
子宫脱下方　治妇人湿热，烦劳太过，子宮阴中脱出，无论有娠无娠俱可服。
藿香　臭椿皮　荆芥（各三钱）
煎汤洗之。如已收上，可不必服药，如不收上，即服后方。
人参（一钱）　炙芪（一钱五分）　白术（一钱）　归身（八分）　炙甘草（五分）　陈皮（五分）　升麻（二分）　柴胡（三分）　栀子（炒）　黄芩（酒炒）　车前　木通　泽泻（各一钱）
如上焦有火头眩，去人参，加沙参二钱，姜枣为引，服一二剂即愈。再用归皮汤调理，不可烦恼为要。
崩漏方
阿胶（五钱，炒为末）　干姜（五钱，炒黑）　香附（五钱，醋炒黑）　薪艾（五钱）
将姜附艾三味，用好酒二杯，煎一杯，和阿胶末，空心热服，觉热至脐即止。患一年者二帖，三五年者四帖全愈，更用后药除根。
白鸡冠花（五钱炒）　炙甘草（二钱）　百药煎（二钱）　木耳（二钱）　白芷（一钱）
共为末，每日空心，当归汤送二钱，药完永不再发。
血崩神方
真阿胶（二两，炒）　慎火草（即火炎草，炙焦，研，二两）　棕毛（烧存性，一两）　龙骨（煅）　牡蛎（煅）　蒲黄（炒黑）　乌梅肉（焙焦，各一两）
共为末，蜜丸梧子大，空心酒下三钱。
血崩不止方
莲莲壳，荆芥穗，烧存性，各半为末，每服二钱，米饮汤下。
又方
棉花子，烧存性，酒下三钱，立止。
保产无忧方
归身（一钱五分，酒洗）　川芎（一钱五分）　厚朴（七分，姜汁炒）　白芍（一钱二分，酒炒，冬月只用一钱）　羌活（五分）　枳壳（麸炒，六分）　菟丝饼（一钱五分）　荊芥（炒黑，八分）　川贝（去心，一钱）　蕲艾（醋炒，七分）　黄芪（炙，八分）　炙甘草（五分）
姜三片，空心煎服。六七月即可服，临月服三五帖甚妙。难产横生，胎动不安等症并治，兼能下死胎。
鲤鱼汤　孕妇五六个月，腹大异常，高过心胸者，乃胎中蓄水。如不治，子母难保，此方主之。
当归（酒洗，一钱五分）　白芍（一钱五分）　白茯苓（二钱）　白术（炒，二钱五分）　陈皮（三分）
用鲤鱼一尾，重半斤之上，去鳞肠白煮熟，去鱼留汁二盏，加姜三片，同前药慢火煎至一盏，空心服。如未愈再服。
胎冲上心危急方
白术（五钱）　条芩（二钱）　白芍（四钱）　枳壳（一钱）
水煎服。如入壮健，单用枳壳五钱，煎服亦可。
阿胶丸　治娠妇大便闭。
枳壳（麸炒）　阿胶（炒，等分）
为末，蜜丸梧子大，六一散为衣。清汤下二十丸。未通可加至五十丸。
真人安胎散
旧葵扇（烧灰，三钱）　二蚕沙（二钱）
共为末，用凤凰衣十四张，煎汤送下。
阿胶酒　孕妇血痢，并下血皆妙。
阿胶（炒，二两）　酒（一斤半）
煮化服，或黄明胶亦可。
二神散　治娠妇痢。
鸡子（一枚），破顶去白留黄，入黄丹一钱，搅匀封口，盐泥固，火上煨焙，泥干取出为末，米饮汤下。一服愈是男，二服愈是女。
胎前产后下痢方
败龟甲，以米醋炙为末，调服自愈。
娠妇下痢方
黄柏（蜜拌，炒焦，为末）　蒜（煨熟，去皮）　二味捣为丸，桐子大。空心米汤下三五十丸，一日三服，妙不可言。
止啼汤　治妊娠儿在腹中啼。
黄连（二钱）　甘草（一钱）
水煎服，立愈。
达生散
当归（酒洗）　白芍（酒炒）　人参　白术（土炒）　陈皮　紫苏（各一钱）　炙甘草（二钱）　大腹皮（酒洗，三钱）　青葱（五茎）　枳壳（八分）　黄梁木脑头（七个）　春加川芎（一钱）　夏加黄芩（一钱）
孕妇八九个月，服数十剂，有力易生。较胜瘦胎散。
毓麟丸　专治一保胎，服至七个月平安，可以止药。
人参（一两五钱）　条芩（盐水炒，二两）　归身　杜仲（各三两）　白术（炒，四两）　川断（酒浸，一两五钱）　陈皮（一两）　熟地（一两五钱）　阿胶（炒，二两）　香附（童便浸，晒干，四两）
共为末，米糊为丸，绿豆大。空心服七八十丸，清汤下。一方加黄芪蜜炙一两五钱。
通产散　临产交骨不开，五七日不生，及矮小女子，交骨不开，死在须臾，服之一二寸香时即下。
败龟板（一个，炙，四两）　女人发一握（洗去油，煅存性，择生过男者）　当归（全用，四两）　川芎（二两）　乳香（四钱）　益母草（研头末，四两）
共为末，每服六钱，圆眼汤下。有力者加人参一钱，煎汤下更妙。
难产方
麻油（五钱）　好蜜（一两）
同煎十数沸，温服，胎滑即下。
鼠肾丸
鼠肾子（一对），用烧酒浸三日，去皮膜　轻粉　雄精（各一钱）　檀香（三分）　麝（一分）　研成丸。分十二粒，勿经女人手，勿令一人见，阴干磁瓶收贮。俟交骨开，清汤下一丸，立效。如有二鼠，另作一料，另贮勿混。
横生方
于本妇右脚小指头，灸三壮，艾如麦粒大，神验。
润胎方
产妇胎未下，而胞水先流，则干涩难产，以车前子二三两，酒半碗，水四碗煎服。
胞衣不下方
瓦松煎汁，服一口即下。或用蝉蜕，瓦焙干为末，清汤下。一刻即落，神效。
又方
小贝母七个，去心，煎服立下。
治子死腹中不出方
黄牛屎，炒热，醋调敷母脐，即出。
催生遇仙丹
蛇蜕一尺（新瓦上煅，存性）　萆麻（净仁，七粒，捣烂）　朱砂　雄黄（各一钱）
共研为末，入厚粥少许，为两丸。候胞破水下，安脐中一丸，清凉膏封固。胞下速去，不可忘记，切切。
血晕方　此物须预备。
韭菜一把，寸断，入酒壶，以滚醋泡之。塞大口，用小口触鼻即醒。如昏迷打呵，用人参一钱，虚则多加，用韭菜根酒煎，入醋半小杯，服之立止。
生化汤
当归（全，五钱）　川芎（二钱）　炮姜（四分）　炙甘（四分）　桃仁（十粒）　红花（八分）
水煎服。如汗多，减用川芎五分。小腹急痛，加元胡索一钱。汗出如油不止，加参芪。血晕，则先以姜汁童便饮之。如止血块作痛，原方加韭菜白四十九根。如不眠，加益母草三四钱。如停食，加消食药，以暧胃为主。肉食，加山楂肉。
通乳方　治产后乳汁不通。
木通（二个）　猪前蹄（一个）
煮烂并汁食之，即通。
又方
猪前蹄（三只）　木通（五钱）　石膏（五钱）
煮熟，食蹄与汤，即通。
产后无乳方　凡乳母不宜吃猪肝。
黑芝麻（炒焦，为末，三钱）
热酒冲服。或用猪蹄汤冲服更妙。
催乳散
漏芦　通草（各一钱）　贝母（二钱）　白芷（一钱）
共为末，用猪前蹄一个，酒水各半，煎汤送下，不可用盐，神效。
子肠不收方
枳壳（三钱）　煎服即收。
缩舌散　治产后舌出。
朱砂为末敷之。或将盆急掷，惊之即收。并治房欲后，舌出不收，即将本妇鞋底炙热，顶项颐三处熨之。
产后经风方
柚子皮（二个）　金银花（半斤）　苏梗（一两）　过海风藤（四两）　防风（一两）　茹杆（一两）　青松毛（半斤）　甘草节（二两）
煎水一大锅，倾盆内，患人坐子上，围以绵被，勿令出气，熏二次后，可服煎药。
华佗愈风散　治产后中风口噤，手足瘈疭，如角弓式，产后血晕，不省人事，四肢强直，或心腹倒筑，吐泻欲死。荆芥穗微焙为末，每服三钱，酒调服，或童便温服。噤口则挑齿灌之。入鼻中亦效。荆芥乃产后要药，角弓反张，产后恶候，得此症者，十存一二而已。又产后因怒发热，以致迷闷，亦如上治之。男妇中风口噤，酒服二钱立愈。
血块痛方
伏龙肝（三钱，研极细）　黄酒服，三钱立愈。
止乳方　妇人子坏，而乳不收，恐生乳病者用之。
麦芽一两，水煎温服，乳即收上。
儿科门  ***************************
白膜裹舌
小儿初生有白膜皮裹舌，或遍舌根，可以指甲刮破，令血出，以煅过白矾，如米粒少许敷之。如不急治则哑。
生下无气
小儿生下没气者，切不可弃之。即用新绵裹暖，以胞衣放锅上，架起锅内，着水漫火蒸，令热气贯于腹内。男则左脚大指先动，女则右脚大指先动，且不得住蒸，俟其心腹间吻动即止。将脐带留长咬下，仍以绵絮包裹，必须对日，方能出声。
头裂奇方
一小儿方七月，连胞生下，破胞而出，与乳吃得活。至三日后，忽头破作四块，此乃母力不足之故。以母顶心发，烧灰敷之即合。
撮口脐风
小儿初患之时，齿根上有小泡，如粟米状，急以温水蘸，青软绢裹指，轻轻擦破，儿口即开便安，不必服药。若脐风一成，必有青筋一道上行，至肚而生两岔，宜灸筋头三壮截住。若见两岔，即灸两岔三壮，十活八九，迟则上行攻心死矣。
鹅口白
朱砂（二钱）　硝（一钱五分）　枯矾（三分）　鹅口皮（一钱，阴干，火煅存性）
共为末，先用乱发裹指，将口内白拭去，用井水调药，鸡毛挕之。
脐不干
乱发烧灰，敷之效。
脐风青筋神效方
南星　半夏（各五分）　天麻　全蝎（各三分）　巴豆霜（一钱）
上为末，米糊为丸，粟米大。每服五丸，用牛黄少许磨水送下。其青筋处，用灯火打数十次立效。
小儿初生
用胡桃去皮嚼烂，以绵包如乳头样，使儿吮汁尽，待其腹内污物去尽，并无疮毒之患。
稀痘方
赤豆　黑豆　绿豆（各一撮）　甘草节（五分）
不时煎服，屡验。凡邻近出痘，即与儿食，可免不出，即出亦轻。
又稀豆方
朱砂（一分五厘，飞净）　黄连（一分五厘）　甘草（一分五厘）　脐带（本人者，瓦煅存性）
上药四味，各为细末，蜜调。一日夜于小儿口内抹完，则痘不出，即出亦少。
又方
将脐带瓦上焙干，每重一分，用朱砂五厘，当归、生地煎浓汁一二蚬壳，调带末抹儿上腭，并乳头上，一日内抹尽，次日大便下秽污浊物。终身永无疮疹之患。
绝痘方
用活乌鲤鱼一个，入朱砂（五钱），放鱼口内，缝好阴干。如端午日制，到冬至日煎汤，与儿洗浴，冬至日制，端午洗。浴过三次，痘永不出矣。如不信留一手一足验之。
稀痘方
立春前后三日内，采半开半含红梅花蕊一茶钟，去蒂，仍放钟内，以碟覆盖一周时，其气汗自然升上，却用新擂盆，（未用过五辛者。）捣如泥，揿成饼，将透明朱砂飞过一钱匀掺上，缓缓研和，少加白蜜为丸，如龙眼大，晒半干，金箔为衣。每遇四绝日服一丸，甘草汤下。忌铁器荤腥，当晚微微发热，次日遍身出瘰，是其验也。
痘初起
将临清济宁上好油胭脂，点两眼角，则免坏眼。
痘疹神效三蜡丸方　三丸俱用黄蜡为壳。
化毒黄蜡丸
朱砂（五两，明亮）　当归　生地（各一两）　犀角（要带黑有棕眼）　人参（各五钱）　川连　葛根　黄柏　荆芥穗　甘草（各四钱）　白术　牛蒡子　连翘（各七钱）　升麻（二钱）　牛黄（一钱五分，活取者佳）
上切片，将朱砂打绿豆大，绢袋装缝，水十碗，酒二碗，同药入砂锅内，文武火煮之。只剩一碗汁为度，摅净拌朱砂，晒干为末，以猪心血调糊为丸，每丸干重五分。凡痘初出，即细研一丸，用薄荷汤调服，痘即减少轻快，其效如神。此方传自异人，用朱砂，仍用补气和血，解毒快班，托元清心诸药煮之，功效甚大。保婴之仙方也。又有后二丸方，各奏奇效。痘疹始终病症，尽于三方之中，务须炮制精虔，内有犀角能清心火，去难解之毒，牛黄清热，祛骨髓难拔之毒，朱砂镇心宁神，解周身之毒，人中黄降火清心，解毒复元。盖痘毒结于受胎之始，根深蒂固，脏腑俱蕴热毒，若非金石大力，珍重药味，岂能透骨清髓，扫荡脏腑之真毒乎。有心济世者，其加之意焉。
快班红蜡丸
当归（红花汁浸，焙干）　熟地（姜制）　生地（酒洗）　人参（各二两）　白术　川芎（各一两，酒炒）　元参　白茯苓（各八钱）　荆芥穗　牛蒡子（炒，各七钱）　犀角（镑，三钱）　牛黄（一钱五分）　甘草（六分）　人中黄（二钱）　人屎（烧，五钱）
上为细末，蜜丸如皂角子大。三岁儿服一丸，一岁服半丸，薄荷灯心汤下。此丸专治五六日上痘疹不起，起而脓不全，全而不厚，烦惫不宁，或遍身痒塌，间有干黑者。若不急为益血补气，内托化毒，大复元气，则脓不满而回靥凶矣。纵目前苟免大患而倒靥倒发，痘毒日久不痊者多矣。
百解绿蜡丸
归尾（红花汁浸，二两）　生地（一两二钱）　白术（八钱）　人参（八钱）　牛蒡子（炒，八钱）　牛黄（一钱）　犀角（镑）　花粉　滑石（各六钱，水飞）　人中黄　威灵仙（酒浸，各五钱）　白丹皮（七钱）　大黄（酒浸，蒸晒三次，一两二钱，祛毒复元全在此味）　槟榔（升麻汁浸，四钱）
上为细末，蜜丸皂角子大。三岁一丸，一岁半丸，蜡丸收贮，愈久愈效。此丸专治十二日后，痘疮倒靥，毒气内收，不能散降，顾伏于脏腑之间，乘虚而发，变症百端，或为痘瘟痘疔，倒靥倒发，毒盛危急等症。惟此以化毒为主，斯免烂肤，腐筋、溃鼻、蚀牙、丧明之患。此丸能祛脏腑之毒，俱从二便徐徐降下，不伤元气，不损脾胃，虽至弱者服之，亦不知毒从何去，真元如何自复也。凡服药，以灯心薄荷汤下。以上三蜡丸，历著奇效，妙难尽述，取用简便而奏效甚神。
痘疮黑魇方
豮猪第二番血清半盏，和冰片一分，温服。良久下痰血一二次，痘即红起矣。
痘疮破烂方
用陈年松花，或干绿豆粉，或荞麦而敷之愈。
痘生眼内方
刺缮鱼之血点眼，不生萝卜花。又以麦冬（三钱，去心）　捣烂，贴足心，其痘自落。
痘后回毒膏　兼治诸般热毒。
麻油（四两）　入番木鳖（一两，去毛）　同油煎枯，捞出木鳖，入壮人头发（三两）　熬化，滴水成珠，加飞丹（二两）　收成膏。贴一个即消。
又方
八月采田腥边野毛豆，连茎根煅存性，为末，真麻油调敷。不问初起日久，已溃未溃，神效。用豆更妙。
娄金散
犬屎内骨（七分，经霜粪更妙，多收，布包打碎，水淘出骨，洗净捣烂）　金银花（三钱）
水煎服。不问寒热虚实，初起一服即消，已溃即敛，神方也。
移回毒法　治痘毒，生在枝节紧要处。
白豆为末，水调敷之。即攻平肉处发毒，以免后患。
痘后余毒移法
或生于手足节弯处，不知治法，恐成痼疾，须于毒肿起时，即剥虾蟆皮贴之。内服败毒药，则毒移于他处矣。
金氏七宝丹
蛇含石（六两）　代赭石（六两）　（二味以银罐盛贮，炭火内烧红，陈米醋谇，其细者自沉醋底，粗者捞起，再煅再淬，以淬完为度，研极细末）　大南星（四两，姜汁煮透）　白附子（五钱）　麝香（一钱，五分）　朱砂（五钱，为衣）　金银箔（不拘多少，亦同为衣）
上为细末，于端午正午时，用米粽入臼捣烂，丸如芡实大。用微火烘燥，瓦瓶盛之，密封勿泄气。专治小儿急慢惊风，伤风疳病，食积风痰，气喘夜啼。以生姜一片，薄荷一团，竹叶七片，灯草一团为引。然药性惟镇心却疾，一味坠下。凡痘疹盛行时，不宜遽进，切记。
又七宝丹
胆南星（五钱）　麝香（二分五厘）　天竹黄　山药（各三钱）　钩藤　羌活（各三钱）　全蝎（一钱）　琥珀　珊瑚（各三分）　牛黄（二分）
上为细末，蜜丸梧子大，辰砂金箔为衣。急慢惊风，薄荷汤下。感冒风寒发热，姜葱汤下。内伤饮食生冷，清茶下。心腹痛，霍乱吐泻，淡姜汤下。伏暑伤热，积聚身热，清汤下。大小便闭，灯心汤下。泄泻，米饮下。夜啼，灯草薄荷汤下。量年纪大小，一丸半丸不拘时服。
抱青丸　治小儿惊风痰嗽，口臭喉肿，痰涎壅盛，厥逆癲痫，一切风火等症，及大人痰火症神效。
雄精　辰砂　琥珀屑（各二钱）　竹沥霜（五钱）　明天麻（七钱，面煨）　胆星（一两九制）　珍珠（五分）　金箔（一百张）　麝香（五分）
上为细末，甘草熬膏作丸，如芡实大，朱砂为衣。薄荷灯心汤下一丸。取竹沥霜法：用大磁盘数面，曝烈日中极热，少入竹沥荡开，上令盘湿，不可过多，取其易干，多盘摊晒，以竹片括下收贮。但竹沥清淡，成霜较少，今立一简便法门。取上号天竹黄，研细水飞，入沥晒干，再入再晒，以加重五钱为度，用之功效相等。
消疳丸　治疳眼。因饮食失节以致腹大面黄，肝血不能养目，先治其疳而目自愈。忌面食炙煿发物。
芦荟（一两，煅）　胡黄连（五钱）　五谷虫（先洗，瓦焙干，二两）
同研为末，蜜丸弹子大。每空心米饮汤下一丸。至腹小，服理脾丸。
理脾丸
陈皮　茯苓　山楂（半生半蒸，各一两）　白术（炒二两）　黄连（炒）　芦荟（煅）　炙甘
共为末，神曲黄米糊丸，弹子大。姜汤下。
集胜丸　铜壁仙入曰：凡治疳不必细分五疳，但虚则补之，热则清之，冷则温之，吐则治吐，利则治利，积则治积，虫则治虫。不出此方，加减用之，屡试屡验。
芦荟（煅）　五灵脂（去泥沙，炒）　夜明沙（淘净，炒黑）　使君子（蒸取肉，一半生，一半熟）　砂仁（去壳）　橘红　木香　莪术（醋炙，各一钱）　川连　川芎　于蟾（炙焦，各三钱）　当归　青皮（炒，各一钱五分）
虚人加人参（三钱），白术（五钱），去莪术、青皮。因于热者加胆草（三钱），去砂仁、莪术。因于吐泻下痢，加白术（二钱），肉果（煅），诃子肉（各一钱五分），去莪术、青皮。因于风，摇头揉目者，加天麻、羌活（各二钱）。因于积痛者，加煨三棱、川楝子肉、小茴香（炒，各二钱），去川芎、当归。因于疟者，加醋炙鳖甲（三钱）。因于虫者，加白芜荑（一钱五分），川楝子（二钱），去川芎、当归。因于渴者，加人参、白术（各二钱），去砂仁、莪术。
上为末，雄猪胆汁二个，打神曲糊为丸，如绿豆大。每日米汤下十丸。
千金散　治小儿一切痰喘，急慢惊风，虽至死，咽下即活。
全蝎（炙，三分）　朱砂（四分，水飞）　牛黄（六厘）　炙甘（一分）　麝香（二厘）　胆星（二分）　黄连　天麻（各四分）　僵蚕（三分）
共为细末。用五六厘，薄荷灯心同金银煎花汤，不拘时调服。
活络丸　治脐风撮口，急慢惊风，痰胶满口，牙关紧急，角弓反张等症。
川牛黄（一分）　辰砂（五分）　蜈蚣（一大条，炙）　全蝎（全者三个，酒洗，炒）　麝香（少许）　胆矾（三分）　巴豆（五粒，水一碗，煮干）　僵香（五条，水洗炒）　轻粉（三分）　焰硝（二分）
上研细末，用牙皂煎汤，糯米粉打成糊为丸，绿豆大。每服七丸，葱白煎汤下。以利为度。
五疳散　专治小儿五疳，潮热，面黄肌瘦，烦渴吐泻，肚大青筋，手足如柴，精神疲倦。历试有效，无疾预服，诸疾不生。元气虚弱者，服半月自然身体轻健。
白术（蜜水炒，一两五钱）　白茯苓　使君子（各七钱五分，碎炒）　甘草（一钱五分）　山楂肉　麦芽（炒）　金樱子肉（炒）　莲子心（隔纸炒）　橘红（各五钱）　麦冬（去心，一两）　芡实（蒸，二钱五分）　青皮（二钱，麸炒）
共为细末，蜜丸。每服一钱，清汤下。
回生丹　治小儿慢脾风。
附子（童便制）　人参（各五钱）　天麻（一钱）　紫河车（一钱）　全蝎（一钱五分，炒）　山药（三钱，炒）　朱砂（一钱）　珍珠（五分）　天竺黄　钩藤（各二钱五分）　琥珀　牛黄（各五分）　茯苓（二钱）　金箔（十帖）
上研细末，麻油老酒服。一岁者一分，量儿大小加减服。
治急惊风方
辰砂　天竺黄（各一钱）　冰片　麝香（各一分）　月石（三分）　青黛（五分）　雄黄（三分）　珍珠　牛黄　琥珀（各一分）
上研细末，蜜丸黄豆大。薄荷汤调下一丸。
走马疳
陈年糟茄一二个，烧灰存性，研末敷上，一二次即愈，神效。
小儿疳积并痢方
鸡肫皮（炒黄色）
为末，每服一钱。又治水泻，及脾胃虚弱，以其能化食去积，健胃故也。
鸡肝散　治疳积如神，或为丸服亦可。
白芙蓉花（阴干，三钱）　肉果（面裹，煨去油，一个）　胡连（五分）
上药同雄鸡肝一具，加酒浆一碗，重汤炖熟，去药食肝，多吃十几枚，即眼瞎亦愈。
桃花散　治痘后疮成毒。
滑石（五钱）　龙骨（二钱）　白芨（一钱）　赤石脂（一两）
上药共为末掺之。
肚大牙疳方
班蝥（七个，去头足）　糯米（一撮，淘）
同炒黄，去米，将班蝥为末饭丸，雄黄末为衣，晒干入鸡子内，饭锅蒸熟，去药吃鸡子。
喉疮口疳方
人中白（煅）　轻粉（各一钱）　硼砂　胡连　薄荷叶　蚕子（烧灰）　川连　黄芩（各七分）　儿茶　青黛（各五分）　芦荟（三分）　冰片（一分）　牛黄（一分半）　鬼馒头（二钱，煅存性）
以上俱为细末，吹患处。
惫慢惊风方
取活鼠肾子，阴干，磨少许，清汤送下数匙。一肾可治数人。（放鼠仍活。）
走马牙疳方
经霜猫粪，瓦煅存性为末，每一钱加冰片一分，青黛五分，胡连三分，共研为细末，掺牙根。
口疳腐烂方
薄荷（六钱）　黄柏（五钱）　青黛（水飞，四分）　白硼砂（三分）　冰片（一分）　朱砂（水飞，二分）
共硏细末，瓦罐收贮。每用少许，敷之数日愈。
牙疳掺药方
真青布（五寸，烧存性）　经霜野木连（一个，煅存性，如无以白鲞头代之）　冰片（五厘）　川倍子（一个，煅存性）　川椒（三厘）
共为末，掺患处。
蟾胆丸　治小儿急慢惊风。
雄黄　朱砂　黄连　乳香（各二分四厘）　冰片（一分三厘）　麝香（一分三厘）
共为末，虾蟆胆（五六个，滴取汁），和药为丸，芡实大。每服一丸，薄荷汤下。
鸡肝丸　治小儿五疳。
芦荟（炒，一钱）　牛黄（一分）　雄黄（七分）　雷丸肉（炒、二钱）　使君子（炒，二钱）
共为末，用十两重鸡肝一具，秤药末五分，涂肝上蒸熟，与小儿食之。或作丸如米粒大，白汤下。至凶者三服全愈。忌冷水发物等。愈后以参、苓、白术、陈皮，补脾之药调理。
小儿久病腹大人瘦
初用人参调胃等药二三帖，用虾蟆一只，洗净纸包，外用黄泥包裹，猛火煅过存性，去泥纸研末，清汤送下一钱，人弱服五分。虽病久者，二只无不愈。
避难救儿方　妇女避难，小儿啼哭，弃者甚多。此方可止儿啼，遇兵乱，须刊刻贴示，救人甚众。
用棉花团（一个），不可甚大，大则塞口，又不可小，小则恐吞下，外用线扎紧，用蜜糖水煮透，置口中得沾甜味，再不啼哭。仍以丝线穿住，以便牵出更妙。
蛔厥方
一人年近十二岁，病发目瞪口牵，手指捏撮，犹如风状，发过即安。医以风痰惊三症治之，皆不效。遇一生云：此蛔厥症也。用苦楝子一味，煎汤服之，下蛔虫数百竟痊。
小儿脱肛方
鳖头，烧灰存性，为末，加冰片少许，麻油调搽即愈。
蝉花散　治夜啼不止，状若鬼祟。
蝉蜕，下半截为末，薄荷汤入酒少许，调下二三分。
马脾风方　肺胀喘满，胸高气急，两胁扇动，陷下作坑，鼻窍张扇，咳嗽声哑，痰涎潮塞，身生油班，状如瘄子，不早治即死。
人参　槟榔（各三分）　黑丑　白丑（各二分）　木香（一分）　生大黄（一分）
共为末，蜜水调桑白皮汤下一匙。名一捻金，服之无不神效。
小儿水泻方
葱姜捣烂，入黄丹为丸，如豆大。每服一丸，填脐内以膏盖之即止。又白面炒、饭锅焦，研末，白糖和作饼食。
腹胀大小便不通
急令母漱口，吸咂胸前、背心、手足弯、脐下，共七处，以红赤色为度，须臾即通。
小儿止疟方
胡椒（三粒）　研末，入砂糖调匀为丸。疟前一日，入脐内以膏盖于上，使外游，次日解去。
小儿痢方
用梧桐叶三四片，煎汤洗足，三五次愈。
小儿口白舌硬方　不能饮食。
巴豆仁（一粒）　麝香（厘许）
共研成丸，贴眉心即愈。以舌变红色赤色为度。
肥儿丸　治小儿面黄，饮食不进，四肢倦惰，冷汗夜热，腹大肚痛等症。时时服之，百病皆愈。
人参　黄连（姜汁炒）　神曲（炒）　麦芽（炒）　山楂（炒）　白术（土炒，各七钱）　茯苓　炙甘草（各六钱）　胡连（一两）　使君子（去壳，九钱）　芦荟（五钱，入倾新银罐内，盐泥封，以谷糠煨透）
共为末，以四五年陈米糊为丸，每丸重一钱，饭后与服。
画眉丹　治小儿不肯断乳。
山栀（三个，煅存性）　雄黄（少许）　朱砂（少许）　轻粉（少许）　黄丹末（一钱）
共为末，用生麻油调匀，候小儿睡熟，勿令知觉，以新笔画儿两眉上，次日即不吃乳。
膏药门  ***************************
一见消　治风气折伤，并痈毒等症。其初起疖毒，须留头摊贴。
川乌（三两）　草乌（三两）　川倍子（四两）　闹杨花（三两）　大黄（六两）　血余（四两）　生南星（三两）　生半夏（三两）　白芨（五两）　白蔹（五两）　当归（六两）　土贝母（四两）　白银花（三两）　白芷（四两）
上药用麻油五斤，浸三日，煎枯去渣滤净，入红丹四十两收成膏，水浸去火毒，任意摊贴。
加味太乙膏　治跌打损伤，风寒湿痹，腰腹心胃疼痛，并已溃疮痛，拔毒收口。
黄柏　防风　元参　赤芍　白芷　生地　大黄　归身　肉桂　海藻　昆布　苍术（以上各五钱）　金银花（一两）　皂角刺　山茨菰　桂枝（各五钱）　土贝母　何首乌　苦参　连翘　花粉（各一两）
上药用真麻油五斤浸，春五，夏三，秋七，冬十日，熬枯去渣，入飞过红丹四十两，收成膏，离火入血竭末五钱，摊贴百病。
松香膏　治黄水疮，臁疮俱效。
松香末（一两）　草麻仁（四十九粒，研细）
上药用重汤煮化搅匀，随意摊贴。如破串，用乌金纸摊。
痞块膏　治积食痞胀等症。
川椒（四十九粒，开口者）　倍子（七粒，整者）　真麻油四两，熬枯去楂，入铅粉二两收成膏，离火入麝香末（一钱）搅匀，摊贴一个即愈，重者三个愈。妇女须候经净贴之，否则不效。
膏药瘰方
用人乳一钟，入枯矾少许，鸡翎涂之，一二日愈。
水火既济膏　治夹棍瘿瘤烂疮，跌打损伤风痛。
麻油（二十两）　象皮（三钱）　红花（三钱五分）　大萆麻（二十粒，去壳）　五铢钱（二个）　蟢蛛（六个）　头发（洗净，大把）　红丹（八两）
同入锅内，用槐枝搅熬，一滚取起，连锅放水缸内，顿一时再熬。如此数十次，熬至滴水成珠为度，离火入乳香、没药、儿茶、麝香，各末四分，搅匀摊贴。
千捶膏　治诸毒诸疮，未溃已溃，俱可贴，惟臁疮杨梅毒不贴。
长夏枯草（一斤），煎汁，入北萆麻肉（二百四十粒）　甜杏仁（二百四十个）　核桃肉（十六个）　俱去粗细皮，候熟取起捣烂，轻粉、锅青（各二钱）二物，用袋盛入汁煮熟，捞起为末，后入松香末（一斤），煮干，又入黄占（二两），搅匀，离火入乳香、没药、儿茶末（各六钱），并前煮熟药五味，共入臼捣千余下，收贮重汤摊贴。
蒲公英膏
蒲公英（十数斤）　熬成膏，用香油半钟收成。贴诸毒瘰疬，痘疮疔疮等症。
内庭秘制白玉膏　治一切痈疽，疮疡疔肿，未成贴之消，已成贴之，呼脓生肌。
大鲫鱼（二尾，十两重者佳，不去鳞肠）　大虾蟆（一只，重半斤以上者佳）　巴豆仁（三两）　萆麻仁（二两）　用真麻油（一斤四两）
铜锅熬油滚，入巴豆、萆麻，待枯捞出，后入鲫鱼、虾蟆，仍候枯捞出，滤净再熬，至滴水不散，去火待油冷，入铅粉（二十两），再熬至滴水成珠，离火入乳香末（五钱），番木鳖（雄雌二个），面裹煨熟，为末搅匀，倾入水盆内，去火毒，用时重汤炖摊。
冻疮破烂膏
大黄（八两）　麻油（一斤）　黄丹（八两）
煎成膏摊贴。如无膏药，遇冻疮破者，用水煎大黄片贴，如未破酒煮贴俱效。
郁金膏
治刀伤，火伤，疮毒未成留头，兼女人贴脚肢。
生地（二两）　郁金（三两）　腊猪油（一斤二两）　熬枯去渣，入甘草末（一两），黄蜡（四两），搅匀摊贴。
赵府神应比天膏　接折骨断指，化大毒，并治百病。
当归　红花　生地　川芎　芍药　苏木（各二两）　羌活　独活　蓬术（煨）　防风　荆芥　野菊花　骨碎补（去皮毛）　牙皂　苦参　牛膝　三棱（煨）　白蔹　山甲（炙）　续断　蝉蜕　全蝎（汤泡，三次）　山豆根　地龙（去泥）　甘松　三柰　槐枝　柳枝　桃枝　榆枝　夏枯草　露蜂房（各一两）　白果（三个，去壳）　南星　半夏（各一两五钱）　男血余（皂角水洗，三两）　胎发（二十丸）　白花蛇（一条，去头尾）　桑白皮　连翘　金银花　川贝　山茨菇　木别仁　甘草　大黄　桃仁　杏仁　川连（去须）　首乌　五味　黄芪　合欢花　象皮　昆布（洗去盐味）　凤凰退（各二两）　川附子（一个）　黄芩　射干（洗）　黄柏　乌药　玄参　五加皮　天麻　人参　大力子　肉桂　豨莶草（各四两）
以上为粗药
雄黄（二两）　银朱（六钱）　朱砂（二两）　花蕊石（二两，为粗末，用硫黄末二两搅匀，入阳城罐内封固，炼一日取出）　石膏（煅，二两）　赤石脂（二两）　自然铜（二两，二味各入倾银罐内煅红醋淬七次，埋土中一宿，去火气）　云母石（一两）　乳香（三两，同龙骨研）　龙骨（二两，照自然铜制）　阿魏（一两，同自然铜研）　没药（三两，炙同赤石脂，研）　血竭（二两五钱，同石膏研）　儿茶（二两，同云母石研）　安息香（五钱）　珍珠（五钱，同安息香研）　丹珠（一两，即人血或用山羊血代）　牛黄（三两，同雄黄研）　麝香（四钱，同银朱六钱研）　冰片（二钱，同朱砂研）　蚺蛇胆（五钱，同雄黄研）　沉香（一两五钱）　檀香（一两五钱）　丁香（五钱）　木香（一两五钱）　降香（五钱，已上不用火）　三七（一两）　苏合香（二两五钱）
以上为细末
黄蜡（三两）　白蜡（三两）　苏合油（四两）　淘鹅油（四两）　真麻油（十五斤）
将粗药浸，春五、夏三、秋七、冬十日，入锅文武火煎枯，绢滤去渣，又煎油至滴水成珠，下淘鹅油、黄白蜡、苏合油，再下炒过黄丹七斤，柳枝搅匀，试其软硬得所，离火，下细药，冷定，沉水中三日，取起摊用。
贴膏法
五痨七伤，遍身筋骨疼痛，腰脚软弱，贴两膏肓穴，两肾俞穴，两三里穴。腰痛，贴命门穴，痰喘气急，咳嗽，贴两肺俞穴，华盖穴，膻中穴。小肠气疝气，贴膀胱穴。左瘫右痪，手足麻木，贴两肩井穴，两曲池穴。疟疾，男贴左臂，女贴右臂即止。男子遍精白浊，女人赤白带下，月经不调，血山崩漏，贴阴交穴，关元穴。心气痛，贴中脘穴。偏正头风，贴风门穴。走气，贴章门穴。寒湿脚气，贴两三里穴。一切无名肿毒，痈疽发背对口，及瘰疬臁疮杨梅风毒，跌打损伤，指断臂折、痞块癥瘕，皆贴本病患处。
清凉膏
白芷　大黄　生地　甘草　苦参　黄柏　黄芩　当归　元参（各一两五钱）　白芍（一两）　红花（八钱）　金雀花根（二两）
上药麻油（三斤），浸三日，熬枯去渣，入水粉、红丹（各十二两），收成膏摊用。
灸疮膏
当归　川芎　芍药　白芷（各二两）　细辛　头发（各一两）
用真麻油（一斤半），浸三日，熬枯去渣，入铅粉（十二两），收成膏摊贴。
霏云祖师乩传膏药方
治五痨七伤，一切湿痪，流火痰注，伤筋动骨，恶毒怪疮，血瘕食痞，腹臌胸䐜，汤火蛇伤虫伤，棒疮夹棍，种种奇症，对患贴治，无不神效。
熟地　生地　当归　番木鳖（去毛）　白芷　赤芍　元参　大黄　肉桂　川椒　生姜（各二两）　郁金　莪术　牛膝　白蔹　白芨　防风　芫花　大风藤　苍术　青皮　乌药　羌活　槿皮　骨皮　银花　僵蚕　灵仙　萆麻仁　白附子　龙骨　虎掌　山甲　阿胶　龟胶　血余（各一两二钱）　槐柳枝（各一丈二尺）
以上药各咀皮，用真麻油（十斤），浸之。春五，夏三，秋七，冬九日取起，入大锅内，炭火熬枯去渣，熬至滴水成珠，入黄丹（八十一两），水飞炒断烟，用槐柳枝不住手搅之。待成膏，乘热先入阿魏（五钱），离火再入细药，潮脑、乳香（炙）、没药（炙，各五钱），轻粉（四钱），血竭、雄黄（各三钱），各为细末，缓缓投入搅匀，倾入清水缸内，多人扯拔百余次，去火毒。熬膏时，须择清净地方。贴法附后，泄精白带，贴肚脐、丹田、肾俞。
瘫痪劳伤，宜休会其病患处贴之。
疝气，按痛硬处，丹田、肾俞贴之。
疟疾，贴寒热起处。
水泻痢疾腹痛，贴脐。食积，贴胃口。
臌胀，用巴豆白仁一粒，少少绵裹纳脐内，膏盖之。
哮病，贴肩井穴心背。
头风，贴太阳。以上俱七日一换。
冻疮烂疮与癣，用贴过旧膏药贴之奇效。凡积久难愈之症，须贴半年数月方愈，勿谓无速效而弃之。凡贴膏须患者虔意，无不立愈。
化痞反正膏
治诸般痞块积聚，寒热腹痛，胸膈痰饮，小儿大肚疳积，妇人经水不通，血瘕等症。孕妇勿用。疽毒未破，痰串俱妙。
川乌　草乌　半夏　红牙大戟　芫花　甘草节　甘遂　细辛　姜黄　山甲　狼毒　牵牛　威灵仙　巴豆仁　三棱　蓬术　枳壳　白术　水红花子　葱白头　鳖甲　红苋菜　白芍　沙参　丹参　白芨　贝母（各一两，俱反藜芦，并治痞疾）　藜芦（葱管者，真一两）　干蟾（四只）
用麻油五斤，浸七日，照常煎枯去渣，秤油一斤，用蜜陀僧八两，次下黄占二两，沸止离火，或用豆腐泔水浸，揉至三次，又用井水抽拔一度，以去辣味，免发疡，复上火，不住手搅成膏，待稍温下阿魏二两，箬上炙研末投入，或同赤石脂研亦可，不住手搅匀，磁器收贮。用狗皮摊贴，每张重五钱，半月一换，重者不过三贴必愈。
化痞消积膏
凡小儿不寿，卒多痞积所致。此膏专治痞积气块，身热口内生疳，用狗皮摊贴患处，三日即止热，七日觉腹内渐痛，十日大便下脓血为验。忌生冷腥膻发物，百日即愈。
秦艽　三棱　莪术　蜈蚣　巴豆（各五钱）　当归　大黄　黄连（各三钱）　全蝎（十四个）　山甲（十四片，要正脊）　木鳖（七个）　以上粗药　阿胶（一两）　阿魏　芦荟（各二钱）　麝香　片脑　没药　乳香（各一钱）　以上细药
真麻油（二斤四两），将粗药入油熬枯去渣，入红丹一斤二两，以槐柳枝搅至烟尽，滴水成珠，离火下各细药搅匀，摊贴痞处。
接骨神异膏
骨碎补　当归　赤芍　羌活　草乌　苏木　桃仁　甘松　三柰　五加皮　大黄（各二两）　川乌　红花（各一两）　猪板油（二斤）　蒜　葱　韭　姜　槿树皮（各一捻）
真麻油（二斤），浸前药，煎枯去渣，收贮听用。
松香十余斤，以棕皮青松毛铺甑底，入松香加多水蒸之。其松香尽流下甑去，加冷水不住手搏扯，以洁白为度。加枯矾、萆麻子汁，再搏扯十余次，制五斤，净末听用。
头发（勿洗，一斤）　旧发网巾（三顶）　血管鹅毛（二只），另用油二斤，另锅煎至发化为度，合前药油共一锅，下飞丹一斤，煎至滴水沉底，徐徐加入松香末，再下细药，土鳖虫（炒黑、四两）　龙骨（三两，煅）　血竭（一两）　自然铜（二两，煅，醋淬七次）　阿魏（一两）　乳香（三两，炙去油）　没药（二两，炙去油）　虎骨（二两，炙酥）　黄狗前蹄（一对，煅过）　肉桂（二两，去粗皮）
上为细末，入膏内搅匀，水浸三日去火气，摊贴接骨如神。
紫金膏
治风寒，湿气痞积，漏肩风，鹤膝风，串气，跌打损伤，夹棍棒疮神效。
松香（十二斤，溶化倾在地上候冷取起，为末，筛过听用）。另用白芷、麻黄、川乌、草乌（各六两）　吴茱萸（三两）　威灵仙（四两）　闹杨花（六两）　胡椒（四两）　附子（三两）　水三十碗，煎汁十碗，听用，再以生姜（六斤）　葱（六斤）　取汁听用，将前汁合一处，先入汁四五碗，候沸入松香末，徐徐再入汁，以干为度。另锅煎麻油三十六两，如冬月加三两，熬至滴水不散，俟冷入前松香内搅匀，离火，然后加入矾红（一斤）　乳香（去油）　没药（去油）　肉桂、五灵脂（炒）　木香（不见火，各二两）　共为末，入前膏内，搅匀摊贴。
岐天师一见消
金银花（一斤）　蒲公英（四两）　赤芍（四两）　黄芪（八两）　紫花地丁（六两）　红花（八两）　鬼馒头（四两）　共七味　地榆（二两）　黄柏（二两）　羌活（一两）　半夏（一两）　紫草（一两）　麻黄（二两）　瓜蒌（一两）　白芷（一两）　当归（二两）　栀子（二两）　独活（一两）　黑参（三两）　花粉（一两）　苍术（一两）　钩藤（一两）　木通（一两）　大黄（一两）　柴胡（八钱）　甘草（五钱）　皂角（五钱）　连翘（三钱）　防风（五钱）　牛蒡子（五钱）　共二十三味
全蝎（二钱）　僵蚕（二钱）　广木香（三两）　蝉蜕（三钱）　没药（三钱炙）　麝香（二钱）　以上六味共为末。
先将前七味，用麻油（十斤）　煎枯捞起，再下地榆等二十三味，煎枯捞出，再煎至滴水不散，入黄丹（五斤）成膏，离火，入全蝎等六味末搅匀收贮。摊贴一切痈疽，大毒三个消，小毒一个消，神效。
金锁比天膏
治发背痈疽，无名肿毒，疔疮鼠串，马刀瘰疬，紫疥红丝，鸦焰漏睛等疮。两腿血风，内外臁疮，鱼口便毒，杨梅结核，金疮杖疮，蛇蝎虫咬，虎犬人伤，顽疮顽癣，久流脓血，万般烂疮，风寒痰湿，四肢疼痛，乳癖乳岩。不论已破未破，并用葱椒汤洗净贴之。如初发势凶，将膏剪去中心，留头出气，不必揭起。一膏可愈一毒，摊时不可见火，须重汤化开。
紫花地丁　刘寄奴（去泥根）　野麻根　苍耳草（连根叶子）　豨莶草（各一斤）　山甲（一具，或净甲一斤）　蛤蟆皮（一百张，或干蟾一百只更妙）
真麻油（十二斤）　内将（四斤）先煎穿山甲枯焦，余药入（八斤）油内，加老酒葱汁各二碗，文武火煎药枯去渣，复煎至滴水成珠。每药油一斤，加飞丹八两，看嫩老得所，离火，不住手搅，下牙皂、五灵脂（去砂）　大黄（各四两，皆为末），待温，下白胶香，即芸香末（四两），或膏，水浸三四日用。
段门子膏　治疔疮痈毒疯痛，痞块积聚立效。
木通　威灵仙　川乌　羌活　防己（各五钱）　归尾　白芷　赤芍　生地　川山甲　玄参　黄芪　乌药　草乌　首乌　川芎　官桂　金银花　防风　丹皮　红花　郁金　蜂房　全蝎　连翘　栀子　枳壳　青皮　南星　半夏　青木香　秦艽（各三钱）　头发（一团）　乌梢蛇（一条）　蛤蟆（一只）
上药细锉，麻油（六斤）浸，春五，夏三，秋七，冬九，入锅熬至发化药枯，去渣又熬至滴水成珠，将飞丹（三斤）搅入油内成膏，半冷下
蟾酥（二钱）　乳香（炙）　没药（炙）　血竭（各七钱）　儿茶（五钱）　阿魏（二两）　芦荟（一两）　樟脑（二两）　麝香（三钱）
各末搅匀，候凝盛磁器内，埋土中二十一日，去火毒用。兼治扑跌伤损，须另加阿魏、麝香少许，大妙。
化痞膏
治一切痞块，在左胁者更妙。
大黄（五钱）　人参（三钱）　白术（五钱）　枳实（三钱）　丹皮（二钱）　鳖甲（一两）　神曲（一两）　山楂（五钱）　麦芽（五钱）　厚朴（三钱）　当归（一两）　白芍（一两）　使君子（三钱）　两头尖（二钱）　蒲公英（一两）　金银花（一两）　生甘（二
钱）　槟榔（二钱）　防风（一钱）　川芎（一钱）
上药，用麻油（三斤）　浸一二日，熬枯去渣，再熬至滴水不散，入飞过红丹（十八两）　收成膏，离火入后药末。
薄荷叶（二钱）　乳香（五钱）　没药（五钱）　赤石脂（二钱）　麝（一钱）　冰片（二钱）　阿魏（三钱）　血竭（三钱）
上为末，入膏内搅匀，摊贴一个即愈。药须摊得厚，不可大。
毓麟膏　治妇人久惯小产，能保胎十月无虞，并治肾虚腰痛，诸疮久烂，遗精白浊，及女入淋带，血枯经闭神效。
人参（一两）　桑寄生（一两）　二蚕沙（一两五钱）　生地　杜仲　续断　阿胶（各一两）　地榆（五钱）　当归（二两）　熟地（二两）　砂仁（一两）
上药用麻油（一斤半）　按季浸，桑柴熬药枯去渣，下飞过红丹（十二两）　黄占（二两）成膏，离火下
紫石英（火煅醋淬，七钱）　赤石脂（煅，七钱）　龙骨（煅，三钱）
为末，入膏内搅匀，收贮摊贴。如惯子三月堕者，先一个月预贴腰眼，七日一换，保过三月之期，以后半月一换，至十月满而止，万无一失。遗精淋带经闭，贴肾俞穴、下丹田，其余俱贴患处。
五神膏
血余　蛇蜕　蜂房（各四两）　元参　杏仁（各二两）
上用麻油（二斤）浸一日，熬枯去渣，入黄丹（一斤）收成膏。贴一切无名肿毒痈疽等症，如遇肠痈肺痈，即以此膏丸梧子大，米汤送下三五钱，能使毒从大便出。
春麟膏　治一切肿毒，不必留头，未成即消，已成贴上能止痛，又能使皮薄易溃，呼脓收口，无不神效。专治一切疬串，无论已破未破，俱有奇效。
白胶香（拣净，为末，筛过，一两）　萆麻子仁（红壳者佳，捣极烂，四十九粒）
上二味擦拌匀，入磁碗内，上盖一小碗，用面糊封口，重汤煮三柱香收贮。用时以重汤烊化，乌金纸贴摊。
制药门  ***************************
造百药煎法
五倍子不拘多少，敲如豆板大，以白酒拌匀，置暖处发过，尝无涩味为度。如涩再拌再发，制就晒干用。
又一法
五倍子（一斤，打碎）　薄荷（四两）　知母（一两）　乌梅（七个）
上三味，用水五碗，煎浓汁二碗半，存贮听用，再煎二汁，将倍子入二汁内浸洗净，以杵舂千余下，入钵内按实，入头汁半碗盖紧，放湿地上，浸过二晚，取倍子又捣千余，仍入钵内，加头汁半碗酒湿，依前又浸二日，待倍子生白毛，取出又捣千余下，入钵内，加入头汁一碗，连浸七日夜完，待倍子又生白毛，又捣千余，做成饼，阴干用。
制鹿角霜法
新鹿角，断二寸，长流水浸三日，刷去垢，每角（一斤），用楮实子（一两），桑白皮（一两），同入铁锅煎三昼夜，鱼眼汤火慢滚，不可断火，常添热水，勿令水干角露，至期取起，去外黑皮，切薄片，晒干为末，即成好霜矣。其汁再熬浓汁，仍作胶用。
制胆星法
天南星（不拘多少，为末）　冬月用黄牛胆汁数个，拌如糊，仍入胆皮内，挂当风处阴干，取出为末。又用牛胆照前拌挂，如此九次听用。
制黄芪法
嫩黄芪（一斤）　洗去泥砂，切片晒干，另用防风（三两）　煎汁二宫碗，又煎二汁一碗，又煎三汁半碗，将前汁和匀，用一碗拌黄芪令透，微火炒极干，又用汁一碗拌透，又炒极干，又汁一碗拌透，又炒半干，再用五味子（六钱）　捶碎煎汁三次，约共半宫碗，入黄芪拌透，微火炒干。任用此药，可代人参，每用三钱，可代参一钱。用治气虚中满等症，甚效。
制白术法
鸡腿冬术，去芦洗净，用白布一层铺甑底，将新黄土打碎，如指大，铺布上一层，再盖布一层，入白术一层，又盖布一层，再入黄土一层，又盖布一层，又入白术一层，如此层层间隔，文武火蒸五炷香为度，取出晒一日，又用水略润，照前换土蒸晒。如是九次，白术全无辛燥之性，甘美异常，亦可代参。
又荷叶蒸白术法
白术切片，用荷叶煎汤拌透，外用荷叶包裹，入甑蒸三炷香，取出晒干，又拌又蒸又晒，如是五七次或九次，贮用。气味清香甘美，亦可代参。
制甘草法
大粉甘草，刮去粗皮，略捶损，蜜涂炙干，又涂又炙，以透为度，切片入药用。
制秋石法
秋月取童便，每缸用石膏（七钱），桑条搅浸，倾去上面青液，澄去下面滓秽，如此二三次，又入秋露水搅澄一次，又用新砖数块，磨光洗净，晒干，浸入便内，三日取起晒干，上起白霜，扫下即秋石也。又浸又晒，较前更多，其扫下秋石，再研入罐，铁盏盖定，盐泥固济，升打三香，升起盏上者名秋冰。味淡而香，乃秋石之精英也。
制半夏曲法
半夏（一斤，汤泡九次）　生姜（四两）　小麦粉（六两）　蓼草捣汁，牙皂煎汤，捣成饼，摊箕上，盖以禾草发七日，取挂当风处阴干用。
取人中黄法
用小竹筒刮去青，要两头有节，节上挖一小孔，入甘草末塞满，用沥青封口，冬月入粪缸内，至春取起洗净，埋土三日取出，悬当风处阴干，取甘草末用。
造神曲法
六月六日，或五月五日，或三伏日，上寅日采蓼草（三两）、青蒿、苍耳（各六两），俱捣汁，杏仁末（一两）　赤小豆（三两，去壳为末）　带麸麦面（二斤）　共捣，蹈实成饼，一如造酒药法，愈久愈好，入药炒令香熟用。
制血余法
头发用灰汁浸一日，取起，洗净入缸，多水浸之，用木棍搅之。渐渐将面上捞起，再搅再捞，澄出缸底剃刀铁屑净，然后换水浸一宿，洗至极净，水清为度，捞起晒干，装入磁瓶内按实，用铁丝网盖口，又另用阔口磁瓶一个，入清水小半瓶，埋入土中，露出口，将发瓶倒转，以口套入水瓶口内，外用羊毛盐泥封口，并将上发瓶周围包裹，约一指厚，四围加糠炭煅二昼夜，退火冷定取起，下瓶内水面浮者，即血余也。取出晒干听用。
制淡豆豉法
黑大豆（一斗）　水浸一宿淘净，蒸热摊匀，蒿草盖面，候上起黄衣，取出用净水拌之。干湿得所，安瓮中筑实，桑叶盖泥封，晒七日取出，晒一时又水拌入瓮，如此七次，再蒸去火气，磁瓶收贮。
法制陈皮方
用陈皮（二斤）　河水浸一周时，用竹刀轻轻刮去浮白，贮竹筐内，再用沸汤淋三四次，又用冷河水洗净，以无苦味为度，滤出晒半干，得净皮一斤，初次用甘草、乌梅肉（各四两），煎浓汁拌皮，再晒再露，俟皮酥捻如豆板大，又用川贝母（四两）、青盐（三两）为细末，加入拌匀，晒露微干收贮。
法半夏制　治痰厥中风，以八九枚研末，清汤下，立效。痰多者，每日服一枚妙。
大半夏（四斤，石灰五升，滚水三十碗，澄清去渣，将半夏浸七日，日晒夜露，取井水淘三四次，水泡三日，换水三次）　二次用童便三十碗照前法，三次皮硝（二斤）　白矾（一斤）　化水三十碗照前法，四次姜（二斤）　煎汁三十碗照前法，五次萝卜汁三十碗照前法，六次竹沥十碗浸，晒干为度，不必淘洗，七次用甘草　薄荷　黄芩　瓜蒌仁　花粉（各四两）　枳实　陈皮　枳壳　砂仁（各二两）　木香（一两）　共煎汁三十碗，候温，浸十四日取出，连药扣盖热坑上三炷香，去药，晒干听用。一方无黄芩、蒌仁、枳实、花粉，加肉桂（三钱）　豆仁（五钱）　五味（五钱）　青皮（五钱）　丁香（五钱）　沉香（一钱）　川芎（一两）　制如上式制。
制杏仁法
杏仁（去皮尖四两）　水煮三沸晒干，入童便内浸透，又晒干，再以生地、桑白皮、百合、薄荷（各三钱）　煎汁，拌蒸七次，每日任意嚼用。
又方
大杏仁（去皮尖，四两）　先以川五倍炒黄、乌梅（各二两）　铜镬宽水煮杏仁如墨，取出洗净，又用薄荷、元参、桔梗、桑皮、款冬、甘草（各二两），同煮杏仁，以没头水干为度，取出阴干任用。
取神火法
劈砂（一斤）　带水研细，以滚水冲之。面上有浮起一层，用荆川纸拖之晒干，扫下即神火也。其砂澄清去水研过，再用滚水冲之，见有浮起者。照前拖晒，如此七次，至面上无有浮起者而止。每砂（一斤）约可得神火八九分，用乌金纸包好收贮。用时以鹅毛蘸药，扫少许于膏上，能使毒水易干，疮口易收，其砂仍可用。
取水中金法
出山铅（四五十斤）　入大锅内，上下架火煎炼，俟其化至大红色，而上三开三合，忽现金色，如牡丹花样，以铁杓中心撇起，置冷地上，再看有金色花起，又撇一杓，约撇八九斤光景冷定，所用以撇起铅化开浇成薄片，剪如钱大，钻一孔以竹条穿之，不可叠实，穿入一个，须离半分，再穿一个，约百个为一串，共七八串，用火酒二三斤，浸一宿取起，另用大口坛一个，入米醋二三十斤，用希竹篮盛铅钱，挂坛口内，约离醋寸许，包好坛口，用泥封固，勿令走气，约月余取出，扫下白霜，即水中金也。其未尽之铅，可入坛内，再薰再扫。
升轻粉法
水银（一斤）　盐　矾　硝　皂矾（各二两）
研匀，入瓦盆内，上盖一盆，用铁丝绕之，盐卤调砖，浆粉封固，约三四分厚，底火升打三五炷香，冷定开看，其升起在盆上者是。扫下贮用，以洁白为佳。
升粉霜法
水银（一斤）　盐　矾　硝　皂矾（各四两）
研匀，入阳城罐，盐泥封口，地炉升打，一炷香平底火，二炷香转角火，三炷香齐药火，香尽退火，冷定开看，其升起在上者是。其色不同，因火文武而别。
降药（一名帝金丹）
水银　食盐　绿矾（膏者佳）　白矾　火硝（各一钱）
以上共为细末，入倾银小罐，炭火煎滚，变红色，取起候冷，另置铜盆一个，入水在内，上加大碗一个，将药罐倒覆，碗内纸捻塞口，外用盐泥封固，另将草灰敷碗边，罐底露出，加炭火其上，打二炷香，去火俟冷取起。其药降于碗底，而色白者，即此丹也。
九转灵药法
水银（一斤）　盐　矾　硝　皂矾（各八两）
入阳城罐内，盐泥固济，约四分厚，上盖铁盏，铁丝绕定，盐卤调砖，浆粉封口，三钉架起，入菊花炉，打火三香，一香平底，二香转角，三香齐药，再老半香取起，谓之升火。冷定开出，去下面坠底者不用，留取上固升起者，仍用原铁盏盖好，照前封固，烘干。另将地掘一小孔，埋阳成罐半截于内，四围原泥跻实，架炭于阳城罐上截，比铁盏髙三四寸，从最髙处发火，约三香缓缓烧至与地平，谓之降火。再老半香退火，冷定，其不降者不用。另取短阳城罐一个，合在原罐之上封口，照前打升，火毕开出，去底下阳城罐，另换新罐封固，照前打，降火毕开出，去上面阳城罐，照前换下罐封打，如是共九升九降毕，取出细研，再入小阳城罐，每药一两，上盖石膏末一两，铁盏盖口，照前封固，上水下火，打三香退火，冷定开出，取其升上者，即灵药也。以少许扫膏药上，能去腐呼脓，生肌收口神效。其余各转所存之药，研入疥疮药内，杀虫如神。
打灵砂法
水银（一斤）　硫黄（四两）
先将硫黄入锅化开，入水银，炒至不见星为度，入阳城罐内，铁盏盖口，盐泥封固，架三钉菊花炉内，上水下火，打三香取起，冷定开出，其升上紫红色者。即灵砂也。
干蒸米露法　松柏叶露，花露俱同此法，收久不坏。
铁熬盘置灶上，盘内贮砂三寸许，砂上加铜镟一面，将米升许淘透入镟内，合上锡甑，俟其滴出约半茶钟而止。不可多取，恐有焦气。其米仍可煮饭。
造锡蒸法
形如烧酒甑，面不贮水，内腰有槽，傍通于滴口。米气上腾，则露珠流入槽内而出。下设子口二层，内子口要与铜镟紧紧相合，不可走气。外子口套在铜镟之外，二子口约深半寸，铜镟约深二寸，套上子口，子口之上，即系流露之槽。要于出口处略底。此锡甑连于口共高六寸，不可太高。顶如和尚头，各径七寸，俱木尺
甑式
图
又法
铜镟深五寸许，贮米合锡甑于上，入重汤内大火久煮，亦可取露。竟无焦气，而露较多于前法。
制玄明粉法
朴硝（十斤）　长流水一石煎化，澄去沙土，熬至一半，入盆内露一宿，结成硝，去水，每硝（二斤），入萝菔（切块半斤），加水煮熟，去萝菔，露一宿，再换萝菔，加水再煮，再露，或五七次九次，再用甘草煮露一次，每（硝一斤，甘草一两），去草以硝入沙罐内筑实，外用盐泥固济，厚半寸许，不盖口，以炭（十斤），先文后武，化至沸，候火尽，冷定盖口固济，以顶火（十五斤）　煅至火尽，冷定取出，隔纸安地上，盆覆三日，去火毒，研末，每（一斤），入生甘草末（一两），炙甘草末（一两），和匀瓶贮。
制风化硝法
以提净芒硝，置风日中，消尽水气，自成轻飘白粉。又法以粗瓦瓶盛硝，挂当风檐下，待硝渗出瓶外，结成霜，刮下收贮。
制瓜霜法
朴硝（一斤）打碎，老皮西瓜（一个），切去盖，去子留瓤，入硝于内，数日化成水，再以此水入顶老王瓜内，挂当风处，约半月余，其外面起白霜，每霜（一钱），入冰片（一分）。用点风火时眼、或吹入喉中，治喉痹喉风，无不神效。
升白灵药法　外科收口神药。
黑铅（二两，化开，投入水银二两，听用）　火硝（二两）　绿矾（二两）　白矾（二两）
上三味，共碾为末，炒干，入前黑铅、水银拌匀，入阳城罐内，铁盏盖口，盐泥封固，晒干，架三钉八卦炉内，上水下火，升打三香，冷定开看，如粉凝结盏底上，刮下收贮听用。
炼金顶砒法
用铅一斤，小罐内炭火煨化，投白砒二两于化烊铅上炼，烟尽为度，取起冷定，打开金顶，砒结在铅面上，取下听用。
取蟾酥法
用蟾不拘大小，其酥俱有，用阔铜镊镊蟾眉棱高肉上微紧，拔出酥来，凝聚镊里，多则刮下阴干听用。其取过之蟾，避风两日，仍送青草中，自然不伤其生。如取后便见风，下水俱成破伤风而死。

惠直堂备急方附  ——————————————————————————————————————————————————————————————————————————————————————————

急救门  ***************************
中草毒　西凉、岭南一带，常有其患，入咽欲死之急症。
马兜铃苗（二两）　为末，温水调服即愈。
菌毒　笑不止及腹痛。
地浆水饮之即愈。或嚼金银花不吐自愈。或干花煎浓汁饮。
解钩吻毒方　俗名断肠草。
取人粪汁。或白鸭、白鹅，断头滴血入口中。或羊血灌之亦好。或葱汁或甘葛汁，或鹅蛋清皆可解。
中砒毒　心腹绞痛，欲吐不吐，面青肢冷。
防风（四两）　煎汤服，即解。柏树叶捣烂，冲生白酒饮之，即解。杨梅树皮煎汤二三碗，服之愈。用紫蝴蝶花根捣汁一碗，灌下立愈。用桐油灌之，得吐即解。
解鸩鸟毒
干葛末，井水调服。
解巴豆毒　凡中此毒，口渴面赤，五心烦热，泄痢不止。
冷粥一碗，服下即止。
解烧酒毒
锅盖上气水半钟，灌下即醒。
狗肉毒方
杏仁（二两）　和皮研细，热汤拌匀，分三盏服，泻出即愈。
牛肉毒方
黄连甘草汤，或单用大甘草煎服亦效。如渴切勿饮水。（饮则难治。）
解服盐卤方
生大黄（二两）　捣碎，生腐浆一碗，同捣数十下，服后泻数通。再用生甘草汁一碗冷吃，解大黄毒。
解盐卤毒方
生豆腐浆灌之。或黄豆入水捣汁灌之。或肥皂水灌之。或羊血灌之立愈。
中蛊毒必效方
芫荽根，捣汁半升，和酒服立下。
解蛊毒方
玳瑁，水磨浓汁，服一盏即消。
解金蚕蛊毒
凡中毒者，以白矾试尝之，甘而不涩，再以黑豆嚼之，不腥即是。急取石榴朝东根皮，煎浓汁饮之，即吐出活鱼立愈。
中药毒及中恶卒死
急取鸭热血，灌入喉即活。（此方亦解河豚毒。）
救五绝方（一自缢，二墙压，三溺水，四魇魅，五产后晕绝）
皆以半夏研细末，冷水和丸，如小豆大塞鼻中，并用燥末吹耳内。心温者，死一日犹可活。此扁鹊活人法，今人多因气绝不救，惜哉。又方，急于人中穴，及两足大指甲离一韭菜叶，各灸三五壮，即活。
又方　但心头温者皆可救。
生半夏为末，吹鼻可生。一方，皂角为末，吹其耳鼻即活。
月蟾起死丹　凡遇凶死，灌之即活。命尽者亦能淹留三五天，如有命，服丹追魂用药调治。
三月三日，向辰方取金丝大虾蟆（一个），必前有五指者，养至五月五日午时，悬起阴干，勿令损坏，候月蚀之夜，以新盆盛水浸之。于初蚀时入水，盖以新盆，次早开视，而蟾活矣。以朱砂（一两）　捣万下，而东方丸之，如梧子大。死三日以内，尸不坏者可救。以水送下，或温酒挖开口灌之。月蚀之日先以温水浸蟾湿。
凡跌打缢溺，心头热者。
急用大雄鸡（一只），割去冠，血注鼻中即活。
打死晕倒在地，立救可活。
血管鹅毛（煅存性，一钱）　乳香　没药　百草霜（各一钱）
共为末，老酒调服即醒。
救缢死法
凡遇缢死者，徐徐抱住，急为解绳，不可割断，取卧凳上，紧挽其发，一人摩其胸胁，一人屈其臂及足胫，待其气回，将鸡冠血滴入口中即生。
缢死方
取活鹅嘴插入喉中，鹅鸣，应声即醒。
水溺死方　一宿者尚可活。
纸裏皂荚末纳粪门中，须臾水出即活。
还魂草　治卒中恶死，吐痢不止，不知何病，不拘大小男女。
用马粪（一丸）绞汁灌之。干者水煮亦可。（此扁鹊法也。）
魇死并中恶方
不可用火照，但痛咬其脚根即苏。或皂角末吹鼻中，嚏出即活。
救荒门  ***************************
诸葛干粮
白茯苓（二斤）　干姜（一两）　黄米（二升）　山药（一斤）　白面（二斤）　麻油（半斤）　芡实（三斤）
各药一处蒸熟，焙干为末，每服一匙，新汲水下。日进一服，气力如涌，一日不饥渴。
行军辟谷方（李卫公）
大黄豆（五斤，淘三遍，至极净，去皮为末）　麻子仁（三斤，绵布包，用滚沸汤浸至冷，取垂井中一宿，勿令着水，次日晒干，新瓦上拨出壳，簸扬取粒，粒皆完者，蒸三遍，为末）　白茯苓（六两）　糯米（五升）淘净，与茯苓同蒸为末，先将麻仁、糯米、茯苓，共捣极烂，渐加豆末和匀，捏如拳大块，复入甑蒸之，约三个时辰，冷定取出，晒干为末。每用麻子汁调服，以饱为度，不得吃一切诸物。第一顿一月不饥。第二顿四十九日不饥。第三顿百日不饥。第四顿一年不饥。第五顿千日不沉，永远颜色日增，气力加倍。如渴饮麻子汁，或芝麻汁，滋润脏腑。如欲吃饮食，用葵菜子三合为末，煎汤冷定服之。下其药，再服稀粥一二日，稠粥一二日，方可饮食。但服药之后，大忌房事，慎之。
防饥救生四果丹
栗子（去壳）　红枣（去皮核）　胡桃（去壳皮）　柿饼（去蒂）
各等分，入甑蒸二时取出，石臼中杵捣，不辨形色，捻为厚饼，晒干收贮。冬月吉日，焚香修合。凡饥者与食一饼，茶汤任嚼服，腹中气足自饱。一饼可耐五日，再服不限日数。此药补肾水，健脾土，润肺金，清肝木，面心火自平也。
辟谷仙丹
熟地（一斤，九蒸九晒）　天冬（二斤，去心）
为末，蜜丸，弹子大，晒干。每服二三丸，温酒化下，日服三次，服至十日，身轻目明。
行路不饿
芝麻（一斤，炒）　红枣（一斤，蒸）　糯米（一升，炒）
共为末，蜜丸，弹子大。每吃一丸，水下，一日不饥。
斩草丹　备荒，辟谷，修道。
芝麻黑豆半升齐，炒成黄色去了皮，贯众茯苓各四两，干姜甘草亦如之。枣肉为丸钱来大，走遍山川不忍饥，试问山中青苗草，管教入口化为泥。
生津止渴丸
乌梅肉（二斤）　檀香（三钱）　白豆蔻（五钱）　薄荷（三两）　甘葛（二两）　飞盐（一两）　紫苏（一两）　花粉（三两）
为细末，炼蜜为丸，圆眼大。渴即噙化一颗，能止渴。
救荒丹　与辟谷少异。
黑豆（五升）　洗净，蒸三遍，晒干，去皮为末，火麻子（三升）汤浸一宿，捞出晒干，用牛皮胶水拌晒，去皮淘净，葜三遍，碓捣，渐次下黑豆末和匀，用糯米粥为丸，如拳大，入甑蒸，从夜至子住火，至寅取出晒干，磁器内盛，盖不令见风。每服三块，但饱为度，不得食一切物。第一顿七日不饥，第二顿四十九日不饥，第三顿百日不饥，容颜佳胜，更不憔悴。渴即研火麻子浆饮之，滋润脏腑。若要重吃物，用葵子三合，杵碎，煎汤饮，开通胃脘，再以薄粥饮数次，然后饮食，则无碍矣。
守山干粮
红萝菔（洗净，蒸熟，俟半干，捣烂）　糯米（舂白浸透，蒸饭捣如糊）　入红萝菔等分捣匀，泥竹壁上，待其自干，愈久愈坚，不蛀不烂。如遇荒年，凿下手掌大一块，可煮成稀粥一大锅，食之且耐饥。或做成土坯样，砌墙亦可。
服黄精法
黄精根梗，不拘多少细锉，阴干为末，水调服。初服不可多，恐饱胀。以后渐渐加多，饥则再服。可以不食，渴则饮水。一年之久，可变老为少，身轻善走。
又法
黄精蒸熟，晒干为末，另用生黄精切碎，熬膏捣成丸，鸡子大。日服三次，每次一丸。可以绝食不饥，渴则饮水，兼除百病。
怪症门  ***************************
血余症
十指皆断坏，惟有筋连，每节内虫出，如灯芯长数寸，遍身绿毛，用胡黄连、白茯苓、赤茯苓，等分，每服三钱，水煎服愈。
又血余症
口生肉球，有根如线，吐出乃能饮食，捻之痛入心。用麝香水研服，三日根化即愈。
脐虫
腹中如铁石，脐内出水，旋变作虫，行绕身体，其痒难忍，挼拨不尽。用苍术为末，入麝少许，水调服。又将苍术煎浓汤浴之。
离魂症
卧时觉身外有一身，一样无别，但不言语，名曰离魂。盖卧则魂归于肝，肝虚邪袭，魂不归舍也。用人参二钱，龙齿二钱，赤茯苓一钱，水煎滤清，调飞过朱砂一钱，睡时温服。每夜一服，三日后魂归气爽。
浑身虱阵
临睡浑身虱出约至四五升，随致血肉俱坏，每宿渐多，痒极难言。惟饮水卧床，昼夜号哭，舌尖出血不止，身齿俱黑，唇动鼻开。用盐醋汤饮之，十日即愈。
有虫如蟹，走于皮下，作声若儿啼。
是为筋肉之化，用雷丸、雄黄，等分为末，掺猪肉上，炙服自安。
脉溢
毛窍出血不止，皮胀如鼓，须臾口鼻耳目被气胀合，用姜汁饮之自安。
眉毛动摇
目不能交睫，唤之不应，但能饮食，用大蒜捣汁，酒调饮愈。
伤寒狂走
鸡子壳，出过小鸡者，煎汤服即醒。
夜多恶梦
好朱砂，大块者，带在头上便解。
水明内视
一人闭目，即内见脏腑，头眩心悸，三月不能寐。一医人以大甘草作丸与服，数日渐瘥。人问其故，医曰：《内经》不云水明内视乎，甘草色黄味甘，土也。吾以土克水，故胜之。
反经上行方
妇人经时，眼血如狂雨，用红花、桃仁、归尾，等分煎汤服，破血下行即愈。
意痛毛
男女大脚指缝中生毛，拂着痛不可忍。用桐油煎滚，乘热滴入一点于患处，毛即脱，忍瘥少顷无恙。
鼻绳
一人鼻中出毛，昼夜一二尺，渐渐粗圆如绳，痛不可忍，摘去更生。此饮食猪羊血过多而然也。用硼砂、乳香，等分，饭为丸，水下十粒，早晚各一服，病去乃止。
灸寒飞肉
一人因艾灸讫，火痂便落，疮内鲜血片片，如蝴蝶样腾空飞去，痛不可忍。此是血肉俱热之故。用大黄、芒硝，等分为末，水调下，微利即愈。
发寒髪硬
一人眼赤鼻涨，大喘，浑身出斑，髮如铜铁丝硬，乃热毒结于下焦也。用白矾、滑石各一两，水三碗，煎一碗半，不住口饮，数服乃愈。
血拥
一人遍身肉出如锥，痒能不能饮食，名血拥。用赤皮葱，烧灰，水淋汁洗，内服淡豆豉汤，数盏而愈。
空中见禽
一人眼前，常见禽鸟飞去，捉之即无，乃肝胆经多痰。用枣仁、羌活、玄明粉、青葙子各一两为末，每次水煎二钱，一日三服。
垂睛
一人眼珠垂下至鼻，大便血出，名肝胀。用羌活，水煎服，数次即愈。
应声虫
一人腹内有物作声，随人言语，名应声虫。服雷丸即愈。（或用板蓝汁一盏。）
饮油
一人饮油五升方快意，乃髮入胃，血裹化虫也。用雄黄五钱，水调服。
失物望
一人卧于床，四肢不动，只进饮食，好大言说吃物，谓之说失物望病。如说某肉，即以某肉与看，不与食，失他物望也。睡中流出馋涎即愈。
血渍
一人眼内白眦俱黑，见物依旧，毛发直如铁条，不语如醉，名曰血溃。延医治之。百药不效。后遇一道人云：此症可治，因拜求之。遂令用五灵脂，酒调下二钱而愈。
伤寒并热霍乱
一人气喘不能言，口中流涎吐逆，齿皆摇动，气出转大，即闷绝，名伤寒并热霍乱。用大黄、人参各五钱，水三盏，煎一盏服。
肉刺
一人手足甲，忽然长倒生肉刺如锥，食葵菜自愈。
白寒疮
一人而上及遍身生疮，似猫儿眼，有光彩，无脓血，冬则近胫，名曰白寒疮。多食鱼鸡葱韭而愈。
胁破肠出
一人胁破肠出，臭秽难当，急以香油扶肠送人，即不出。以人参枸杞子煎汤淋之，皮自合。吃猪肾粥十余日愈。（或羊肾亦可。）
气结坚硬
一人口鼻中气出，盘旋不散，凝似黑云，过十日渐至肩，与肉相连，坚胜铁石，无由饮食，多因疟后得之。用泽兰水煎，日饮三杯，五日而愈。
蛇光热
一人头而发热有光色，他人手近如火炙。用蒜汁半两，酒调下，吐物如蛇遂安。
肉化石
一人浑身生泡，如甘棠梨，破则出水，内有石一片，如指甲大，其泡复生，抽尽肌肉，不可治矣。急则用三棱、莪术各五两，为末，分三服，酒下。
交肠
一人小便出屎，大便出尿，名交肠。用旧袱头烧灰，酒下五分愈。
肾漏
一人阳举不痿，精流无歇时，痛如针刺，为肾漏。用韭菜子、破故纸各一两，为末，每服三钱，水煎，日三服即止。
肉肿如蛇
一人身及头面肉肿如蛇状。用湿砖上青苔一钱，水调涂，立消。
大肠虫
一人大肠内出虫不断，断而复生，行坐不得。用鹤虱末，水调服五钱，即愈。
小儿流水
一小儿初生如鱼泡，又如水晶，碎则流水。用蜜陀僧研细末，掺之愈。
儿生无皮
一小儿初生遍身无皮，俱是赤血肉，掘土坑，卧一宿长皮。或用白早米粉，干扑子身上，候生皮乃止。
断皮
一人项上生疮，如樱桃有五色，疮破则项皮断。逐日饮牛乳自消。
肉人
一人自项至前阴后尻尾，皮肉裂开，如刀割一条，痛不可忍。一道人云：是肉人症。截饮牛乳而愈。
厚皮
一人大指忽麻木，皮厚如裹锅巴。一道人教用苦参，用酒煎吃，外敷苦参末而愈。后本人见一女子遍身患皮厚同上，即服苦参酒，外敷苦参末数斤而愈。
四肢如石
一人寒热不止，四肢如石，击之如钟声，日渐消瘦。用茱萸、木香等分，水煎，一二服即愈。
截肠
一人大肠头出寸余，候干自落，落后又出，名截肠病。用芝麻油器盛，坐洗之。饮火麻子汁数升愈。
肉坏
一人鼻腥臭水流，以碗盛而视之。有铁色虾蟆如米大走跃，捉之即化为水。此肉坏矣。食鸡肉一日两次，一月而愈。
冷热相吞
一人两足心凸，肿硬如钉，胫骨生碎孔流髓，身发寒战，惟思饮酒。此肝肾气，冷热相吞。用川乌炮为末，敷之，内煎韭菜汤服之愈。
筋解
一人四肢节脱，但有皮连，不能举动，名曰筋解。用黄芦，酒浸一宿，焙为末，酒下二钱，多服即安。
喉肉肿臭
一人喉间生肉，层层相叠，渐肿起，有窍出臭气。用臭橘皮叶煎服即愈。
人面疮
昔人患人面疮于臂上，滴酒疮口即面赤，与物食之即肉胀，独与贝母则敛眉闭口，若苦楚状。乃煎贝母以苇筒灌之，数日即愈。
肺痿
一妇人，年二十余，胸生一窍，口中吐脓血，与窍相应而出，此肺痿也。用人参、黄芪、当归，加退热排脓之剂，而愈。
蛇瘕
一人患蛇瘕，乃蛇精之液沾菜上，人误食之，腹内成蛇，或食蛇，亦有此症。其人常饥，食之即吐。用赤头蜈蚣一条，炙末，分二次酒下。
蛟龙瘕
蛟龙瘕。寒食饭三升，每服五合，日三服，吐出蛟龙而愈。
鳖瘕
鳖瘕，痛有来止，或食鳖即痛。用鸡屎一升炒，投酒浸一宿，焙干为末，原浸酒调下。
鸡瘕
鸡瘕有病冷痰者，是因食白瀹鸡过多所致。用蒜一枚煮服，乃吐一物，如升大，痰裹，开视乃鸡雏也。再服，吐十三鸡雏而愈。
伤胞
一妇人，产后有伤，胞破不能小便，常漏湿不干。用生丝绢一尺剪碎，白牡丹根皮一钱，白芨末一钱，水煎至绢烂如饧，空心顿服。不得作声，作声即不效。
尸厥气走如雷
一人尸厥，奄然死去，腹中气走如雷。用硫黄一两，焰硝五钱，细研，分三服，好酒煎，觉烟起则止。温灌之，片时再服而安。
疮如蛇
一人生疮如蛇出数寸，用雄黄涂之即消。
视物倒植
一人眼中视物倒值，用藜芦、瓜蒂，为粗末，水煎服，吐而愈。
见狮子
一人患疾见物如狮子，伊川教以用手直前捕之。见其无物，久久自愈。
见莲花
一人见满莲皆莲花，以礞石滚痰丸下之而愈。
乳悬
一妇人产后，忽两乳细小下垂过腹，痛甚，名乳悬。用川芎、当归各二斤，内半斤，水煎服，余药烧烟薰乳口鼻，二料乃愈。（仍以萆麻一粒贴其顶心。）
内线出
一妇人，产后水道出肉线一条，长三四尺，动之则疼痛欲绝。先服失笑散数服，次以带皮姜三斤捣烂，入清油二斤，煎油干为度，用绢兜起，肉线屈曲于水道旁。以前姜薰之，冷则熨之。一日夜缩其大半，二日则尽入。再服失笑散，芎归汤，调理而愈。如肉线断，不可治矣，慎之。
灸火血出
一人灸火至五壮，血出一缕，急如溺，手冷欲绝。以酒炒黄芩二钱酒下，即止。
头出蛆
一人头皮内时有蛆出，以刀切破皮，用丝瓜叶挤汁搽之。蛆出尽绝根。
痘烂生蛆
一小儿痘烂生蛆，以柳条带叶铺地，将儿卧其上，蛆尽而愈。
疽发有声
一人渊疽，发于肋下，久则一窍有声，如婴儿啼。灸阳陵泉二七壮，声止而愈。
指节断落
一人手指弯曲，节间痛不可忍，渐至断落。以萆麻子二两，去壳，碎者不用，黄连四两，贮瓶内，水二升浸之。春夏三日，秋冬五日，每早面东以此水吞下萆麻子一粒，加至四粒，微泄无害。忌食动风发物，屡效。
脑风
一人患头风症，耳内常鸣，头上有啾啾鸟雀声，此头脑夹风也。用川芎当归汤而愈。
舌出
一人伤寒，舌出寸余，连日不收，用杨花脑抹舌上，应手而收，重者五钱方愈。
木舌胀满
一妇人木舌胀满口，诸药不效，以排针砭之。五七度肿减，三日方平，血出盈斗。
子母虫
一妇人忽生虫一对，于地能行，长寸余。自此以后，月生一对。医以苦参加虫药为丸服之。又生一对，埋于土中，过数日发而视之，其暴大如拳，名曰子母虫，从此绝根。
奶头裂
一人奶头裂，寻秋后嫩茄子裂开头者，阴干，焙为末，水调服。
红点
一男子每至秋冬，遍身发红点发痒，此寒气收敛，腠理阳气不能发越，怫郁内作也。宜以人参败毒散解表，再以补中益气汤实里而愈。
紫泡
一人因剥牛，瞀闷昏晕，遍身俱紫泡。急刺其泡处，良久遂苏，更服解毒药而愈。
脑疽头肿
一人患脑疽，面目肿闭，头焮如斗，此膀胱湿热所致。以黄连消毒饮二剂，又服槐花酒二碗，顿退。以指按下，肿即复起，此脓已成也。颈额肩各刺一孔，脓并涌出，口目始开，更以托里散加金银花、连翘，三十剂愈。
红丝瘤
李叔和问东垣曰：中年得一子，一岁后身生红丝瘤而死，四子皆然。何也？东垣曰：汝乃肾中伏火，精内有红丝故也。俗名胎瘤。取精观之，果如其言。遂以滋肾丸数剂，其妻服六味地黄丸，乃受胎。生子前证不复作矣。
产后身冷
一妇产后，日食茶粥二十余碗，一月后遍身冰冷数块，人以指按其冷处，即冷从指上，下应至心。如是者二年，诸治不效。以八物汤去地黄加橘红，入姜汁、竹沥一酒钟，十服乃温。
闻雷昏倒
一小儿七岁，闻雷则昏倒，不知人事。以人参、归身、麦冬，少加五味子熬膏，尽一斤后，闻雷自若。
饮食别下
一人饮食，若别有咽喉斜过膈下，径达左胁而作痞闷，以手按之则沥沥有声。以控涎丹十粒服之，少时痞处作热有声，泄下痰饮二升，饮食正达胃矣。
三阴交出血
一妇，三阴交无故血出，如射将绝，以指按其窍，缚以布条，昏倒不知人事。以人参一两，煎汤灌之愈。
颈肿连头
一人颈项与头相统，按之坚硬。用漏芦汤一剂，服下发痒，顷刻消散。
身发痒
一人田间收稻，忽然遍身痒入骨髓。用食盐九钱，汤泡三碗，每进一碗，探而吐之。三探三吐而愈。
小儿身痒
一小儿遍身痒，以生姜捣烂，布擦之而止。
盘肠产
一盘肠产者，临产子肠先出，而后产子，产后而肠不收。用醋半盏，冷水七分调匀，喷妇人面，三喷三收，其肠收尽，此良方也。
产户下物如帕
丹溪治一产妇产户下一物，如帕有尖，约重一斤。却喜血不尽虚，急以人参、归身各一钱，芪、术、升麻各五分，水煎，连服三帖，即收上。
阳肿痿
一少年阳物挺长肿而痿，皮塌常润，磨股难行，两胁气冲上，手足倦弱。先以小柴胡汤加黄连，大剂行其湿热，少加黄柏降其逆上之气，肿渐收。茎中硬块未消，以青皮为君，佐以散风之药为末服之。外用丝瓜汁调五倍子末敷之愈。
喘呕烦乱
一病人似喘不喘，似呕不呕，似哕不哕，心中愤愤然无奈。医人用半夏半斤，生姜汁一升，水三升，先煎半夏至二升，入姜汁共煎至一升半，少冷，分四服，日三服，夜一服，病止停服。
夏月中寒
一人暑月行百里，渴饮山水，至晚以单席阴地上少睡，顷间寒热吐泻，身如刀刮而痛。医皆作暑治，进黄连香薷饮不效。予诊其脉，细紧面伏，此中寒也。众医俱笑，予以附子理中汤大服乃济。
冬天中暑
一妇人冬月患恶寒发热，恶食干呕，大便欲去不去。诸医皆以虚弱，用涤痰二味汤不效。后请予治，脉虚无力，类乎伤暑。众以为不然。予究之。妇曰：昨因天寒取绵套之，因得此症。予曰：诚哉！伤暑也。汝之绵套，晒之盛暑，热收箱中，必有暑气。今体虚得之易人。故病如是。妇曰：然。用黄连香薷饮进二服，其病瘳矣。噫！冬中暑，夏中寒，病亦鲜见。问切之功，活变之法，不可不知也。
红丝疮
此症起于手者，顷刻红丝长至胸，疮起于足，顷刻红丝到腹，死在旦夕。初起时两头绳线缚住红丝，即将疮头刺出毒血，嚼浮萍草敷之愈。
蚌珠
患蚌珠，以河蚌蛤水养净，对剖，取肉半个贴患处，蚌肉热又换，贴敷次即愈。又治内蚌珠，取老蚌一个，水养净，轻轻取起，放于干处，俟其开口，即入冰片末数分，露一宿化为水。倾人患处，以小盆盛接，再倾进之，三次即愈。如无蚌，用大田螺亦可。兼治耳病并痔疮。
人面疮
人面疮，以精猪肉一片，重三四两，掺贝母末贴，每日一换，换时以猪肉、蜂窠煎汤洗。二十日后，用乳香、没药、白石脂、血竭、黄连、黄柏各一钱，螵蛸三分，共末掺患处。
舌肿满口
用面黄、干姜各等分，为末，干擦即愈。
苦肿不能言
用萆麻子四十粒，纸上取油，将油纸燃烧，烟薰舌即消。舌出血，用薰鼻中自止。
齿缝血条
齿中出血如条，系上热下虚，内用防风、羌活、黄连、人参、茯苓、麦冬煎服，外用香附、青盐、百草霜、骨碎补各等分，为末，擦之。其香附须用生姜汁制过。
血汗
出汗红色者，血自毛孔中出，即肌衄，又名脉溢，乃虚弱极有火之症也。用人参、归身、黄芪服之。又建中汤，辰砂妙香散皆宜。如抓伤血络，血出不止，以人参一两服之。毛孔节次，血出不止，则皮胀如鼓，须臾口鼻胀合，名曰脉溢，又用生姜汁和并水各半服之，立效。
黑丹方
人面忽生黑丹，如芥子状不治，患将遍身即死。鹿角，烧灰存性，猪油调敷愈。