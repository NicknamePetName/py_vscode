
序  ***************************
陆宣公在忠州，哀古方书以永日。盖一以卫生，一以济世，古人用心之厚，往往如此。虽然病有万变，医不一方，阴阳虚实之不同候，君臣轻重之不同量，鲁鱼亥豕，字书一讹，即以误世之观听，况乎药术精微之所繫也哉！不知方之验者，原未尝误世，世之不善用方者，每以自误，非方之过、用方者之过也。昔《周礼》为汉儒伪作之书，而王安石信之，卒以祸宋，至今医国之人，举以为戒。故莫若取其所已试而屡验者，施之于世，济人卫己，庶几可以两全而无误。今醒庵是书，非己所屡试即人所已验而秘藏者，惟醒庵以大医王发大愿，力尽出以公诸世，名之曰秘方集验。盖人情，非所验则不秘，而非所秘者，亦未必验。醒庵食贪耕砚，年富行超，而胸拓经史，识横古今，其心兢兢，以济人度世为念，考技精而闻见确，其与宣公□集之意有合也欤。宣公之学，尽之于奏议，自被延龄之谗，郁郁无所伸，至退而□录方书，以抒其救聋起瞶之意。兹就醒庵所素著者，读存心录而知其救世之意，谈阅感应，解而知其醒迷之念切，将来之怀抱，正有以发志事业，先以此书为蒿矢。观海者，见其涓滴，即有以知其浩瀚矣。卜其不至，于宣公不止也。东坡有云：予无病而多蓄药，见病者得药，为之体轻。是书之出，即遐谷穷陬，鲜夭扎之虞，跻仁寿之域，不共有释然于中者乎？请以予言为质。
时康熙乙巳中元友弟张遂辰拜撰

小引  ***************************
尝思古人立方之始，有可以解解者，有不可以解解者，自必其思虑所精，天机所合，一试而效，遂为万试所不易。造相沿既久，任私智者，妄为减增；矜异传者，隐其名物，舛讹授受，渐至失真，间有真方，皆珍秘不克传世。夫利济之业，何者隐秘？盖由俗尚异趋。出于名师巨儒则信，出于乡间父老则不信。糜金钱而得则不疑不烦，刀布而得则疑。谈脉学，每自负其能，谓成方为泥古；议药性，或推驳其弊，指攻补为失时。嗟乎！珠王夜投，按剑而□，亦何为而不秘哉！王子醒庵，病□切心，笃信方术，虚怀下询，广揽博冤。遇有试而验者，求之必力试而有验；有不验者，去之不存。同者参之，疑者订之，劳神殚虑，多历年所，始成秘方集验一书。出而救世，其利济之功，宁有量哉！余深鉴其忠，凡师友之所授，囊书游辙之所得，其经验者，悉以相界，且互为参考。夫醒庵方以文章名世，犹能留心方术，矢志利生。余辈业青囊，怀拯济，岂反为矜秘乎？愿天下之读是书者，皆信之而不疑，则抱疴负恙者，咸出疾苦而登春台矣，醒庵之心亦庶乎其少慰哉。
同学弟薛城顿首拜题

例言（计十条）  ***************************
夫医不执方贵，因病发药。但药饵所不及，或随物以奏功，至治疗所难痊，又无意而收效。是能去病，即良方也。因辑其明简经验者，以为医案之外篇。
用药须辨病源，倘病源微差，即药物不效，不得徒诿于方也。且药有分量、有修制，必须一一详察。而其间药品，又有真伪、有形似。人命所关，尤不可草率以从事。
医以济人，必不自任己见，且屡试屡验之方，其中配合。必经细心斟酌，倘意为增减，虽识力或过前人，而偏见之误亦不少矣。养生者，自慎焉。
一症之内，必备数方者，非一方不验，又试一方也。或药有未便，此处得之易，彼处得之难；或此症有殊途，稽之此症而对，稽之彼症而不对，因是并载，唯用所宜。
歌诀中一症一歌，是书一门内备数症者，非取而杂之也。盖刻意求简，便于控懈之际，一目瞭然，因辑类编入，而条目仍缕缕不乱。间有歌诀备而方不载者，贵乎传信，不敢以未验者，轻问世也。
是书专取药品简易，便于穷村僻壤应手而得。客有一二方药较多者，因立方奇验，不忍弃置。且仁人君子制一料而能济数十人，蓄多品而能起数百命，功孰大焉，因亦附录于篇。
陶隐居修本草，以虻虫水蛭为药，功虽及人，而害及物命，以至淹留上升。是书虽有偶用者，亦危疾中仅见之，非得已也，修制家慎勿多伤，为幸。
症痊之后，贵调养，尤贵修省。盖始病之由，必因六气七情所伤，以至若此。今幸值方而愈，则节饮食、慎起居必矣，而养心尤亟于养身、修省，可不猛乎。
余初订存心录，引人以征事，谈果报之书也；次成感应篇通解，舍事而详理，太上之注疏也。二书皆所以治心病，而是书则治其身病也。始与余友薛子扦公、丁子兰洲、杨子紫涧参考，更得张卿子先生鉴定，因先梓以公字内，二书容嗣刻问世。
是书始辑于了酉，成于乙巳，俱属秘授经验为多，但宇内良方奇效者不少，凡我同志，更祈广为惠传，嗣有续集，悉当编入，即诸君子之功德，易有既耶。
醒庵主人蕙子氏谨识


卷之上  ——————————————————————————————————————————————————————————————————————————————————————————

诸症歌诀（计八十八首）  ***************************
中风　中风身温口多涎，卒然昏倒不能言，
急用通关开孔窍，化痰顺气治当先。
伤寒　伤寒大概是热病，百般变化常无定，
要明汗吐下和解，表里无差方有应。
温疫　温疫众人病一般，四时不正外邪干，
要分春夏秋冬治，莫把温寒一样看。
中暑　中暑中热不相同，行人中热在日中，
避暑深堂名中暑，暑分寒热不相攻。
中湿　中湿亦由内外伤，外冲风雨内酒浆，
发为肿满浑身痛，利水和脾发汗长。
脾胃　脾胃之气要冲和，胃司纳受脾司磨，
莫使寒温一失节，损伤元气病难瘥。
伤食　伤食过饱损脾胃，恶食咽酸嗳臭气，
胸痞发热及增寒，轻则消化重则和。
痰饮　痰多属湿津液化，随气升降上中下，
百病之中兼有痰，随症调治应无价。
咳嗽　咳谓无痰却有声，嗽谓无声却有痰，
有痰有声为咳嗽，化痰理嗽良然安。
喘急　喘急须分肺实虚，挟寒挟热紧相随，
痰火诸般皆作喘，治之莫要有差疑。
哮吼　哮吼肺窍积寒痰，令人齁喘起居难，
豁痰降火加调理，不遇良方病不安。
疟疾　疟是风暑不正邪，为寒为热两交加，
新疟可散亦可截，久病还当兼补佳。
痢疾　痢因湿热并气滞，赤伤血分白伤气，
赤白相兼气血伤，清热理气先通利。
泄泻　泄泻注下湿伤脾，燥湿利水补脾虚，
若还久泻肠虚滑，收涩还将正气提。
霍乱　霍乱吐泻心腹痛，转筋寒热头沉重，
内伤外感使之然，切忌米汤休早用。
呕吐　呕谓有声吐有物，寒热伤脾食即出，
和胃清火化痰涎，半夏生姜以为率。
翻胃　翻胃噎膈一般病，三阳热结吐无定，
莫将燥剂反助邪，养血生津调胃应。
咳逆　咳逆气冲上作声，声声不断火相刑，
诸逆上作皆属火，化痰降气自安宁。
吞酸　吞酸湿热在胃口，故作酸水刺心头，
化痰清火平肝气，蔬食能调病自瘳。
诸气　诸气能令百病生，要知九气不同名，
男宜调气兼和血，女要调经气顺行。
痞满　痞满胸膈不通泰，令人夯闷久不快，
一消一补慢调和，莫行利药徒伤害。
胀满　胀满起来空似鼓，四肢不肿其中苦，
莫将峻利损天和，制肝补脾以为主。
水肿　水肿是湿本是脾，通身浮肿总为虚，
利水和脾兼顺气，峻攻泻水病难医。
积聚　积有五种聚有六，五脏六腑各所属，
左血右气中食痰，慢慢消熔无欲速。
五疸　五疸总是湿与热，遍身发黄小便血，
清热利水湿自除，但将此治无他说。
补益　补益诸虚莫尽详，血虚补血正相当，
气虚补气无差谬，气血俱虚并补良。
痼冷　痼冷寒甚即阴症，手足厥冷心腹疼，
外肾缩入死须臾，鸡血好酒乘热饮。
劳瘵　劳瘵阴虚相火动，午后发热痰咳重，
滋阴降火补脾虚，治标固本无不中。
失血　失血大抵俱是热，阳盛阴虚妄行血，
补阴清火抑其阳，引血归经血自歇。
出汗　自汗阳虚白昼出，盗汗阴虚睡觉没，
自汗补阳盗补阴，汗出油珠发润卒。
眩晕　眩晕多属痰与火，七情六气皆能作，
眼暗身转及耳聋，要分虚实方下药。
癫狂　癫为喜笑或不当，安神养血是奇方，
狂为痰火因太盛，平肝清火化痰良。
五痫　痫有五等应五畜，以应五脏各司属，
卒仆搐搦吐痰涎，祛痰顺气平肝木。
健忘　健忘思虚损心脾，尽力思量竟不知，
有始无终忘记事，补脾养血是良医。
邪祟　邪祟难乾壮实人，神虚气弱致相侵，
只扶正气虚邪退，莫费工夫祷鬼神。
不寐　不寐原来睡不宁，胆虚痰气沃心经，
治当温胆生心血，一枕黄梁梦不惊。
头痛　头痛须详十二经，各经用药要分明，
头脑尽痛手足冷，此为真痛命当倾。
鬚发　须属肾兮发属心，肝经眉属是其真。
肾水伤时须必白，发皤还是损心神。
耳病　耳聋男右因色欲，女人左耳缘愤怒，
左右俱聋厚味伤，补虚顺气病除去。
鼻病　鼻窒不闻臭与香，素常痰火肺间藏，
每遇风寒必便塞，清金降火最为良。
口舌　口舌生疮心脏热，凉剂徐投火自灭，
口苦肝热移于胆，此因谋虑而不决。
牙齿　牙痛湿热有胃火，有风有虫痛非可，
清火逐湿更诛虫，或搽或服皆安妥。
眼目　眼角属心白属肺，上下眼包皆属脾，
瞳仁属肾黑肝木，五脏精华眼见之。
咽喉　喉痹一名为乳蛾，多因酒色七情过，
痰火上壅为肿痛，祛风清火得平和。
心痛　心痛即是胃脘痛，清热解郁药通灵，
更有虫食气心痛，临时审候要分明。
腹痛　腹痛有热亦有寒，死血食积并湿痰，
时痛时止应是热，绵绵不止作寒看。
胁痛　胁痛木气肝火盛，亦有死血有痰症，
平肝开结化痰涎，散血顺气治有应。
腰痛　腰痛岂止属肾虚，三因五种要推之，
或温或凉或汗下，更兼补肾是良规。
疝气　疝气七种要详推，寒水筋血气狐癫，
湿热在内因寒裹，阴肿小腹痛如锥。
脚气　脚肿名为湿脚气，不肿乾脚气之谓，
麻则因风痛是寒，肿乃是湿宜分利。
痹痛　五痹手足痛不仁，不过风寒湿气侵，
发散风寒除湿气，管教疼痛不缠身。
消渴　消渴要分上下中，上属肝经中胃者，
下消属肾共三消，能食不食分治也。
浊症　浊症白色属肾虚，赤者心虚有热随，
赤要清心白补肾，化痰燥湿要须知。
遗精　遗精症是心肾虚，补精养肾涩精宜，
湿热伤脾精宜泄，理脾除湿再无遗。
淋症　五淋有热属膀胱，小便淋漓痛难当，
血石膏劳肉五症，疏通清热是良方。
小便闭　小便不通有五闭，气血痰热风者是，
悉宜用吐把气提，上窍即通下窍利。
大便闭　大便不通有虚实，阴结阳结闭不一，
或攻或补用温凉，临时对症无差失。
痔漏　痔漏名有二十四，酒色气风食五事，
未破名痔破为漏，祛风除湿解毒治。
肠澼　肠澼即是大便血，肠风粪前色鲜洁，
脏毒粪后血黯浊，脏寒脏热不同列。
脱肛　脱肛气虚寒脱下，多因血痔久痢泻，
治当补气要升提，清除湿热效奔马。
腋臭　腋臭人闻不可言，谁知子母亦相传，
若还得遇仙方药，管取叫君除却根。
诸虫　诸虫多因湿热生，生于腹内状难明，
上攻心腹痛还定，或安或下便清宁。
妇人　妇人属阴多生气，气郁成病最难治，
诸病兼理气调经，香附是女真仙剂。
经闭　月水缘何久不通，盖因血水气凝壅，
或补或泻兼调气，慎勿巴黄一样攻。
崩漏　崩漏虚溜热则通，阴虚阳搏谓之崩，
更有冷热并虚实，辨得阴阳自奏攻。
带下　带下多缘下部虚，湿痰渗下亦如之，
治宜实下兼清上，养血和脾带自除。
种子　人生无后实堪伤，谁识先翁有秘方，
只在心田存一点，管叫兰桂满庭芳。
妊娠　妊娠母病致胎动，母病医痊胎自和，
胎若不安触母病，但安胎气母无疴。
产育　临产之妇莫惊惶，行动频频莫卧床，
瓜熟须知蒂自落，若还用药要安详。
产后　产后诸症要扶虚，恶露流通是所宜，
更有多般发热症，未可轻教汗下宜。
乳病　乳汁不通有两样，血气有衰有盛壮，
壮者宜行衰宜补，乳吹乳痈要通畅。
小儿　小儿十病九伤食，食伤发热成诸疾，
早当消导莫迟捱，免致惊疳痰热积。
惊风　急慢惊风症不同，慢宜温补急宜攻，
更有慢脾风笃症，枉教医士费神功。
疳疾　五疳心肝脾肺肾，冷热肥瘦须辨认，
肚大筋青体瘦黄，和脾消积频频进。
癖疾　癖从皮里膜外生，肝经留血裹成形，
日渐长大如猪肺，不遇仙方命必倾。
痘疹　痘疹原来是胎毒，发热轻迟重则速，
痘要温和疹要清，随机应变无胶柱。
痈疽　痈疽发背气凝起，先宜败毒后托里，
高起属阳陷属阴，阳轻阴重费调理。
瘰疬　瘰疬相连颈项生，虚劳气郁结其形，
益气养荣并解郁，内消方显药通灵。
疔疮　疔疮名有十三种，皆由热毒附邪风，
外宜刺破敷其药，发汗须教毒外攻。
臁疮　臁疮湿毒兼风热，两脚生疮肿烂裂，
却除湿热更诛虫，葱椒汤洗后敷贴。
疥疮　疥癞湿热小干疮，浑身搔痒也难当，
杀虫除湿追风毒，须用神仙一扫光。
癣疮　癣疮原是因风起，湿热相煎聚一处，
有热作痒痛难当，用药杀虫使风去。
秃疮　秃疮头上白如雪，当时作痒抓出血，
有虫有毒热兼风，用药搽之自消灭。
癜风　白癜紫癜一般风，更有汗斑亦相同，
内服败风九散药，外将末剂擦其容。
诸疮　一切无名肿毒疮，须臾肿起痛难当，
急将妙药频敷贴，免使猖狂作祸殃。
瘿瘤　瘿瘤多缘气与痰，结于身体项颐间，
惟有血瘤病最恶，未可寻常一类看。
折伤　折伤打扑痛难禁，瘀血停留忽上心，
散瘀止痛须趁早，补虚接骨慢搜寻。
破伤风　破伤风症有多端，汗下和之病自安，
发散祛风能奏效，治之莫作等閒看。

诸药食喜  ***************************
●解诸中毒　一觉腹中不快，即以生豆试之，入口不闻腥气，此中毒也。急以升麻煎浓连饮，以手探吐，即愈。白蜡一块，研细，清水搅匀服下，或吐或泻，愈。甘草、绿豆，水煎服，能解百毒。
●解百药毒　甘草煎汤饮之。服药过多，生出毒病，头肿如斗，唇裂流血，或心中饱闷，或脐腹撮痛者，黑小豆（即马料细豆），绿豆各半升，煮浓汁服之，并食豆完，愈。服瘫痪药过多，心胸闷乱，不省人事，米醋半盏灌之。或甘草煎汁，生姜捣汁服，皆效。中附子、川乌、天雄、斑蝥等毒，单以黑小豆煎汁饮之。凡服药毒，不论砒霜，铅粉等，即口已紧闭，并黑烂垂危，而气未绝者，用上号洁白糖、靛花、淡豆豉、甘草等分，研匀，冷水调灌，即延。
●解断肠草毒　生鸡子，吞二三枚。急以升麻汤探吐，亦妙。
●解砒霜毒　凡中此毒，烦躁如狂，心腹搅痛，头旋欲吐不吐，面色青黑，四肢逆冷，命在须臾，或饮甘草汤；或饮绿豆汤；或冷水饮数碗；或夏枯草煎浓饮；或鸡子五六枚，打碎、和匀灌下；或冬青树苗汁与水相拌，灌下（无苗时，用老叶带水捣，取汁），总以吐解毒尽为度。醒后仍颠不语者，每日以绿豆水饮之，毒尽自愈。
●解巴豆毒　凡中此毒，口渴，面赤，五心烦热、泄利不止。用黄连一钱，煎服；捣巴蕉根叶汁，饮之；或饮冷水，及绿豆汤，皆效。
●解蒙汗毒　俗名烧闷香，饮冷水即安。
●解铅粉毒　砂糖调水服；肥皂捣烂、取汁灌下，皆效。
●解烟毒　砂糖调水服。解煤炭毒，一时晕倒，以清水灌之。
●解盐卤毒　豆腐浆灌下（如无生浆，将黄豆浸湿、捣烂，灌下）。抹桌布水，或肥皂水，皆能令吐，切不可用热汁服之。
●解烧酒毒　锅盖上汽水半盏，灌即醒。冷污泥搭胸前，燥即再搭，直至泥湿为度，自愈。酒毒至死，黑大豆二升，煎汁饮，愈。
●解食桐油　误食之令人呕吐不止，亟饮热酒，即解。
●解野菌毒　地浆水饮之（其法，地上掘二三尺深，以水倾入，搅匀，澄清，听用）；或黑豆煮汁饮之。六一散（滑石六钱，甘草一钱，研匀），每服二钱，水调服，皆效。枫树上菌，食即令人笑不止，亦以地浆水解之。
●解闭口椒毒　其毒中人舌麻、心闷、吐白沫，甚者身冷欲绝。亦以地浆水解之，或饮醋解之。食花椒气闭，新汲水可解。
●解果毒　麝香一分，煎汤服。猪骨烧灰，水调服。
●解白果疯　食之过多成疯。白鲞骨，煎汤服。
●解食自死六畜毒　黄柏捣末，水调服一钱；或壁上黄土，水调服二钱；或雄鼠屎（两头尖者是）十四枚，研末，水和服；或饮人乳一升，愈。
●解食物中蛇虫百脚游过毒　甘草煎汤灌下，吐十馀次愈。
●解食物中未知何毒　煎苦参汁饮之，令吐出自愈。
●解河魨鱼毒　橄榄，芦根、粪水，皆效。或香油一碗灌之，吐出，亦愈。
●解蟹毒　藉汁、蒜汁、冬瓜汁、黑豆汁及紫苏汁，俱可解。
●解食毒鳖　饮蓝汁数碗。如无蓝汁，靛青水亦可。
●解食蚂蝗　嗜芹菜者多此疾。空心时，食地泥少许，自下。
●解中虫毒　入广豫防虫法。炙甘草一寸，嚼咽汁，然后饮食。若中虫即吐出，仍以炙甘草三两、生姜四两，水六碗、煎两碗，日三服。嚼白矾反甜，黄豆不腥，乃虫也。木梳垢腻，或清油多饮取吐。
●中虫吐血　小麦面二合，水调服，半日当下血。凡中虫觉胸腹痛，即用升麻、胆矾吐之。若膈下痛，急以米汤调郁金末二钱服，即泻出恶物，或合升麻，郁金服之，不吐则下。

诸虫兽伤  ***************************
●疯狗咬　春末夏初，犬多发狂，其尾直拖，不能捲起，口流涎，舌黑色者，最伤人，不急治，必死。如仓卒无药，急于无风处，挤去伤处恶血，孔乾者，用针刺出血，即以小便或盐汤洗净，随以葱捣烂贴上。或用百草霜（即锅脐煤，须山野人家者、以其烧百草故也），香油调敷。或口嚼杏仁敷；或用牛粪、蚯蚓粪敷皆能救急。少缓，毒气入内，不救。大斑蝥二十一个，去头足，以糯米一撮，先将蝥七个、木鳖半个，入米内，慢火炒，勿令焦，去蝥，再入整七个、木鳖半个，炒焦，色变，又去蝥；再入蝥七个、木鳖半个，炒米出青烟为度，去蝥不用。只将米与木鳖研末，冷水入香油少许，空心调服。须臾，又进一服，以二便利下恶物为度。若腹痛，急以青靛、凉水解之；或先用黄连、甘草煎汤，待冷服之，不可食热物。终身禁食犬肉、羊肉。糯米一撮，切碎，番木鳖半个，斑蝥七个，去头足翅，若过一日，加一个，连前慢火炒脆，去斑蝥，研末，好酒服。若是多日凶者，头上有红发三根，拔去。如仍凶，肚中觉有狗声者，再加番木鳖一个（制），服即愈。三月不可听锣鼓声，恐发难治。大约七日一发，三七日不发可全免。如见痛定疮合，便谓已好而不治者，多死。番木鳖一钱，铜锅炒，雄黄四分，为末，冷水调三分五釐服之，大小便出血即愈。桑叶脑、紫苏脑各七个，捣烂，敷咬口，再捣韭菜汁一碗服之，百日内常食韭菜更妙。
●狗咬　先须忍痛以河水捏净血水为主，次用虎骨煅研、乾掺，或嚼紫苏叶敷之，或刮肉店切肉墩上油腻拌砂糖敬之，皆效。
夏月犬伤及诸损伤，蛆虫极盛，鼻不可近。蝉蜕、青黛各五钱，华阴细辛一两五钱，蛇蜕一两（烧存性），共研末，好酒送下三钱，外以寒水石末敷之，旬月即愈。
●马咬及踏伤　艾灸伤处，或人粪、马粪、鼠粪，只须一味烧末，和猪脂敷，内服苏木汤一碗，即上痛。服童便、韭汁亦妙。寒水石末敷伤处，旬日亦愈。人体先有疮，因乘马，或马汗、马毛入疮内，或马气热蒸，皆致肿痛，宜数易冷水渍之，难渍处，以冷水渍布搭之。或刺鸡冠血数滴入疮内，大马用雌鸡，小马用雄鸡。
●虎咬　生姜捣自然汁服，兼洗伤处，研白矾末，敷之。恐毒入内，饮香油数碗最妙。
●毒蛇咬　须用针刺伤处出血，随以雄黄五钱、五灵脂一两，共为末，每股二钱，好酒调服。仍敷伤处，留出伤口，乾燥，油搽伤处，两头用绳扎缚，不致毒气内攻。细辛、白芷各五钱，雄黄五分，为末，每服二钱，好酒调服亦效。半枝莲取汁，冲酒服，渣服患处，自愈。
●蛇咬及百虫毒　食蒜饮酒，更用蒜杵烂涂患处，加艾叶灸之，毒自解，毒甚不知疼痛者，用乾面水和做圆圈，箍在患处，将明矾一两，勺内熬化，倾于面圈内，顷刻化为清水，其毒自解。如毒轻者，矾熔化，以筋挑点伤处数次，知痛即愈。
●蛇虫沙蝨咬　捣小蒜敷之，愈。
●鼠咬　斑蝥烧灰，麝香少许，津唾调敷。
●蜈蚣咬　盐汤洗伤处，痛止用刘寄奴擦之。或吴茱萸捣烂敷之；或井底泥贴之；或雄鸡粪擂水涂之；或搔头垢掩之；或用鸡涎涂之；或取白鲞眼贴之。取蜘蛛一枚，近咬处，蜘蛛自怒，而吮其毒，毒尽，蜘蛛堕下，痛即止。随取蜘蛛，投水中，少顷放草上，蜘蛛亦活。蛇虺、蜈蚣咬伤，用艾于伤处，灸三五壮，拔去毒即愈。
●八脚虫毒　其虫隐于壁间，以尿射人，遍身生疮，状如汤火伤，用乌鸡翎烧灰，鸡子白调敷。
●蜂螫毒　小便洗擦拭乾，用香油搽之。或雄黄末搽之；或蜂房末搽之；或野芋麻捣烂贴之；或温汤渍之，数易，常令暖，皆效。
●蜂子叮　口嚼栗子敷之，制芋芳及叶梗擦之，痛即止。
●蝎螫毒　蝎有雌雄两种，雄者螫人，痛在一处，雌者螫人，痛牵遍体。用井底泥，敷痛处，干则再易，如无泥，取新汲水，以青布随痛处搭之，温则再易。白矾、半夏等分为末，好醋调敷，痛止毒出。
●中蚯蚓毒　形如大麻风，眉须脱落，用石灰泡热水，候凉，洗患处，浸之良久，愈。小儿阴茎及囊受之，俱肿如水泡，用盐汤温洗之。或用鸡血涂之；或以鸭口开含片时，自愈。粪浇地上，为日气所逼，人跣足行者，受毒必肿，用鸭毛煎汤洗之，自愈。
●蜘蛛及百虫咬　俱以蓝靛叶捣汁，敷之。如无叶用靛青花亦妙。腹中虫咬作痛，亦以靛汁、葱白和汤服之，可解。蜘蛛咬，羊乳冲酒服，即搽肿处，或雄黄末敷，皆效。蜘蛛伤，遍身成疮，青葱一茎，小头摘一孔，盛蚯蚓一条，捏两头，不令透气，摇动化为水，点伤处。百虫咬，贝母用水磨浓涂之；或嚼生芝麻涂之。皆效。
●杨刺子　毛飞入肉，作痛，先以水搭患处，随用酱瓣、草叶（即马齿草）捣烂，敷上二三次，即愈。金不换草叶捣烂涂之；或白蜂蜜搽之，皆效。
●诸骨哽喉　白饴糖，切如枣慄大，吞之立下。玉簪花根捣汁吞之，其汁勿黏齿，恐其脱也，再用乾饭咽之，自下。咸灵仙五钱、饴糖五钱，酒、水各一碗，煎服亦效。猪骨哽，狗涎化之。鱼骨哽，橄榄含津咽之；或鹿肉锉屑，含津咽之。如七日不出，烧鲤鱼鳞皮，以水服之。鸡骨哽，旧靴皮烧灰服之，玉簪花根吞之；或甘草二钱，威灵仙五钱、宿砂三钱、水二碗，煎八分，入口噙漱，近喉呵气即愈。鸡鱼骨哽，苎麻根捣汁，灌下即化。谷哽，鹅涎化之。误吞铜钱，食荸荠，核桃化之。误吞铁物，用烧红慄炭，带红即研细末，砂糖调服二三钱，立愈。小儿误吞针，将半生半熟出芽蚕豆捣烂，用韭菜汁为丸，吞下。又方虾蟆眼一双，木通汤吞下，其针即穿于眼内，从大便而出。误吞铁骨之类，肠中不能转送觉堕者，多食青菜、猪脂，自然送入大肠，从粪同出。
●天丝累目　用木梳垢为小丸，放于眼角边，即出。麦芒入目，煮大麦汁洗之；即出。杂物迷目，东墙上马齿苋，烧灰研细，点皆头少许，即出。
●百虫入耳　取鸡血滴之，或韭汁灌之，或姜汁少许滴之，皆妙。以蔗油数点，滴入窍中，细虫必自死。蜈蚣、蜜蜂等大虫入者，以肉炙香安耳边，其虫闻香自出。有虫夜间暗入者，切勿惊慌喊叫，逼虫内攻，宜正坐点灯，光向耳窍，其虫见光自出。对面有人，其虫不出。一切虫入耳，如在左耳，以手紧闭右耳，努气至左耳，自出。苍蝇入耳，用生鳝血滴耳中。蚁子入耳，亦炙肉诱之。蜈蚣入耳，生姜汁或韭汁灌之，或炙鸡肉诱之，自出。
●稻芒入口　以鹅鸭涎灌之，或以白饴糖食之，皆妙。

暴死诸症  ***************************
●暴死　烧炭火一构，以醋浇之，今患者鼻受醋气，即苏。或韭菜汁灌鼻中；或雄鸡冠刺血，灌鼻中，皆效。用豆大艾圆，于鼻下人中上，灸一壮，即醒。
●五绝　一自缢，二墙坠，三溺水，四魇魅，五产难（即产后晕绝）。皆以半夏研细末，冷水和丸如小豆大，塞鼻中，并用燥末吹耳内。心温者，死一日犹可治。此扁鹊法，奈人不谙晓，因气绝，多不救，惜哉！急于人中穴及两足大指甲，离甲一韭叶，各灸三五壮，即活。
●缢死　切不可用刀剪断绳索。虽旦至暮，身已冷，犹可治。只令人抱起，解开，安放平正，加被覆垫，手提头发，脚踹两肩，用鸡冠血滴入口，鸡血须男雌、女雄，鼻即气转，再曲伸其手足，将手摩之，即活。若气不接续，将腰打三四拳，以两管吹气入两耳内，即醒，须臾，少以桂汤或粥汤含与之。
●溺死　切忌火攻，逼寒内入，不救。用牛一头，令腹横卧在牛背上，两边用人扶策，牵牛徐徐而行，出腹中之水，以老姜切片擦牙，即活。必先横放筋于牙间，使水可出。即无牛，以活人仰卧橙上，令溺水之人卧于活人身上，水出即生，后服苏合丸（广东者佳），鸭血灌之，亦活，再用纸裹皂夹末，纳肛门内，须臾出水，即一宿者，可活。
●热死　道中行人，酷日趱程，野中农夫，暄天劳力，津渴汗尽，卒然昏倒，名为中热。断不可使冷及饮冷水，得冷即不救。法用屈草带盘绕热人脐上，使三四人溺其中，令温。此因道途穷，卒无汤，故令溺也，若汤浇更好。或用皂荚（烧存性）、甘草各一钱，为末，温水调灌之。如无药时，急以生姜或蒜嚼烂，以热汤或童便灌下，外用布蘸热汤，熨气海（在脐下三寸），立醒。醒后仍勿饮以冷水，饮之立死。紫金锭一钱，井水微温，磨化以箸撬开口，灌下即生。紫金锭（一名玉枢丹，一名万病解毒丹）：山茨菇（须有毛包裹者，去皮洗净，焙乾）二两，川文蛤（一名五倍子，焙乾）二两，麝香（拣净）三钱，千金子（一名续随子，去壳，拣色极白者，用纸包裹，研数十次，去尽油，以色白成霜为度）一两，红芽大戟（杭州紫大戟为上，去芦、根，洗极净，焙乾）一两，朱砂（水飞过）一两二钱，雄黄（三钱）。宜端午、七夕、重阳或天月德黄道上吉日修合，预期斋戒，静室焚香，将前药各为极细末，至期焚香诚敬，将药搅和极匀，用糯米浓饮调和，于木臼内杵数千下，极光润为度。每锭一钱，每服一锭。此丹通治百病，凡居家出行、兴大工、动大兵，须珍备之。因例诸症汤引于下。山岚瘴气，暑暍途行，及空心感触秽恶，用少许噙嚼，则邪毒不侵。中风卒倒，不省人事，痰涎壅盛，牙关紧急，姜汤磨服。咽闭喉风，薄荷汤磨服。膨胀噎隔，麦芽汤磨服。绞肠、腹痛、霍乱、吐泻，姜汤磨服。中虫毒及诸药、饮食河魨、死畜等肉，滚水磨服，得吐利即解。痈疽发背、无名疔肿、一切恶毒恶疮，无灰酒磨服，取汗，凉水磨涂。已溃莫服。蛇蝎、疯犬及毒虫所伤，无灰酒磨服，凉水磨涂。中阴阳二毒，狂言烦闷，躁乱不宁，凉水磨服。赤痢，冷水磨服。白痢，姜汤磨服。邪疟，温好酒磨服。小儿痰涎壅盛、急慢惊风，薄荷汤磨服。妇人经闭不通，红花煎酒磨服。缢溺惊魇，气未绝者，姜汤磨，灌下。时行疫气，常用焚烧，则不致延染。孕妇忌服。凡服此药，忌甜物、甘草数日。如急症不及磨化，杵细用亦可。
●冻死　凡冻将死，有气者，以灰炒暖，盛囊中，熨心头，冷即易热灰，若不先温其心，便以火烘。则冷与火争，必死（待气回少饮以酒粥，就热水浴亦死）。
●惊死　俗名吓死，以醇酒灌之。
●九窍出血　大蓟一握，绞取汁，好酒半盏，调和顿服。如无鲜者，即捣乾者为末，凉水调三钱服之。清晨头一吊水噀面即止。
●卒厥　无论中风、寒、暑、热、鬼祟、邪气、食、痰，即用生姜捣汁一盅、童便一盅调服，立知人事。
●尸厥　其症卒然僵仆，四肢逆冷，肌肤寒慄，不省人事，腹中气出如雷鸣。用附子七钱，重者泡热，去皮脐，为末，分二服。每服酒三盏，煎一盏。如无附子，生姜汁半盏，酒一盏，同煎百沸，并灌二服。
●中恶鬼气　其症暮夜或登厕，或出郊野，或游冷室，或行人所不至之地，忽然眼见鬼物，鼻口吸恶鬼气，暮然倒地，四肢逆冷，两手拳掘，口鼻出血，性命逡巡不救，大略与尸厥同，但腹不鸣，心腹俱暖。凡遇此症，切勿移动，即令众人围绕，打鼓烧火；或烧麝香、安息、苏合香、樟木之类，直候省知人事，方可移归。犀角五钱，麝香、朱砂各二钱五分，为末，水调服二钱，更妙。菖蒲根生捣绞汁，灌鼻中或口中，亦活。
●中诸鬼崇　人为鬼附，昏迷笑哭，或作鬼语者，急将两手大指缚作一排，用艾圆嵌中间爪中尽头连肉处，灸七壮或十四壮，鬼即去。若鬼即去人尚昏沉者，用麻黄三两（去节）、杏仁七十粒（去皮尖）、甘草一两，水二碗，煎至一碗灌之。愈后仍宜服参耆等补正之药。
●鬼魇鬼打　其症初到客舍馆驿，及无人冷房，睡中觉鬼物魇打，其人呃呃作声，便令人叫唤，如不醒，乃鬼魇也，不救则死。用牛黄、雄黄各一钱，朱砂三分，研末和匀，挑一钱，床下烧一钱，调酒灌之。桃柳枝东边者，各折七寸，煎汤灌下。灶心土槌碎，井水调灌二钱；更挑半指甲许，吹入鼻中。如不醒，用艾灸人中穴，并于两脚大拇指离甲一韭叶处，各灸七壮。
●神鬼箭打　身痛有青痕，以乱头发擦痛处，发捲成团而硬者，方是。如发不卷不硬者，非也。金银花煎汤饮之。鬼箭打：蛇懵子草（四月间，蔓延生红子，比谷树子小些，根下有细粒者是）捣烂，以酒过出汗，热服，加被暖睡，出汗立愈，渣敷痛处。
●魇死并中恶　切忌火照，但痛咬其脚根，则应声；不同卧者，不呼其姓名于自床中，亦醒；始终不醒，以皂荚为末，吹主鼻中，打嚏则气通而活矣。
●惯多魇梦　以通明大朱砂，绛囊盛，置项中，是热即无梦。
●妖魅鬼魇不肯言　鹿肉锉细屑，水调服，温汤亦可，即知人事。凡中邪崇，莫如紫金锭，姜汤化服。妇人梦与鬼交，鹿肉末和清酒服，即出鬼精。女人病与邪物交通，独言独笑，悲思恍惚者，雄黄一两，松脂二两，熔化，以虎爪搅之，丸如弹子，夜烧于焙笼中，令女坐其上，以被蒙之，露头在外，不过3次，自断。仍以雄黄、人参、防风、五味子等分为末，每日井水调服少许，即愈。
●卧忽不寤　亦忌火照，但痛啮脚拇指甲际，而唾其面，则活。如仍不醒，取韭菜捣汁，灌入鼻中，冬则韭根可用。
人遇暴症，急如风雨，命医不及，无不束手待毙。若口中有气，心头尚温者，急宜按方速治，免诸横夭，功莫大焉。

危笃诸症  ***************************
●脱阳　凡大吐大泻之后，四肢厥冷，元气不接；或伤寒新瘥，误与妇人交，小腹紧痛，外肾紧缩，面黑气喘，冷汗自出，须臾不救。先以葱白数茎，炒令热，熨脐下；或炒盐熨脐下气海，总勿令气冷为主。次用附子一枚（重一两者，锉成八片），白术、乾姜各五钱，木香二钱五分，水二碗，煎八分，放冷，灌服；须臾，又进一服，合渣并服。或桂皮二两，好酒二碗，煎一碗，分二服灌之。如无前药，用连须葱白三十根切细，沙盆内研烂，好酒二碗，煎一碗，分作两服灌之，阳气即回。如无葱白，即用生姜二七片，照前服。
●阴症　腹痛、身冷欲绝者，明硫黄四分、胡椒六分，为末，每服用烧酒调三五分。醋炒麸皮，布包熨脐上，盖被出汗即愈。
●破伤风　因皮肉损破，覆被外风袭入经络，渐传入里，其患寒热交作，口噤咬牙，角弓反张，口吐涎沫。入阴则身凉自汗，伤处反平陷如故者，其毒即内收。当用万灵丹发汗，令风邪外出，次以玉真散，患上贴之，得脓为效。如汗后，前症不退，伤处不高，渐醒渐昏，时发时止，口噤不开，语多不出者，终为死候。万灵丹：茅术人两，全蝎、石斛、明天麻、当归、甘草（炙）、川芎、荆芥、北细辛、防风、麻黄、川乌（汤炮去皮）、草乌（汤炮去皮尘）、何首乌各一两，明雄黄六钱。上为细末，炼蜜为丸，或一两分作四丸，或一两分作六丸或一两分作九丸，三等做下，以备年岁老壮，病势缓急取用。外以朱砂研细为衣，磁罐收贮，每用连须大葱白九枚，煎汤一茶盅，将药一丸，乘热化开，通口服，盖被出汗为愈。如服后汗迟，再用葱汤催之，汗必如淋，少倾渐去盖被，其汗自敛（此丹，凡一切肿毒风气，宜发散者，皆可服之。如诸病无表症相兼，不必发散者，只用热酒化服，服后避风，宜食稀粥。忌冷物、房事，孕妇勿服）。玉真散：南星、防风、白芷、天麻、羌活、白附子，等分研末，敷伤处（此药如打伤欲死，心头微温者，以热酒，童便灌下二钱，随进二服，立可回生。如破伤风，牙关紧急、腰背反张，甚则咬牙缩舌，以童便调服三钱，虽内有瘀血亦愈。若治疯犬咬，急用漱口水洗净，搽咬伤处，亦效）。蛴螬虫两个（状如蚕，一名土蚕，遇物触之，则自捲曲，粪土堆中多有之），两指捏其腰，候口中吐出黄水，扶伤处；用鸭翎烧灰存性，细研，滚汤调下，服一钱，身上衣服加厚，或覆被，少睡片时，疮口觉麻，两腋微汗，风出立愈。如风紧急，速取此虫三五个，剪去尾，将肚中黄水涂患处；再将黄水滴热酒内饮之，汗出立效。真苏术末，酒服三钱。牛皮胶烧灰存性，研细，酒服二钱，取汗。莲房烧灰，研细敷之，再用酒调服，皆效。蝉蜕四两，烧灰存性，无灰酒服，盖被出汗愈。
●急锁喉风　其症先二日，胸膈气紧，呼吸短促，摹然咽喉肿痛，手足厥冷，气闭不通，急用巴豆七粒（三生四熟，生者去壳研，熟者去壳炒，去油存性，研），明雄黄（研）、郁金一个（蝉肚者，研，市中多以姜黄伪充，必光明脆澈，苦中带甘味者为真），每用末半匙，茶调下。如口噤咽塞，用小竹管纳药吹喉中，须臾吐利，即醒（此方兼治单蛾、双蛾）。如无前药，用升麻四两锉碎，水四碗，煎一碗，灌服。或用皂荚槌碎擂，水灌服，取吐，即不吐亦安。或不用药，将巴豆去皮，绵子微裹，随左右塞于鼻孔中，立通。大石决明二三个，醋炙为末，鹅毛蘸醋药，筅捻入喉，连呕浓痰几次，气通即愈。白矾三钱，慢火熬化，入去壳巴豆研烂者二粒，候乾，去巴豆；取矾研末，用少许吹入喉中，顽痰出，立愈。巴豆七粒，纸裹捶油，将油作条，烧烟燻入鼻内，牙关自开，再用筋点雄黄、胆矾末，吐出痰，立愈。温汤半碗，加入桐油三四匙，搅匀，用硬鸡翎，蘸油探入喉中，连探四五次，其痰壅出，再探再吐，须以人甦醒声高为度，后服清咽利膈之药。锁喉咽津不下：土牛膝根，即鼓槌风根，捣烂取汁，男左女右。滴入鼻中，少倾，鼻中有红丝出，即愈。桑树上所成黄茵，名桑黄，捣汁漱之，立愈。如干者磨水漱之。
●大麻风　老虾蟆一个、白砒三钱、铜绿二钱、人中白二钱，研末，装入蟆口内，线缝好，外以泥包裹，火煅，烟尽为度，取起去泥，约有五钱，随轻重，配苦参、瓦松各一两，神麴打糊为丸，如梧子大，每服五分，滚水或麻黄汤或酒下，皆可。眉毛先落，肝经受病，加石决明。先损眼目，心经受病，加栀子。面起紫泡，肺经受病，加葶苈。遍身如癣，脾经受病，加白术。脚底先破穿，肾经受病，加破故纸。五死饮：脾死，麻木不仁，苍术汤下。血死，溃烂生脓，生地汤下。肉死，割切不痛，苦参汤下。筋死，手足婪落，续断汤下。肾死，脚下有孔，薏苡牛膝汤下。
●绞肠沙　垂危将死者，尿屎已出，急用生芋艿一片，放在病人口中，嚥下喉即醒，醒后再吃几片，亦可生。好明矾末，滚水调服三五钱，亦效。胡椒二十四粒，绿豆二十四粒，同研，热酒调服，即愈。盐少许，置刀头烧红，淬入水中，乘热饮，即死者亦苏。
●中寒腹痛并绞肠沙　胡椒七粒，以布一层包裹，不拘自己或他人嚼碎，纳入脐中，随用膏药贴上，再以热手按之，盖被而卧，少顷，腹中作热，或有汗出，则寒气散而痛自愈矣。
●乾霍乱绞肠沙　凡手足厥冷，欲吐不吐，欲泻不泻，阴阳乖隔，升降不通，转筋入腹，并痰壅，腹胀，汗出、气冷欲绝，炒盐一两，牙皂一钱，水二盅煎服，即吐，候胃气一回即愈。吴茱萸三四两，用盐数两，炒热，熨脐下，亦效。
●一切男妇腹痛紧急，不识何症　用盐微炒，以布裹，熨痛处，立止。

瘟疫诸症  ***************************
●瘟疫　丹溪曰：众人病一般者，此天行时疫。治有三法，宜补、宜散、宜降。大黄、黄芩、黄连、人参、桔梗、苍术、防风、滑石、香附、人中黄、为末，神麴糊丸，每服五七十丸。气虚，四君子汤。人参一钱、白术（土炒）二钱、甘草（蜜炙）七分；血虚，四物汤。当归二钱、熟地二钱、川芎钱半、白芍钱半；痰多，二陈汤。陈皮钱半、半夏（姜制）一钱，茯苓一钱，甘草（蜜炙）六分，照症作引送下。若热甚者，加童便。
●神仙百解散　山茵陈、柴胡、人参、羌活、独活、苍术（米泔浸，炒）、甘草、乾葛、升麻、防风、藁本、藿香、白芍、半夏（姜汁制）、白术各一两。立春以后，不加减；立夏后，加柴胡、赤茯苓、当归各五钱；立秋以后，减柴胡□分（不用当归、赤苓），加乾葛（炮）、肉桂（去皮）各一条，麻黄（去节）五钱；立冬以后，无加减。上为末，每服三钱，水碗半，姜三片，枣二枚，煎一碗热服。如表散，加葱白三寸同煎，覆被出汗，愈。
●时疫不传人　苍术三钱三分三釐（米泔水侵，切片，炒）、甘草一钱六分六釐，抚芎八钱五分、乾葛一钱三分六釐、姜三片，莲鬚葱头三个，水二碗，煎八分，空心服。已病者愈；末病者不染也。时病方：半夏、川芎、茯苓、陈皮、山楂、白术、甘草各等分，苍术（为君），水碗半，煎服。头痛加酒芩，口渴加乾葛，身痛加羌活、薄荷、防风、芍药。

中风诸症  ***************************
●初中痰盛不省人事　其症卒然晕倒，不能言语，急以广东苏合丸，或竹沥，姜汁，调药灌醒。随用白术、天麻、当归、川芎、薄荷、桂枝、南星、陈皮各等分，水碗半，煎七分，临服加竹沥一酒盏，姜汁二茶匙，调匀同服。如无苏合丸，急以星香汤。南星五钱、木香一钱，煎服。真牛黄一分，研极细，滚汤送下，亦效。细辛末，吹入鼻中，一嚏即醒。端午，取白凤仙花，浸于烧酒内，包好，无论年月，遇此症，温服一杯，其痰立时消化。
●中风口噤不能开　白盐梅揩齿，即能开，并不伤齿。
●中风口噤不语　白明矾二钱，研末，用生姜自然汁调，斡开口，藻服，其涎或吐或化下即醒。黑马料豆一升，煮汁，煎稠如饴，含汁，即能言也。
●因寒中风　强直、口噤、战掉、身无汗者，宜姜附汤温之。乾姜、附子各等分，煎服。或稍佐麻黄。
●因虚中风　补中益气汤，或六君子汤，参、术多取效。补中益气汤：黄耆（蜜炙）一钱五分，甘草（炙）五分，人参一钱。陈皮五分，归身（酒洗）一钱，白术五分，柴胡、升麻各三分，水两碗，姜三片，枣二枚，煎一碗，空心热服。六君子汤：人参一钱五分，白术、白茯苓各二钱，甘草（炙）、半夏、陈皮各一钱，亦加姜枣煎服。
●中风燥闭　宜三化汤下之。枳实、厚朴、大黄、羌活各三钱，煎服自解。
●中风口眼歪斜　生瓜蒌绞汁，和大麦面作饼，炙热，熨心头，一正便止，勿令过度。
●中风口噤及口歪、半身不遂　中经络则口眼歪邪，中血脉则半身不遂。用白附子、殭蚕、全蝎各等分，研末，每服二钱，酒下。
●半肢风　半边身冷，用真正广西桑寄生。缓用则浸酒温服，急用则煎酒服。
●豨莶丸　专治肝肾风气，四肢麻痹，骨间疼痛，腰膝无力；亦能行大肠气，治三十六般风，甚效。此草处处有之，其叶对节而生，叶似苍耳，春苗秋花，末结实。法用五月五中，六月六日、九月九日，採叶，洗净、曝乾，铺入甑中，用好酒拌蜜，层层匀酒蒸之，复晒乾。如此九次，碾末炼蜜为丸，如桐子大，每服四十丸或五十丸，空心，无灰好酒送下。又方：豨莶草，不拘多寡，捣烂取汁，用镜面烧酒冲服。大约汁四分、酒六分，顿滚，下午服，即暖睡，再不可用。食四服，无不效。
●史国公药酒方　元臣史天泽有云：臣谨沐圣恩，叨居相职，节宣不谨，遂染风疾，半体偏枯，手足拘挛，不堪行步，医治十年，全无寸效，乞骸归里，广访名医。至元十七年三月中，驿道获异人面臣疾，传以神方，大臻灵验。臣依方浸酒，末服之先，非人扶不能起，及饮一升，便手能梳头；二升，手足屈伸有力；服三升，言语舒畅，行步如故；服四升，肢体通暖，百节遂和，举步如飞，其效如神。乞颁行天下，黎元咸臻寿域。
防风（去芦）二两，治四肢骨节疼痛，浑身拘急。秦艽（去芦）二两，沼四肢拘急，言语蹇涩，萆薢二两，酥炙，治骨节疼痛；当归三两，补血生血。川牛膝（去芦）一两，治手足麻痹。腰膝疼痛，补精髓，行血脉；虎胫骨二两，炙酥，退骨节中毒，壮筋骨；鳖甲二两，九肋者佳，治瘫痪；苍耳子四两，槌碎，去风湿骨节顽麻；晚蚕砂二两，炒黄色，治瘫痪，百节不遂，皮肉顽麻；羌活二两，治风湿、百节疼痛；枸杞子五两，炒，治五脏风邪，补肝肾，明目；油松节二两，槌碎，壮筋节；干茄根八两，饭上蒸熟，治诸毒气，风湿在诸骨节，不能屈伸；杜仲三两，姜汁拌炒，去丝，补腰膝；白术二两，去芦；土炒，补脾胃。上各㕮咀，盛布袋中，投大坛内，入好酒三十五斜，封坛口，浸十四日满，将坛入汤锅，蒸煮三个时辰，取坛入土内埋三日，去火气（如不埋，放过一月服之，火气亦出）。每日清晨午后，各服五七盅，大有补益，愈于服他药也。

伤寒诸症  ***************************
●伤寒六经辨　伤寒书、莫详于仲景，但传经，各有时候，疗治难执一法，因录脉于下，俾阅者知所传之经，因知所治之方，庶不至误服，而病可疗矣。脉浮紧：主无汗，头项痛，腰脊强，谓之伤寒，病在太阳，脉浮长：身热，目疼，鼻乾，不得眠，病在阳明；脉弦：胸胁痛，耳聋，寒热往来而呕，病在少阳；脉沉细：咽乾，腹满，自利，病在太阴；脉微缓：口燥，舌乾，病在少阴，脉沉涩。烦满，囊缩，病在厥阴。
●伤寒诸症　无论阴阳虚实一切等症，用洁白糖五钱。阴症，葱姜汤调下；阳症，百滚汤下；暑症并中热、中暍，新汲水下；虚症，米汤下；实症，陈皮汤下；伤食，山楂汤下；结胸症，淡盐汤下；蛔厥症，乌梅花椒汤下；紧沙腹痛，新汲水下；妇人血崩，锅脐煤汤下。
●伤寒恶心　陈皮、半夏、茯苓、桔梗、白术、苍术、厚朴、紫苏、藿香各钱五分，甘草、大腹皮各一钱，加姜三片，水煎服。
●解利两感伤寒　经云：两感不治（阴阳俱受，而为两感）。然所禀有虚实，所感有浅深。若禀实感浅，间亦可生，治之而不救者有矣，未有不治而生者。用此十中常活一二。羌活一钱五分，独活、防己、黄芩、黄连、白术、川芎各一钱，细辛五分，生地、知母各二钱，水煎，热服。
●伤寒狂走　鸡子壳（出过小鸡者）泡汤服，即睡。
●伤寒结胸停食　陈香糟六两、生姜四两、水菖蒲根四两、盐二两，共捣匀，炒热为饼，敷胸前痛处，以火熨之，内响即去。如口渴，任吃茶水，待大便利，下恶物，即愈。
●伤寒热结不解　枳实五钱、大黄七钱，瓜蒌四钱，煎服。
●伤寒发黄　伤寒五六日，忽发黄色，急将麻油半盏，和水半盏，入鸡子清一枚，搅和服之，神效。
●伤寒并一切杂病、呕哕、手足逆冷　橘红一两、生姜一两，水两碗，煎八分，徐徐嚥下，即愈。
●时疫伤寒舌黄、烦躁、狂言、发热　吞生鸡子一二枚，即时清爽。
●喉管伤寒　凡喉中作痒难过，不可吃茶，酒、汤水。将薄荷二分，麝香一分，作极细末。吹入喉中，待其气通，吐出涎水碗许，然后吃陈黄米汤半茶杯，即愈。若不知者，竟吃茶，酒等项，便不可救。
●伤寒发颐　原受风寒，表邪末尽，日久身热不解，耳项前后结肿，疼痛，初起身热口渴。柴胡、天花粉、乾葛、黄芩、桔梗、牛蒡子、连翘、石膏各一钱，甘草五分，升麻三分，水煎，不拘时服。初起身凉，不渴，患上微热、不红、疼痛。牛蒡子、桔梗、陈皮、天花粉、黄连、川芎、赤芍、甘草、苏木各一钱，水煎服。

伤风诸症  ***************************
●伤风头痛，发热无汗　冰糖五钱，生姜五钱，煎汤，热服，取汗。
●伤风身热、有汗、脉浮、咳嗽、痰多　陈皮八分，紫苏、杏仁（去皮尖，炒，研）、半夏（姜制）、桑白皮（蜜炙）、贝母（去心）、白术（土炒）各一钱，五味子七粒（研），甘草六分，生姜三片，枣一枚，水煎，热服。
●伤风发热、头疼、咳嗽　川芎、白芷、紫苏各八分，陈皮七分，香附子一钱，甘草五分，水两碗、姜三片、葱头两个，煎八分，空心服。
●伤风头疼、发寒、潮热　细辛、白芷、石膏各一钱，川芎八分，水二碗，煎八分，空心温服。
●伤风中寒重者　苍术、半夏、厚朴各一钱二分，前胡一钱，川芎、藿香各八分，陈皮七分，甘草五分，水二碗、煎八分，温服，汗出为愈。
●风热、发痒、起斑块　防风、荆芥、黄芩、连翘各一钱，甘草五分，升麻四分，木通六分，枳壳八分，桔梗七分，水煎服。风疹块，白鸡冠花煎洗。
●十神汤　治时令不正，瘟疫妄行，感冒发热，或欲出疹。此药不问阴阳两感风寒，并皆治之。川芎、麻黄、乾葛、苏叶、白芷、陈皮、香附各一钱，赤芍八分，甘草（炙）七分，升麻五分，生姜三片，煎服。发热头痛，加连须葱白。中满气实，加枳壳，桔梗。天气和暖，加黄芩，去麻黄。

疟疾诸症  ***************************
●疟疾总论　王节斋曰：疟是风暑之邪，有一日一发，有二日一发，有三日一发，有间一日连发二日，日与夜各发。有有汗，有无汁。有上半日发，有下半日发，有发热于夜者。治法：邪从外入，宜发散之，然以扶持胃气为本，又须分别阳分阴分而用药。邪疟及新发热者，可散可截；虚疟及久者，宜补气血。若服过截药，致伤脾胃，则必延绵不休。主方：柴胡、白术、苍术（米泔浸）各一钱（以上三味，疟疾必用之药），陈皮七分，甘草（炙）五分，乾葛一钱二分。一日一发及午前发者，邪在阳分。加枯黄芩、茯苓、半夏各一钱，热甚头痛，再加川芎，软石膏各一钱；口渴加石膏、知母、麦门冬各一钱。间日或三日发、午后或夜发者，邪在阴分，加当归、川芎、酒炒芍药，熟地黄、炒知母各一钱，酒洗红花、酒炒黄柏各四分，提起阳分，可截之。间一日连发二日，或日夜各发者，气血俱病，加人参、黄耆、白茯苓各一钱以补气；川芎、当归、白芍药、熟地黄各一钱以补血。阳疟多汗，黄耆、人参、白术以敛之；无汗，柴胡、白术、苍术、黄芩、乾葛以发之。阴疟多汗，当归、白芍药、熟地黄、黄耆、黄柏以敛之；无汗，柴胡、苍术、大川芎、红花、升麻以发之。故曰：有汗者，要无汗，正气为主；无汗者，要有汗，散邪为主。病人胃气弱，饮食少，或服截药，伤脾胃而少食者，加人参一钱五分，酒炒芍药、大麦芽各一钱。厌食痞闷或有食积者，加神麴、麦芽、枳实（炒）各二钱，黄连（炒）五分。痰盛，加姜制半夏、南星、枳实（炒）各一钱，黄芩、黄连各六分。若欲截之，加槟榔、黄芩、青皮、常山各一钱，乌梅肉三个。日久虚疟，寒热不多，或无寒，而但微热者，邪气已无，只用四君子合四物汤（方见瘟疫诸症），加柴胡、黄芩、黄耆、陈皮，以滋补气血。
●止疟　不拘间日或日日发。虚疟汗多者，柴胡、知母、当归俱各一钱，桂枝六分，防风四分，黄耆二钱，何首乌、青皮各八分，穿山甲（土炒）八分，水二碗，煎一碗，露一宿，面北方，温服。陈皮、泽泻各八分，当归，柴胡各钱二分，制半夏、茯苓、黄芩各一钱，甘草七分，人参八分，量虚实增减用，水煎服。贝母、生半夏，各为末，端午日午时，合一处，疟末发将发之际，一饭前，将末一钱，生姜汁调服，立止。独蒜十二个（煨熟），桃仁一百个（去皮尖，双仁者），捣烂，加入上好黄丹，再捣匀，丸如黄豆大，每服三丸，当发日早晨，温酒一杯，面东吞下。白糖四两，调化烧酒内，温服、饮至微醺自止。新洁泉水，煎至百沸，一碗约至半碗，发疟时，寒过热来，坐起椅上，去被增衣，不时热服少许，助汗，多发一两个时辰，觉腹中寒冷气尽，舒畅即止。陈月坡治疟方：陈皮、制半夏、当归各一钱，柴胡、黄芩、泽泻、茯苓各八分，甘草（炙），升麻、乾葛各五分，生姜两片，枣头一个，桃头五个，水两碗，煎热服。忌生、冷、鱼面。据月坡云：方有百种，唯此稳当无误。须服二十剂，服五六剂后得加入人参，更易愈也。
●三阴疟　用草果一钱于碗内，水半碗，水上盖以棉纸，纸上用人参三钱，隔一夜，于次日饭锅上蒸之，只将人参煎汤服，不用草果，即愈。如不愈，再进一服，无有不止者。常山一两，煮黑豆一合，去常山，取黑豆食之，神效，无后患。
●久疟　贝母一钱五分，当归、川芎、柴胡各三钱，水煎，未发时服，自愈。
●隔年疟　乾姜五钱、白术三钱，煎服，愈。雄黄三钱（为末）、龟板一个（去两旁），放火上，将雄黄末徐徐铺在龟板上，煅黑，碗盖存性，取起研末，酒服。厚被盖卧，立愈。
●年久虚疟　虚疟年久不愈，渐成怯弱者，人参、川芎、青皮（米醋拌炒）各一两，当归、白术（炒黄）、薏苡仁（水洗，炒）、白茯苓（去皮膜）、鳖甲（米醋浸，炙酥黄色，再用米醋煮，去裙，取板，槌碎为末）各二两。共为末，黄米打糊为丸，如桐子大，早晚白汤服百馀丸。
●瘴疟　感山岚瘴气作疟。实者，霍香正气散（方见吐泻诸症）；虚者，人参养胃汤。苍术一钱，半夏（制）、厚朴（姜汁炒）、橘红各八分，藿香、草果、人参、茯苓各五分，甘草（炙）三分，姜七片、乌梅一个，水煎服。

吐泻诸症  ***************************
●呕吐　得食即吐，为火；停久而来，为寒，皆主脾胃不和。苍术、厚朴各一钱，陈皮八分，甘草四分，半夏、茯苓各一钱。寒加丁香、乾姜、肉桂各三分；热加黄连五分（姜汁炒），煎服。胃虚不能纳食而吐，人参、白术、（土炒）、半夏（制）各一钱，炙甘草五分，茯苓一钱二分，橘皮十分，丁香三分，砂仁五分，煎服。
●霍乱吐泻　霍乱者，挥霍撩乱者也，外感内伤，阴阳乘隔，以致上吐下利。偏阳多热，偏阴多寒，卒然而成，危如风烛。得吐利者，名湿霍乱，轻，盖所伤之物尽出也。上不得吐，下不得利，所伤之物不得出，死甚速。须用盐汤探吐，得出则宽。切莫与穀食，入口即死。直至飢甚，吐泻过，二三时辰，方可与稀粥食之。吴茱萸、木瓜，食盐各五钱，同炒焦，先将磁罐盛水三碗，煎百沸，入药同煎至碗半，随病人意，冷热服。生半夏捣烂，贴脐内，立止。如死，而腹尚有暖气，艾灸七壮，立生。炒盐一撮，阴阳水一钟调服，腹痛稍止，当服藿香正气散。藿香二钱，白芷、桔梗、半夏（姜汁制），紫苏、陈皮、白术（炒）、大腹皮、茯苓、厚朴（姜汁炒）各一钱，炙甘草五分，姜三片、枣二枚，水煎温服（此散原治四时不正之气，不服水土，脾胃不和，吐利腹痛，饮食停滞，恶心胸满等症）。霍乱但一点胃气存者，陈皮、藿香各五钱，煎服，愈。
●伤暑霍乱吐泄　冒暑伏热，烦闷，气不升降，霍乱转筋，呕吐泄泻，寒热交作，痰喘咳嗽，胸膈痞满，头目昏痛，肢体浮肿，小便赤涩，怠惰嗜卧。猪苓，泽泻各七分，赤茯苓、乾葛各一钱，天花粉二钱，香薷、黄连、甘草、白术各五分。泄极，加升麻七分，黄芩、石膏各八分。热极，加石膏、知母各一钱。腹痛，加炒芍药五钱、肉桂三分。寒痛亦然。水二碗、姜三片，煎八分，温服。如无药，丝瓜叶一片，白梅一枚并核中仁，同研极烂，新汲水调服，即瘥。
●胃气虚冷吐泻　苍术一钱二分、厚朴一钱、陈皮八分、甘草五分，煎服，愈。
●水泻　蕲艾三钱，水煎，空心服。或炒面、枯矾（砂糖和丸），服三小丸，忌油腻。
●五更泻　名肾泻，盖阴感而然。脾恶湿，湿则濡而困，因则不能制水，水性下流，则肾水不足。宜多用五味子（去梗）二两（以强肾水，补养五脏），次吴茱萸（去梗）五钱（去脾中之湿，湿少则脾健，脾健则制水不走，方得脾胃和而五脏荣矣），同炒香，为细末，每服二钱，陈米饮下。四神丸亦效。破故纸四两（酒浸一宿，炒）、肉豆蔻二两（面裹煨），五味子二两（去梗）、吴茱萸一两（泡过，炒），上为末，用生姜八两，切片，同大枣百枚，煮烂，去姜，取枣肉，丸如桐子大，每服一钱，淡姜汤送下（此丸原治脾胃虚弱，小便不利，饮食不思，或泄利腹痛等症，兼治肾泄，清晨溏泄一二次，经年不止者）。
●脾泻胃弱　沉香二钱，茯苓，石斛、蒺藜（炒去刺）各二两，枳实（面炒）、广皮、胆星、川厚朴（姜汁炒）各一两，豆蔻、于术（土炒）各五钱。山药八钱，神麴打糊为丸，每服二钱，滚水下。不拘寒热服之，皆能顺气理脾。

痢疾诸症  ***************************
●痢疾总论　王节斋曰：痢是湿、热、食积三者，别赤白青黄黑五色，以属五脏。白者，湿热伤气分；赤者，湿热伤血分；赤白相杂，气血俱伤；黄色稠浊者，食积。治法，泻肠胃之湿热，开郁结之气，消化积滞，三因通用。其初则下之，下后未愈，随症调之。痢稍久者，不可下，胃虚故也。痢多属热，亦有虚与寒者，虚者宜补，寒者宜温。年老及虚弱人，不宜下。主方：黄连（炒）钱半，黄芩（炒）二钱半，白芍（炒、二钱，木香、枳壳（炒）各一钱五分，槟榔五分，甘草（炙）三分。腹痛，加当归一钱半、缩砂一钱，再加木香、芍药各五分。后重、小便涩，加滑石（炒）一钱半，再加枳壳、槟榔、芍药（生用）、黄芩（条实者）各五分。白痢，加白术、白茯苓（炒）。滑石、陈皮各一钱，初欲下之，再加大黄五钱，兼食积者，加山楂、枳实各一钱。红痢，加当归、川芎、桃仁各一钱半，初欲下之，再加大黄五钱。红白相杂，加当归、川芎、桃仁各一钱半，以理血；滑石、陈皮、苍术各一钱半，以理气；有食积，亦加山楂、枳实。白痢久，胃弱气虚，或下后未愈，减芩、连、芍药各七分，加白术一钱半，黄耆、茯苓、陈皮各一钱，缩砂、炙乾姜各五分，去槟榔、枳壳。红痢久，胃弱血虚，或下后未愈，减芩、连各五分，加当归、）川芎、熟地黄、阿胶、陈皮各一钱，白术一钱半。色赤黑相杂，此湿盛也。小便赤涩短少，加木通、泽泻、茯苓各一钱，山栀子（炒）五分，以分利之。血痢，加当归、川芎、生地黄、桃仁（炒）、槐花各一钱。久不愈，减芩、连各七分，去槟榔、枳壳，再加阿胶、炒扁豆叶各一钱半，炒黑乾姜一钱，白术一钱半，陈皮一钱。痢已久，而后重不去，此大肠坠下，去槟榔，加枳壳。用条实黄芩，加升麻一钱，以升提之。呕吐食不得下，加软石膏一钱半、陈皮一钱、山栀仁（炒）五分，入生姜汁，缓呷之，以泻胃口之热。有一种气血虚而痢者，四物汤（方见温疫诸症）加人参、白术、陈皮、黄连、黄芩、阿胶之类补之，痢自止。气下陷加升麻。有一种寒痢，黄连、木香、酒炒芍药、当归、炒乾姜、缩砂、厚朴、肉桂之类温之。患痢误服温热止涩之药，虽则稍久，亦宜用前法下之，下后方调之。患痢，便用前法下之而未愈，又用前调理法治之而久不愈，此属虚寒而滑脱，可于前虚补寒温二条择用，更加龙骨、赤石脂、罂粟壳、乌梅肉等收涩之药。
●治痢初起　水红花近水边者，取花叶炒末，每服三钱。红痢，蜜汤下；白痢，砂糖汤下；红白痢，砂糖、蜜汤调下，三服即止。三月三荠菜花连根挂风处，阴乾，用时瓦上焙乾成灰，砂糖汤调服。立夏前将荸荠晒乾，烧酒浸服四枚、即愈。不拘久近赤白，陈细茶三钱，连皮生姜切片三钱，水盅半，煎八分，食远服。
●噤口痢　男妇汤饮不下者，乌梅一斛，敲碎，置盆中，将十馀碗水，煎滚泡热。令病人坐盆上，待热气冲上肛门，温即洗，其人亦睡去，即扶上床，煎粥汤候之。如思饮食，即与粥汤半碗，少顷，与稀粥半碗，不宜多。若小儿，照方减半可也。黄连三钱、人参一钱五分，水一盅，煎七分，温服，药入口即苏。乌梅二个，夹住锅牛一条，绳扎住，安口中，化水滴下，愈。木鳖子研，和面作饼，贴脐中，亦效。
●热痢有血，后重，腹痛难忍　大黄、黄芩各二两，滑石（水飞）、黑牵牛（另磨，取头次末）各四两。上为末，米糊丸，桐子大，每食后白汤服七八十丸。
●下痢纯血　黑炮姜一味，每服米饮调下二钱。久而不愈，真阿胶（蛤粉炒珠）、川黄连（酒洗）、当归（酒洗）各一两，乌梅肉（焙燥）、乾姜（炒黑）各五钱。上为末，将阿胶化，和面糊丸如桐子大，空心，清酒下百丸。
●久痢　风化石灰一两（炒黄色）、白茯苓三两。为末，醋打黄米粉糊为丸，桐子大，每空心米汤下三四十丸。木香五钱，甘草（炙）、黄连各三钱，诃子一两（半生半熟），为末，煎芍药白术汤，调服二钱。泄痢三四月者，苦瓜蒌一个，带子连穰，火煅存性，为末，作一服，好酒送下。
●远年痢　上好豆酒，暖热一二盅，每盅内入姜汁一二茶匙，不宜多服，数十次自愈。哺退鸡子壳，毛坑上挂燥，研极细末，将一分百滚汤送下，即愈。臭椿树皮一两五钱，雨前茶一钱五分，扁柏叶二钱五分，枣头、乌梅各二枚，好酒、白水各一碗煎，须缓服，恐泛。

痰嗽诸症  ***************************
●痰嗽总论　丹溪曰：有热痰、湿痰、食积痰、风痰、老痰、燥痰。大法宜降火清肺，火降而痰自除也。经曰：咳谓无痰而有声，嗽谓无声而有痰。咳嗽者，因伤肺气而动脾湿也。病本虽分六气、五脏之殊，其要皆主于肺，肺主气而声出。治法宜分新久、虚实。新病风寒则散之，火热则清之，湿热则泻之；久病便属虚、属郁，气虚补气，血虚补血，兼郁则开郁。滋之、润之、敛之、降之，治痰之法也。
●竹沥达痰丸　此药能运痰于大肠，从大便出，不损元气，达痰如神，一切痰火咳嗽，无不治之。半夏二两（汤泡，洗七次，再用生姜汁浸透，晒乾，切片，瓦上微火炒熟用之）、人参一两（去芦）、白茯苓（去皮）二两、陈皮（去白）二两、甘草（炙）一两、白术三两（微火炒过）、大黄三两（酒浸透，晒乾）、黄芩三两（酒炒）、沉香五钱、礞石一两（捣碎，用焰硝一两和匀，放入硝银罐内，上用瓦片盖之，盐泥封固，晒乾，以炭煅过，如金色黄者，可用）。上为细末，竹沥一大碗半，生姜自然汁二盅，和匀，入锅内，火熬一刻许，却将前药末和捣如稀酱，以磁器盛之，晒乾，仍以竹沥、姜汁如前法捣匀，再晒乾，如此三次，仍将竹沥和丸，如小豆大。每服百丸，食远，白米汤下。
●痰火　真麻油三两，以牛黄五钱、明矾一两，研末，浸油内，痰火发时服一二匙，痰自下。选老足西瓜一个，刮去青皮，钻一孔，入蜜一碗，绳络挂于当风处，过冬，春天取用。凡火嗽者，只服半小盅，立愈。天萝水（霜降后老天罗一株，离地三四尺割断，插瓶中，取汁存用）两三碗，加瓜蒌仁、天花粉、羌活、红花、姜汁，炼膏服，即愈。
●远年痰火　官桂（炒）、甘草、款冬花（炒）、旋覆花（炒）各一钱，川贝母二钱。共研末，用芦管不时呵入咽喉，肺窍开则咳嗽，不妨再呵，但不宜过多，徐徐为妙。饴糖二两，豆腐浆一碗，煮化频服，即愈。
●膈中老痰　不论男妇，久积老痰，或失音，或发喘，或气促，汤药不效者，蜜陀僧一二钱，砂糖调白汤送下，痰与药从大便出，无碍。
●风痰喘逆、呃呃欲吐、眩晕欲倒　生大半夏一两、雄黄三钱，为末，姜汁打蒸饼糊为丸，如桐子大，每服五十丸，姜汤下。
●痰晕　明矾，火煅过，研末，姜汤调下，吐之即愈。
●痰厥气绝心温者　千百年石灰一合，水一盅，煎滚去水，再用清水一盅，煎至极滚，倾出澄清灌之，痰下自愈。
●久咳嗽，连至四五十声者　生姜汁半合，蜜一匙，煎热温服。
●盐冷哮　盐哮，清晨服豆腐浆，愈。冷哮，乾姜、茯苓各一两，南星、石膏各七钱，生半夏、杏仁各五钱。研末，每服三钱，乌梅灯心汤服。
●声哑　椿树皮五钱，水煎服。天萝水，空心温服。暴失音，公猪板油一斤，入锅熬油，滤去渣，入白蜜一斤，再熬少顷，滤净投磁器内，冷定成膏，不时挑服一二茶匙，其音渐清，颇润肺。

劳损诸症  ***************************
●传尸痨　獭肝或獭爪，为末，酒服，愈。
●虚怯　鳗鱼一条，一斤重者，入多年瓦夜壶，盐泥封固，火炙酥，击碎，取内中白并鳗灰研末，米饮吞下，每次两茶匙，自愈。
●骨蒸劳热　地骨皮一两、小青草三钱、六月雪五钱、胡黄连一钱、柴胡二钱、薏米三钱，用鸡一只，洗净，将药塞鸡内，线缝，酒与水各半煮熟，以酒啖肉，其骨炒燥，其药磨细，炼蜜丸如桐子大，每巳申时，服三钱，白汤下。怯症发夜热，地骨皮蒸酒服，自愈。
●怔忡　其症心中每如人慾捕状。半夏、茯苓、人参各等分，煎服愈。辰砂五分、当归五钱，猪心内血为丸，临睡酒服一钱，亦效。
●劳役内伤　负重作劳，至伤元气，补中益气汤（见中风诸症）疗之。
●肾经虚损　目眩耳鸣，四肢倦怠，心腹胀满，足膝痠疼，步履艰难，小便滑数，水道涩痛，时有遗沥等症。菟丝子五两（淘去沙土，酒煮烂）、白茯苓二两（去皮膜）、莲子二两（去心）、山药二两。上为末，即将山药末二两，水煮糊和丸，桐子大，每清晨空心服二三钱，白汤送下。
●诸汗　黄耆、黑豆煎汤饮之，半月全愈。自汗盗汗，生地黄、熟地黄、当归、黄柏、黄芩、黄连各一钱，水煎服（加黄耆一钱）。
●不寐　人参、乳香、朱砂各一两，枣仁四两，蜜丸，弹子大，临睡圆眼汤下。

见血诸症  ***************************
●吐血总论　人身之血，犹水行地中，百川皆理，则无壅逆之患。一身荣卫失调，七情四气相干，以致气血逆乱，变生吐血、咳血诸症。夫血之妄行，固由积热所致，然其症多端。有因饮食过饱，负重伤胃而吐者；有思虑伤心，并积热而吐血、衄血者；有劳伤心肺，又为七情所干而咳血、吐血者。心主血，肝藏之，而脾为之统。过思伤脾，亦能令人吐血。治之须究其因。伤胃者，调胃安血；劳心者，补益心志。积热则清之；气郁则顺之；伤脾则安之。脉宜沉细，不喜浮数。吐而不咳，易治；唾中带红丝者，难医，为有所损也。
●止血方　蒲黄、生地各一两，忌铁器。水二碗，煎八分，藕节七枚，捣汁入药，食后温服。真正五色龙骨二三分，泡滚水一饭碗，饮之，愈。鼠粪二斤，新瓦焙燥、研末，每日以陈好酒服，即止。韭菜根净，石臼木杵捣烂，入童便在内，布帛绞去渣，只将汁与便以碗盛之，置火边令热。浊者居下不用，只取汁便之清者服之。
●夜热咳嗽、口燥、吐血初起　黄芩四两，猪胆三个，拌匀，饭锅上蒸，晒乾，如此三次。为末，米糊为丸，空心，白汤下。轻者四两即愈，重者服至一斤，无不效。
●吐血咳嗽　真阿胶（蛤粉炒）五钱、拣天冬肉（去心）一两、川贝母（水洗，去心）五钱、白茯苓五钱、杏仁（汤泡，去皮、尖，炒黄）五钱。共为细末，炼蜜丸如龙眼核大，不时噙化一丸，加甘草五钱。藕节汁、梨汁、茅草根汁、萝卜汁、鸡冠汕、麻油各四两，煎膏服，愈。童便一杯，入生姜自然汁一二匙，缓服，自愈。
●血热妄行　生荷叶、生艾叶、生柏叶、生地黄各等分，捣烂，丸如鸡子大。每一丸，水二碗，煎八分，去渣服。
●血喷成升斗者　花蕊石不拘多少，煅存性，研如粉，童便一盏，顿温，调末三钱，食后下。如男子则和酒，女子和醋，与童便调药，服后用独参汤补之，须热睡一觉自止。
●痰中见血　白术、丹皮各钱半，当归、芍药、桃仁（去皮尖，研）、贝母俱各一钱，山栀（炒黑）、黄芩各八分，桔梗七分，青皮五分，甘草三分，水煎服。
●吐血下血　其症皆因内损，或酒色过度，或心肺膜破，血气妄行。血如泉涌，口鼻俱出，用扁柏叶（焙乾）一两、人参一两（焙乾），为末，每服二钱。再入飞罗面二钱，井花水调匀，如稀浆糊服之。荆芥一握，烧过，盖地上，出火气，研末，陈米煎饮，调下三钱，不过二三服，自愈。
●郁热在内、衄血及咯血、吐血、下血　枸杞子、柴胡、地骨皮、天门冬（去心）、白芍、黄芩、黄耆各一钱，黄连八分，生地、熟地各一钱二分，甘草四分，水煎，空心服，若下血，加地榆一钱。

肿胀诸症  ***************************
●鼓胀　鼓症有十。气鼓，食鼓，热鼓，风鼓，劳鼓，湿鼓，虫鼓，血鼓，疳鼓，胸腹肿胀并四肢肿者。如遇患人，腹上用手指按之，有窝可治。脉壮者，易治。脉细并脐窝肿出者，难治。鸡里金一具（焙），真沉香、砂仁各三钱，陈香圆（去核）五钱。共为末，每服钱五分，姜汤下。雄乌猪肚一具，入大蒜四两在内，煮烂，连用五七个。忌盐、醋、酱一百日。
●气鼓　以大麦须（陈者为上）煎汤服。泄气即消。
●鼓胀水肿　陈皮、木通、大腹皮（盐水洗）、茯苓各一钱，车前子（去壳）三钱，茵陈一钱五分，槟榔八分，米仁三钱，水煎服，忌口食淡，方效。千丝瓜一条，去皮，煎碎，入巴豆十四粒，同炒，以巴豆黄色为度，去巴豆，只用丝瓜，同陈仓米炒黄（米与巴豆，先须等分），又去丝瓜，只用米研细末，清水为丸，桐子大，每服百丸，滚汤下。肿胀不服药，自去水，真水银粉二钱、巴豆肉（研，去油）四两、生硫黄一钱，研成饼，贴脐上，黄水自下（贴时先以绵一片铺脐上，次贴药饼，外用帛缚之），如人行三五里，黄水自下，待三五度去饼，温粥补之。久患者，隔日取水。
●水肿腹胀及黄疸、火丹、发肿　香圆（陈久者，去穰）四两、人中白（阴炼）三两，共为末，每服一钱，白汤下。火丹，芥菜捣烂，敷之。蚕沙、山栀、黄连、黄芩、黄柏、大黄、寒水石，共为末，水调敷上，立效。白火丹，天罗水吞愈。兼治黄疸。

黄疸诸症  ***************************
●五疸　症有五者之分，终无湿热之异。盖湿热积于脾胃之中，久而不散，故其土色形于面与肌肤也。谷疸者，食已头眩，心中怫郁不安，飢饱所致，胃气蒸冲而黄。苦参二两（研）、龙胆草一两（碎）、牛胆汁一两，入炼蜜少许、丸如桐子大，每服五十丸，空心，滚水，或生姜、甘草汤下。酒疸者，身目俱黄，心中澳FG憹，足胫满，尿赤，面黄，赤斑。因酒后胃热，醉卧当风，水湿得之也。栀子十五个、大黄一两、淡豆豉一两、枳实五个，水煎服。女痨疸者，额黑，身黄，少腹满急，小便不利。因房事后，为水湿所搏而得之也。硝石、矾石，各烧过，等分为末，大麦粥汁调服二钱，日进三服，取汗。黄汗者，汗如栀子水，染衣黄，不渴。因脾热，汗出入水澡浴所致。黄耆、赤芍、茵陈各二两，石膏四两，麦冬（去心）、豆豉各一两，甘草（炙）五钱。为末，每服五钱，淡姜汤，食远服。黄疸者，通身面目悉黄如金。白术、猪苓、泽泻、茵陈各一两，茯苓一两五钱。为末，白汤调下五钱，每日三服。多饮暖水，汗出愈。
●黄疸通治方　三白草一把，捣汁一茶盅，冲生白酒，空心服。冬用根，捣汁，和酒服，如晒乾收贮者，研末三钱，酒下。枸杞根捣汁，熟生白酒冲服。土牛膝四两，生白酒三碗，煎沸六七次，空心连服三日，除根。天萝过霜降者一条，连子烧存性，木香二钱，共研末，早晚生白酒送下。纯黑猪胆一个，陈黄米炒，研末，入胆汁为丸，生白酒送下。白芥子二钱（小儿只用五分），研碎，烧酒调，用白布摊之，贴脐下小肚上，一周时，起泡为度，须戒盐、甜之物。
●黄白二疸　龙牙草四两，蒸，白短水酒服之，愈。重者即单服黄牛尿，酒过，亦效。
●阴虚二疸　阴黄者，四肢冷，自汗，泄利，小便清白，脉沉迟者是。虚黄者，耳鸣，口淡，怔忡，微热，四肢无力，怠惰，嗜卧，脚软，脉沉细，寒热，溲白者是。皆以理中汤治之。人参、白术各二钱五分，甘草（炙）、乾姜（炮）各一钱，水煎，空心服。
●酒疸食黄　黑牵牛、甘遂各等分，五更时煎服。
●瘀血发黄　发热，小便自利，大便反黑，脉芤涩者是。桃仁、大黄、芒硝各一钱，甘草六分，桂枝八分，加丹皮一钱、枳壳八分，水二碗，煎至一碗，入大黄一二沸，再下芒硝一沸，热服，取下黑物。须量人虚实用之，不可乱投（此方名桃仁承气汤，治一切瘀血胀满，大实大痛，手不可近者，服之立效）。
●黄病　面二袋，绿矾四斤为馅，做馒头四个，慢火煅干，淬入米醋中，再煅干为末；配苍术、厚朴、陈皮、甘草、当归、熟地、香附各末四两；砂仁、川椒各末二两；核桃、黑枣净肉各二斤半，捣丸，白汤下。

痞积诸症  ***************************
●诸痞积　丹溪论：积聚症瘕不一，积者停蓄之总名也。宜以在中、在左、在右分治。凡块乃有形之物，气不能成形，痰与食积、死血而已。在中为痰饮，在右为食积，在左为死血。大法咸以软之，坚以削之，行气开痰为主。不拘何膏药二枚，以一张揭开，用白信细末五分掺之（小儿只用三分），再以一张帖上，将背面贴患处，以布包好，数日化为水矣。治皮里膜外者，效尤速。如贴膏药后，腹中胀闷，乃痞积将散，须服枳壳八分、大腹皮（盐水洗）一钱、苏梗八分、厚朴一钱二分、青皮一钱、莪术八分、山楂二钱、乌药六分、香附一钱五分、缩砂五分、广木香三分。水二碗，煎八分，空心服，服三四剂，自愈。生鹅血，杀时乘热好酒泡滚，尽量冲服，随症新久多寡，自消化无形。病深多服数次。痞块熨法，以葱蜜同捣，摊在布上，贴于患处，用熨斗微火熨之，痞立下。松香四两（水煎乾）、蓖麻子肉二两（捣烂）、皮硝五钱，共捣为膏，摊布上，量痞大小摊之，贴时，加麝二釐，痞消膏自落。青油一斤，蜜陀僧六两（即锻银炉底，研极细末），先以油熬数刻，次下蜜陀僧及羌活末，两馀，将成膏，再下阿魏五钱、麝香二钱，候滴水成珠，不黏手为度。熬法不可过嫩过老，但春冬宜软，秋夏宜硬，随患大小摊贴，无不立消。
●诸物食积作痛　白术、茯苓，制半夏各一两，萝葡子二钱，山楂肉一两五钱，陈皮五钱。炼蜜为丸，如弹子大，空心米汤下一丸。
●食积血痞　大贼草末三四分，白汤空心服，即消。年远不过二服。
●酒积　官料白酒药，炒燥碾细，清晨白汤调下三钱，二三服即愈。
●诸虫积　苦楝根（向东，不出土者佳，去皮及骨）四两、使君子（去壳，切片）二两、生姜三两（切片），作一服。水五碗，煎至三碗，去渣，再熬至一碗，加白蜜四两，又熬至一碗，露星月下，次早，空心热服。如一次难服，分三五次，须择朔日服，不吐不泻，令虫从大便中成团出。少一服，多则二服，除根。
●诸虫作痛　口中必有清涎流出，汤饮不能迸，危在旦夕者，用乌梅、花椒、生姜，煎汤服。芦荟二钱，使君子肉、雷丸各四钱，苦楝根（向东者）一两五钱，白芜荑仁（炒），鹤蝨草、槟榔各五钱，研末，炒，砂糖为丸，每丸重三钱，五更，猪肉汤调服一丸，愈。追虫去积，大黄、槟榔、木香、黄连（此味夏月倍之），等分，研末，每服三钱，白滚水下，治痢尤效。
●贪食茶叶、壁泥、桴炭、石灰、生米等　此症皆属有虫。用炒芝麻一碟，拌雄黄末三分，始服白汤下，三日后，只吃炒芝麻，服半月自愈。生榧一斤，每日蘸砂糖，吃数十粒，以食尽为度，或兼使君子肉四五枚，半生半熟，同食更效。贪食茶叶，面黄、腹有虫，每日空心吞川椒百粒，白汤下，自愈。切不可食半粒者，能伤人。

痿痹诸症（附：请风）  ***************************
●痿症　痿症，断不可作风治，而误用热燥攻风之药。凡不痛者为痿，属虚。痛者为痹，属实。症各有别。盖痿病生于肺热，因血气少虚，火盛制金，肺叶焦枯，宗筋不润，金即不能生水，以致肝木乘旺，脾土受伤，则骨痿软而筋弛纵，四肢难举，不能伸缩转动，状若瘫痪者，须久服此剂。当归、白芍、杜仲、牛膝、黄耆、白木（炒）各一钱，熟地二钱，知母、黄柏各八分，水煎空心服。
●软瘫　桦皮，烧灰为末，每服二钱，酒下，久服自效。
●筋骨疼痛、手足痿逆不行　白术、羌活、赤芍、当归、甘草、海桐皮、白芷、郁金、乌药、香附各等分，水煎，空心服。
●筋骨痠痛及男妇腰背软痛，手足风气麻痹等症　十大功劳叶（即老鼠刺叶，揉一饭篮，剪去叶上刺，好酒一斤，拌蒸，晒乾，七蒸七晒）、红花一两（炒）、当归一两（酒浸，炒枯，存性）、虎骨一两（炙酥，存性），同为细末，砂糖调服，每日五钱，作三次服。
●风气痛　老姜、凤仙叶、香油、川椒末，共捣，擦痛处；或单凤仙子煎汤洗，皆效。鱼胶四两，姜汁一碗，投胶汁内熬膏，摊布上，贴痛处，即止。
●鹅掌风　槐皮、花椒、大麦、地骨皮、艾叶、鸽粪、白芷，煎汤先熏后洗，每日数次，愈后常用猪蹄汤洗。先以滚水洗手浸皮，如白浮色，石柏枝煅烧为末，用滴卤调药半酒盏如米糊，搽之，愈。雄黄同穿山甲，火烧熏之，数次自愈，乃吕祖法也。
●鹤膝风　三阴之气不足，风邪乘之，两膝作痛，久则膝愈大而腿愈细，因名鹤膝风，乃败症也。人参二钱，白术、防风、附子、当归、白芍、川芎、杜仲、黄耆、羌活、牛膝、甘草、熟地各一钱。水二碗，姜三片，煎八分，食前服（此方兼治附骨疽，皮色不变，大腿通肿，疼痛无奈，及痢后脚痛缓弱不能行，或腿膝肿痛等症）。头酒槽四两（不曾烧，烧酒者是），肥皂二个（去子），皮硝，五味子各一两（捣），砂糖、姜汁各一酒盅，调和，敷膝上包好，十馀日如燥，润烧酒数次于上，即远年者亦效。蕲艾半斤，好米醋，锅中炒热敷患上，冷则连换数次，包好。内服朱砂、雄黄、乳香、没药、川乌、草乌各一钱，碾末，每服五分，陈好酒下。
●白癜风　硫黄、蜜陀僧，为末，姜汁调搽。歌云：白癜紫癜一般风，雄黄朱砂等分同，茄蒂端来擦患处，不消三日有神功，白加蛇壳同来擦，管教前患永无踪。
●紫云风　甘草一两，川乌（姜汁炒）、草乌（将黑豆炒，待豆熟去豆用）、防己各五钱，牛膝七钱（炒乾），羌活（上部用）、独活（下部用）、川芎、白芷、马兜铃（炒）各四钱。共为末，每服七分，好酒下。外用蛇床子、夏枯草煎汤，洗数次，风块即退。
●汗斑　硫黄、蛇床子、蜜陀僧，各研、生姜汁调，将茄蒂蘸药擦之。

折伤诸症  ***************************
●跌打损伤　气绝不能言，急以韭汁和童便饮一盏。跌打将危，白蜡三钱研碎，好酒调服，即醒。浑身打伤，小麦叶、萝葡叶、青松毛各一大把，共捣烂，摊单被上，赤身，将药贴肉，裹被在身上，裹紧尽量饮醉，睡醒即愈。跌打骨折，酒调白及末二钱服，不减自然铜五铢钱之功。伤处阔大，血出不止，乾面敷上，包好勿见风，七日愈。或用白蜡研细舍上，莲房烧灰。研细敷；多年古石灰敷，皆效。
凡瘀血在腹者，生地黄汁三升，酒升半，分三服。或用紫罗兰花根，捣汁少许，酒冲服，次日解粪如猪肝色，自愈。跌坏遍身肿疼，狗头骨烧灰，同陈年香糟贴疼处，不然，一年之后，成冬瓜串，不治。折伤青肿，豆腐切一指厚片，锅内炙热，贴患处，冷则易之，虽面打青肿，贴数次复旧。脑破骨折，蜜和葱白，捣匀，厚封，立效。打伤眼睛，生肉一片，当归、赤石脂末用少许，掺肉上贴之，去毒血而自愈矣。肩破骨折，亦用蜜和葱白厚封，再以蟹盖，瓦上烧灰研末，酒调服尽醉，其骨自合有声。白蒺藜，炒为末，每服一钱，热酒调下，盖被出汗，愈。
●从高坠下、瘀血冲心欲死　仓卒无药，擘开口以热小便灌之。或卒坠、压倒、打死，心尚温者。将本人如僧打坐，令一人将其头发稍放低。用半夏末吹入鼻中，醒后以生姜汁、真麻油灌之，再以乾荷叶烧灰，热小便调下三钱，日进三服自愈。山羊血少许，酒调服，更妙。跌压、瘀血在内，胀满，大黄、当归等分炒研，酒服四钱，取下恶物自愈。跌压瘀血积痛难忍，当归尾五钱、大黄（酒蒸）一两、桃仁（去皮尖）二十一粒、酒煎，鸡鸣时服，至晓取下瘀血即愈。坠车落马，筋骨痛不止，玄胡索末，好酒服二钱，日进二次即愈。
●跌扑伤损及金疮出血过多、昏沉不醒者　人参一两（切片），水二碗，煎一碗，温服。渣再煎服，其人自醒，再用渣，加大米一合，煎服，愈。
●金疮及兵器伤　急用自己小便淋伤处，口必渴，切不可饮水，但食肥腻之物，解渴而已。若食薄粥，则血沸而出，必死，慎勿犯之。外则以花蕊石研末敷，或荔枝核研细敷，或圆眼连壳肉核烧末敷，皆效。风化石灰（炒）、生韭菜（连根），同捣作饼，阴乾，研末掺上，止血生肌。若血出过多，寒热口乾，用补中益气汤（见中风诸症）加麦冬、五味各四分，姜、枣煎，空心服。金疮、磕损、折伤，血出疼痛不止，葱白、砂糖等分，同研封之，痛立止，更无瘢痕。凡刀伤、磕伤及烂入寸深者，千年石灰、轻粉、血竭、白蜡，研末掺之，外以随便膏药盖上，立愈。刀疮筋骨断者，真降香、铜花（即打铜店打赤铜落衣也）、五倍子（炒）各等分，为末掺上，扎住，即愈。刀割、斧砍、夹剪、鎗箭、伤损，生半夏研细末，带血敷上，立止疼痛，且能收口生肌。野苎麻（端午日收，挂挡风处），遇伤损，揉贴之，立效。或土贝母、干年石灰，皆效。风化石灰八两、大黄四两（切片），同入锅内炒，候桃花色取起，细筛收藏，遇伤者敷上，即时止血。箭镞伤，海螵蛸研末敷之，血自凝而愈。出箭头，花蕊石（形似硫磺，有白斑点者，火煅七次）研末，敷伤处四围，箭头自出。巴豆略熬，与蜣螂同研涂之，须臾痛定，微痒忍之，待极痒不可忍，便摇动拔出，速以生肌玉红膏敷之。如遇药箭，才伤皮肉，便[KT]脓沸烂而死，急须饮以粪清，如无粪清，即饮人屎汁，并涂之，救命为急，勿以臭秽为嫌。
●夹棍伤　一出衙门，即用热童便一盆，将足浸之，如便冷，烧红砖二块淬之即热，直浸至童便面上浮起白油，其伤尽出矣。不[KT]不㿉，再用肥皂捣如泥，入鸡蛋清和匀，罨患处，以草纸包裹脚，缚紧，一夜不可动，即效。内服末药，人中白（煅）一两、自然铜（煅）五钱、乳香（箬炙）二钱、没药（箬炙）二钱、木耳（烧灰存性）五钱、牛膝三钱。为末，再用年膝煎酒，调服三五钱；如无末药，用当归、川芎、乳香、独活、鳖蝨、胡麻、骨碎补、红花、五加皮各一钱，生白酒一壶，煎数沸，纵量服。避风寒，厚被出汗，立愈。如骨伤，加土木鳖一枚。预防夹棍，大肥皂用陈米醋者捣烂，加皮硝三五钱，敷过夜，夹时不疼。若夹出肿痛难走者，热豆腐和松香末，捣匀，敷过夜，即好行走，永无后患。
●杖伤　杖后，即饮童便一碗，以免血攻心，再用热豆腐，铺在杖伤处，其气如蒸，其腐即紫，复易之，须得紫色散尽，转淡红色为度。如人受责极重，昼夜无眠，种种诸症，用木耳四两，净砂锅内炒焦，存性为末，每服五钱，好酒一碗，调服。服药后坐少时，俟药力行至杖疮上，从肉里往外透，如针刺痒甚，不时流血水，贴上膏药，次日即消。杖疮肿痛，雄黄二分、蜜陀僧一分，研细，水调敷极妙，大黄末，醋调敷，或童便调敷，或单用萝葡捣烂敷。如溃烂，乳香煎油，搽疮口。凡杖后日服白及末，米饮下，神效。
●汤火伤　切不可用冷水，恐火毒攻心，先服玄妙饮。用黄连、天花粉、玄参各二钱，陈皮、桔梗、山栀仁各钱五分，淡竹叶二十片，水煎服。加药不便，萝葡汁二碗，或童便，皆可服，以护其心，使火不能内攻，随取大黄末，桐油调敷，即垂危者，皆保无恙。汤火伤，皮红未破烂者，最忌大寒之药敷之。用酒洗，拔其热毒外出，不烂。烂去肌肉见骨者，百草霜三钱、轻粉钱半为末，香油调搽。磁瓶盛真芝麻油，以箸就树，夹取黄色葵花，收入瓶内，勿犯人手，蜜封。遇有伤者，以油涂，神效。猪毛煅存性，研末，加轻粉、白硼砂各少许，麻油调敷，无疤痕。泡过残茶叶，倾积瓶内，遇伤者，取涂频换，不疼不烂。真金箔，贴伤处，稠密用桐油涂金箔上；或用青黛敷；或以梨汁敷；或白及末，油调敷，或煅过石豪为末，醋调敷，或尿坑泥加姜汁敷；或水芹菜和米醋捣烂敷；或煤炭（须大块明亮者）末，或蛤蜊壳烧灰，或天萝皮晒乾研末，皆用香油调敷；或地榆、滑石各一两，研极细末敷，决不溃烂，皆能止痛无痕。汤泡火烧，逼毒入里，或被凉水所浸，火毒内攻，致生烦躁、内热、口乾、大便秘实，连翘、赤芍药、羌活、防风、当归、山栀、甘草各一钱，大黄（炒）二钱。水二碗，灯心二十根，剪八分，食远服。火逼火伤，萝葡菜叶，捣烂，罨患处，即愈。
●被人咬伤者　山半枝（背阴处採取），捣敷，绝效。不用别药。
●恶刺入肉　栗子生嚼敷之，即出。象牙刮取末，水调敷上，亦出。
●竹木刺入肉不出者　烧鹿角末，水调敷，立出。久者，不过一夕。
●肉刺鸡眼　枯矾、黄丹、朴硝各等分，为末搽之，次日，浴二三次，即愈。蓖麻子为极细末，敷上一二时，其刺自出，痛即止。
●冻折　油胭脂烘热，敷之立效。冻肿，大黄为末，狗骨烧灰，共研细，猪油调搽，湿者乾掺之，即愈。冻裂，蒸熟藕，捣烂髦之，即合。或黄蜡香油同熬，敷之，亦合。冻疮，冬瓜皮、干茄根，煎汤热洗。

余方补遗  ***************************
●许真君七宝如意仙丹　服之者，百疾悉瘳。川乌（炮，刮去皮尖）、川黄连（去芦须）、人参（去芦）、茯苓（去皮）、乾姜（慢火煨）、桔梗（去芦）、肉桂（去皮，日晒）、石菖蒲（洗净）、厚朴（去皮，姜汁浸）、吴茱萸（去梗，盐汤浸一宿，炒）、柴胡（去芦）、紫菀（去须洗净）、川椒（去子，炒去汗）、猪牙皂角（去皮，日晒）、当归（酒洗净）、木香、大附子（一个，童便泡，去皮脐）、巴豆（去壳，用纸压去油，务尽，南人去五钱）。以上十八味，各一两，加槟榔一两，选用道地，拣净称明。五月五日午时，或每月上七日，遇庚申、甲子，福生天德吉日，预择鸡犬不闻处为丹室，屏除人事，先安奉真君神位具供，叩陈合药救人情旨，如法炮制。共为极细末，入桕中，杵三千下，炼蜜或面糊为丸，梧桐子大，上好辰砂为衣，洁诚收贮，遇病，照引五更时吞服立效。禁荤腥、生冷一二日。药引丸则：温疫热病，三丸、五丸，俱井水下。阴阳二毒、伤寒、伤风，三丸、五丸，俱薄荷汤下。阴症伤寒，九九，姜汤下。鬼紫邪气，七丸。岚障、不服水土、时灾、伏尸、五痫、怔忡，三丸。癫狂，五丸、九丸，俱黑枣煎汤下。大麻风成块，遍身麻木，面如虫行，口眼歪斜，脱眉烂肉，左瘫右痪，偏正头风，五丸、七丸。鹤膝、紫白癜、风痰、风癣，三丸、五丸。俱荆芥煎生酒下。误吞毒药，九丸。消渴、泄泻，三丸。诸痢、大小便闭，七丸。酒毒、便红，三丸、五丸。喉闭，七丸、九丸。腮肿、丹瘤、痈疽、疔疬，五丸、七丸、俱温酒下。赤痢，黄连煎汤下。白痢，甘草煎汤下。膈气、五般食积、心腹膨胀、心气疼痛，五丸、七丸。气喘咳嗽，三丸、五丸，俱生姜汤下。反胃吐食，五丸、七丸，荜澄茄汤下。肠中气块，五丸、姜汤下。腹中成块，痛不止，五丸、七丸，皂角煎酒下。痞积，五丸，蓬术、生姜汤下。腰背痛，三丸、五丸，盐汤下。十种水气，五丸，茯苓汤下。黄疸，五丸，茵陈汤下。蛊胀，五丸、七丸，甘草汤下。五疟，三丸、七丸，桃枝汤下。五淋，五丸，灯草汤下。虫积，三丸、五丸，使君子汤下。瘿虫，三丸，甘遂汤下。肠风脏毒，三丸，陈米汤下。膀胱疝气肿痛，三丸，研萝葡子或茴香汤下。诸痔，三丸，淡矾汤下。妇人血崩，五丸，百草霜调酒下。血晕头痛，三丸，姜汤下，血劳咳嗽，三丸，荆芥汤下。血气刺痛，三丸，牛膝汤下。月水不调、子宫冷、不受孕、孕笑、孕哭，五丸，艾醋汤下。赤白带，三丸，丝绵烧灰，调酒下。产后腹痛下血，五丸，阿胶酒下。死胎，七丸，苎麻煎酒下。鬼胎，三丸，纸书锺馗二字，烧入滚水，同吞下。小儿急慢惊风，一岁一丸，三岁三丸，金银花、薄荷汤下。气痛，一岁一丸，三岁三丸，姜汤下。疳虫，一岁一丸，三岁三丸，使君子汤下。睡涎咬牙，一岁一丸，三岁三丸，俱淡盐汤下。凡此引药，倘引一时不便，只用白滚汤送下。孕妇忌服。幼孩不能吞服，及常人往病家出入者，当以绛纱为囊，入丹三丸佩带，最能辟恶除邪，经商游宦携之，可以自摄，亦便济人。凡合一料，能济千人。总以斋戒沐浴，虔诚修制，虽沉疴奇恙，每有起死回生之功，予因为好善施药者劝焉。
●许真君济世方　岁值凶歉，飢饿者众，此方所费不多，一料可济万人。用黄豆七斗，芝麻三斗，水淘过即蒸，不可浸多时，恐去元气，蒸过即晒乾，去壳再蒸，三蒸三晒，捣为丸，如核桃大，每服一丸，可三日不飢。凶年，当修合，以赈济人飢，如以银米随便赈济，功德更无量，救及千人，名登仙录。
不饿丸：芝麻三升、红枣三斤、糯米三升，焙燥磨末，蜜丸如弹子大，每服一丸，汤水皆可下。或遇凶年，或经远出，皆足备急一时，自济、济人，为功不小。
●解中诸药相反毒　蚕退纸（即出过蚕之故纸也）烧灰，细研，一钱，冷水调下，频服取效。虽面青脉绝，腹胀吐血，服之即活。
●解铅粉毒　妇人打胎，服此药，不惟不效，每至欲死不急，求生不得，且生子多痴呆，身体发疮毒。有误服者，急捣萝葡汁饮之。
●解中酒毒　酒醉气绝者，小遗桶倾去尿，将水荡去浮垢，急用滚汤，烧在尿垢上，少顷取其清汁，缓缓灌入口中，嚥下，鼻中有气息即生。
●解莴菜毒　莴菜出呙国，有毒。百毒不敢近，蛇虺过其下，误触之，则目瞑不见物。人有中其毒者，惟生姜汁解之。
●解中禽鸟鱼鳖等毒　五倍子、白矾等分，水调服，马鞭草捣服。
●解食鸟兽中药箭死者毒　大豆煮汁，入盐少许服之。
●解诸鱼毒　橘皮煎汤，极冷饮之。
●解鸡子毒　米醋饮三四口，即效。
●误吞水蛭　食蜜即化为水。凡井中生蛭，以白马骨投之。
●误吞木屑梗喉不下　铁斧磨水灌之。
●破伤风及疯犬伤　胡桃壳半个，填人粪满，用槐白皮衬扣伤处上，以艾灸之，若遍身臭汗出，其人大困，即愈。破伤风，雄黄、香白芷各等分，好酒浓煎服，如牙关紧急者，灌之即活。疯犬伤，以热小便冲洗伤处，胡椒七粒加砂糖少许调和，依伤处大小成丸，纳入孔内，外用旧伞纸缚定，不痛不烂。一生忌食蚕蛹、赤豆及胡羊。犯之，虽逾年必发。愈而复发，诸药不效。垂危者，雄黄五钱、麝香一分，研末酒服，可生。
●恶蛇伤　顿仆，不可疗者，香白芷为末，麦冬去心，浓煎汤调下，顷刻伤处出黄水，待肿消皮合，仍用此药渣敷。贝母末，酒调，尽量饮，顷刻，酒亦从伤处为水流出，候水尽以渣敷之。速以所伤处上下将绳紧扎，随浸粪缸内，腹中食饱，免毒气攻心。
●蛇骨刺人，毒气作痛　烧鼠屎为末，敷之，并吃热酒、大蒜效。
●蜞休虰　生芝麻，占米口嚼，敷。忌浴。
●壁镜咬　毒人多死。桑柴灰，水煎三四滚，滤汁，调白矾末敷之。蛇蛟，加雄黄末。
●壁虎尾入耳内　刺难鸡冠血，滴入耳内，即出。
●蛛丝入目　京墨磨浓，新笔沾墨，点眼角内，少时用手轻抹，即出。如丝未尽，再以墨点之。
●木蛇叮　虫蛇之毒，种于竹木器皿上，染之，即为木蛇虰。发寒热、疼痛不已者，易治；麻木硬肿，防其毒种于内，症凶。山茨菇钱半，当归、芍药、贝母、黄芩各钱半，川芎八分，连翘、黄连（生）、枳壳各一钱，柴胡七分，羌活五分，桂枝二分，加灯草、竹叶各三十，水煎。如痛楚，发热不退，呕恶痰盛，舌乾，胃闭，大小便不通，加山栀钱半，玄明粉、金银花各二钱，紫地丁三钱，玄参、威灵仙、麻仁各钱半，木通七分，桃仁（去皮尖）五粒，去羌、桂、归、芍、茨、壳，外紫金锭，井花水磨涂。
●木痴成疮　南方多雨，有物曰木痴，大概类鼻涕积阴而生于古木之上，闻人气，闪闪而动，人过其下，有坠于人体间者，即成疮，久则遍其肌体。以朱砂、麝香涂之，愈。
●神鬼箭　炒山栀、炒面、桃头七个，杵饼贴，次日，作七丸，投炭火中，烧响即愈。
●牛黄散　治中风痰厥，不省人事，及小儿急慢惊风。牛黄一分、辰砂半分、白牵牛（头末）二分，共研，作一服，小儿减半。痰厥，温香油下。急慢惊风，好酒，入蜜少许，下。
●保生锭　治男妇心疼，腹疼、瘀血冲上。丹头一两，五灵脂、青皮，陈皮各五钱，玄精石三钱，米糊为丸、醋汤磨服。
制丹头法：硫黄、火硝各二两、桃柳枝，不住手慢火炒，白色住手。一方加山楂五钱。
●绞肠沙　阴沙，腹痛，手足冷，身上有红点，以灯草蘸油点火，焠之；阳沙，肠痛而手足暖，以针刺其手指近爪甲处一分半许，出血即安。仍先自两臂持下，其恶血令聚指头，刺出血。以手蘸温水于病人膝腕，用力拍打，有紫黑处，以针刺出恶血即愈。
●黑沙　时名满沙。患者立时昏倒，微觉肚疼，面色黑胀，不呼不叫，甚者，过二三时不救。养麦数合，磁盆焙燥，研碎，去皮为末，每服三钱，温汤调服。重者，再一服，即愈，服药时，忌吃茶。日后，设染别注，倘药内有皂矾合就者，忌服。满沙，食清油，不觉油气，如水者是。随灌一碗；得吐即愈。有服栀子汤而愈者。
●哈蟆瘟　其症项肿大头。殭蚕二两、姜黄二钱五分、蝉蜕六钱五分、大黄四两。为末，姜汁糊丸，每丸重一钱，蜜水调服。大人一丸，小儿半丸。肿处靛青涂之。
●辟温丹　苍术、红枣各一斤（核研末，肉杵膏），丸弹子大，遇疫气，烧一丸。时疫大行，自家水缸内，每早投黑豆一握，全家无恙。五更潜投黑豆大握于井中，勿使人见，凡饮水家，俱无传染。入病家不染方，雄黄末或香油涂鼻孔，既出，纸条探喷嚏，饮雄黄酒一杯，决无传染。
●发散伤寒　不问阴阳二症，仓促无药，生姜一两、葱白十茎、好酒二大碗。煎一碗热服，盖被，周身汗透即解。勿令汗太过，忌大荤五七日。春秋依此方，夏月葱姜减半，冬月加黑豆二合（炒），煎服，尤效。如旅次煎药不便，生姜五片、葱白四茎、紫苏叶三钱，无此味，细茶代泡汤，热服。凡遇正伤寒，慎勿乱投汤药，只以姜汁、热酒，或姜茶等类与饮，守至七日自解。故云：不服药为中医，专为伤寒而发。
●伤寒不论远近，立时出汗　生姜（连皮）半斤（晒乾），取生葱一斤捣汁浸姜，晒乾，再用新鲜紫苏一斤捣汁浸姜，晒极干，为末。每用姜末一两，入真麝香五分、真蟾酥一钱（研细），同姜末和匀，炼蜜丸，每粒重三釐。不拘朱砂、金箔为衣，姜葱汤任送下一丸，再将一丸，存舌下少顷，好酒再吞一丸，其汗立时如雨。此宜汗者用之，法当和解者不可用，汗多恐伤元气。伤寒日久汗不出者，大梨一个，生姜一块，同捣取汁，再入童便一碗，隔汤煮，热服之，即汗。
●伤寒服药，吐出不纳　捣生姜自然汁半盏，温服，即止吐。
●结胸伤寒　大酒药三丸，炒香研碎，入浓煎陈稻草汁冲服、立愈。
●四时感冒风寒　初起葱白（连须）五根生捣，滚酒冲服。苍术（米泔浸过）三钱、甘草三分、生姜五大片、连须葱五根，春夏加荆芥穗一钱五分，秋冬加防风一钱五分，水煎服，盖被，汗出愈。
●截疟　巴霜、官桂、白矾、青黛、硫黄、雄黄各五钱，附子一个，朱砂二钱五分，白芷二钱，麝香五分。为末，端午午时，取五姓棕尖捣匀，丸桐子大，诸疟可截。须于未发前五更时，用丝绵裹一丸，寒鼻内，男左女右，约度寻常发过一时许，方可去药。治疫疟尤效。何首乌，忌铁，为末，酒调下三钱，临发先服，或煎汤服，亦能止疟。
●久疟数年不愈，虚极者　人参五钱、生姜五钱，水二碗，煎一碗，露一夜，次日五更温服，当日即止。无力者，以于白术一两，代人参、生姜一两，煎服如前，二服即止。
●治痢不拘赤白　白萝葡捣取汁，与蜂蜜等分，服三四匙，愈。
●禁口痢　金鲤鱼一尾，重一二斤（治净），用酱葱，入胡椒末三四钱，煮熟，置病人前嗅之，欲食随意。五倍子、车前子、细茶各二钱，煎服亦效。老莲子为末，陈米汤调服三钱，或秤锺烧红，好醋浇之，令病人吸其烟，亦开。
●痢疾　白糖、茶叶、莲子、生姜、苏叶各三钱，乌梅二个，水煎好。赤痢，露一宿温服。白痢竟煎服。
●久痢　海蜇温水洗净、切丝，米醋拌萝葡丝，食数次。白痢加生姜末，其滞同海蜇从大便出。
●耳中出血　龙骨末吹入即止。
●明目补肾，兼治筋骨疼痛　小红枣十二枚，冷水洗净，去蒂，甘州枸杞子三钱，小马料豆四钱，水二碗，煎一碗，早晨空心连汤共食之。明目，枸杞子三钱、菊花七朵（去蒂）每早白汤下，久服青盲可复明。
●暴发肿痛　先将青布一块，水浸洗令乾，另用生姜汁、白矾末，将布蘸搭眼泡上，闭目少顷，泪出痛止。
●雀目昏暗　干菊　黄连各三钱，夜明砂七钱，为末，水丸梧子大，盐汤下七丸。
●拳毛倒睫　木鳖子一个，去壳为末，绵裹。左眼，寒右鼻孔；右眼，寒左鼻孔。一二夜，其毛自分上下。
●长舌过寸　冰片敷即效。
●鼻疮　百草霜研细，取三钱，冷水调服。杏仁（去皮尖），乳汁和搽之。
●鼻血不止　麦冬（去心）、生地各五钱，煎服。人乳，童便、好酒，顿热服。
●牙痛　主方：生石膏八钱，荆芥、防风、丹皮各一钱，怀生地二钱，青皮六分，甘草五分。如上正四门牙疼；属心火，加黄连八分、麦冬一钱二分。下正四门牙疼，属肾火，加知母（盐炒）、黄柏各八分。上两边牙疼，属胃火，加白芷八分、川芎一钱二分。下两边牙疼，属脾火，加白术八分、白芍一钱二分，上左边牙疼，属胆火，加羌活一钱、龙胆草八分。下左边牙疼，属肝火，加柴胡、黑山栀各一钱。上右边牙疼，属大肠大火，加大黄（酒炒）、枳壳各一钱，下右边牙疼，属肺火，加黄芩、桔梗各一钱。按经加药，水煎，食远温服，徐徐漱下，三帖即愈。忌油腻、煎炒鸭蛋、糟醋、发火之物。
●咽喉通治　症分十八，皆属火热内结而成，后方通治。惟伏气病，名肾伤寒（谓非时暴寒，伏毒于少阴，始虽不病，旬日乃发，脉微弱，法当咽痛，次必下痢。当以辛热药，攻其本病，顺其阴阳，则水升火降，而咽痛自己）。又有少阴伤寒（不传太阳，寒邪抑郁，内格阳气为热，上行于咽门经会之处，寒热相搏而成咽痹。当以辛温甘苦，制其标病，以通咽嗌）。二者若误用寒凉（如下四方），卒致不救。
●煎药　荆芥、防风、牛蒡子、射干、黄芩、枳壳、独活、金银花、丹皮、生地、花粉，等分，灯心二十根煎服。
●末药　蜈蚣（去头脚，切碎，同米炒，米熟即止）、朱砂（研细，水飞）各五钱，乳香、没药（俱去汗）、雄黄各一两，麝香二分。为细末，和匀，每服七八分、小儿三四分，酒送下。亦可与煎药同服。
●吹药　薄荷三两（另研为极细末）、硼砂二钱五分、雄黄三钱、儿茶一钱、冰片三分。共研极细末，和入薄荷末，研匀、贮罐，不可泄气，用芦管挑末少许，吹入患处；或以茶匙挑入舌上，噙一会，嚥下，日八九次。若锁喉风，日内乾枯者，以井水调灌，即能开关、生津。若脾泄胃弱者，不宜多用。余无禁忌。
●噙药　薄荷三两（另研极细末），硼砂、雄黄各五钱，儿茶三钱，冰片五分，真青黛一钱。共为细末，生蜜调和，贮罐，不可泄气。临用丸如黄豆大，小儿减半。临卧一丸，半夜一丸，甚者三丸，噙在口内，待药自化嚥下，以勿以汤水送之。禁忌如前。
●双蛾单蛾　茨梧桐树根，去泥，取白皮，捣汁二盅（多生山坞，最高者四尺许。皮色如桑。细者如大指粗，老者如甘蔗粗，又名晚娘棒。若曲而皮紫者，并非此树），加米醋一盅，清水半盅，调和一处，噙于口中嘓。如喉闭，以鹅毛搅之，亦噙嘓如前。吐痰三四碗，即能饮食如常。五爪龙草（又名踩母藤，因每节所生著地即有根也），捣烂，绞汁二盅，加米醋一盅，和匀，噙口中嘓之，立吐脓痰，即能饮食。虽临危者，可救。喉闭，如无药，并有药不进者，用干猎脬一个，水润，套指上，蘸桐油少许，入喉搅吐，得吐即无恙。
●喉痹　冰片五分、生矾三分、麟香（半分）　石膏一钱，为末，吹患处，凉即愈。
●脱颏　起于肾肺虚损，元神不足，或笑谈高兴，忘倦一时，元气不能接续所致。患者平身正坐，令人以两手托住下颏，向脑后送上关窍，随用绢条兜颏干顶上。须避风，速服煎剂，不然风邪外受，必致痰涎壅盛，口眼歪斜，而风中脏腑，十无一廖矣。附子（炮，去皮脐）六分，殭蚕（酒炒）、当归各二钱，人参、半夏、白术、茯苓各钱五分，天麻（火煨）、陈皮各一钱，甘草三分，川芎八分，加灯草四十根，生姜三片，煎服。
●咳嗽吐脓　此伤肺也。知母、贝母、白及、枯矾各等分，研细，每服三钱。生姜三片，泡汤嚼服，三五次愈。
●真心疼　麻油一盅，煎滚，冲入烧酒一小杯，乘痛急饮。
●心汗　独心孔有汗，因思虑过多所致。以艾煎汤，调茯苓末一钱服。又用青桑焙乾。末之，米汤送下。
●心漏　胸前有孔，常出血水，谓之心漏。此疾医书少载。附子（炮，去皮脐）、盐花、鹿茸（去毛酥炙、微黄）三味等分为末，枣子为丸，每服三十丸，空心酒下。此方又能治腰痛。
●心气怔忡而自汗者　人参、当归身各五钱，猪腰子一枚，先以腰子用水二碗煮至一碗半，将腰子细切，入二味药同煎，至八分，吃腰子，以药汁送下。有吃不尽猪腰子，同上二味药渣，焙乾为细末，山药糊为丸，桐子大，每三五十丸，米汤下。不过一二服，即愈。
●七情交感丹　治一切公私拂情，名志失利，抑郁烦恼，七情所伤，不思饮食，面黄形羸，胸膈痞闷疼痛等症。南香附米一斤（长流水浸三日，砂锅炒乾为末）、白茯神（去皮，净末）四两，炼蜜为丸，如弹子大，清晨细嚼一丸，白汤下，陈皮汤亦可。
●失心疯　辰砂、远志肉、川贝母（去心）、白芍（酒炒）、怀生地、枣仁（炒，研压去油），抚芎、胆星（制久者佳）、玄明粉、茯神、当归各五钱，川连（姜汁炒）、石菖蒲、广陈皮（去白）青黛各三钱，真牛黄五分，用猪心一枚，勿去血者，入辰砂末在内，线扎箬包，火煨熟，捣如泥，后入诸药，末和匀，浸、蒸饼为丸，杵极坚，丸如黍米大，食后灯心汤服二钱。
●痞满　心下坚如盘者。枳实一钱（麸炒）、白木三钱，水一盅，煎七分，温服。
●消痞　独头蒜、穿山甲、真蕲艾等分，将穿山甲洗净，瓦上煅过成炭，研细，又将艾揉碎拌匀，舂入蒜内，摊成薄饼，照痞大小贴上，候线香一炷为度。痞大，药味量加。
●黄病　熟地八两（酒蒸），乾山药、山茱萸各四两，白茯苓、泽泻、丹皮各三两，加绿矾二两（醋炒红），为末，炼蜜丸如桐子大，白汤早晚服。
●肾气小腹切痛　妇人油头发，烧灰，研细，温酒调服二钱，痛即止。
●小便不通，上胀，垂危者　琥珀四钱，研末，浓葱汤调，作二次服，渐渐解出，自愈。狮子油，酒服二三分，更效，兼治大便不通。
●阴囊、肾茎、肛门瘙痒难忍　人言少许，用米醋二碗熬一碗洗之。
●疝气　茄蒂，伏天晒乾，切片，交秋不用，蒸好酒服，自愈。如主心疝，加砂仁五分，蒸服。
●偏坠　鸡子一个（尖上开一孔），入硫黄末三钱，火煅成炭，研细，白汤下。
●淋症　木通五钱、甘草二钱，煎汤服。
●肉淋　银杏，一岁一粒，每粒咬开，入明矾一二釐，无灰酒煮熟，连酒吃下，二三服愈。
●小便血　新地骨皮，洗净，捣自然汁；无汁，以水煎浓汁，每服一盏，加酒少许，食前温服。清心肾，开郁结，兼以分利，乃治法也。若专温补，而反生湿热，为害多矣。
●大便血　青州柿饼一个，内放白蜡一钱，饭锅上蒸熟，食数次。
●暴泄不止　车前子一味，炒，为末，米汤送下四五钱，立止。
●统治一切秘结　生蜜一大杯，滚汤一碗，调玄明粉三钱，服之即通快。不损脾胃。
●臁疮　先以川椒、肉汁汤洗净，用松香二钱，葱头十个，猪油调作隔纸膏，针数小孔贴之。多年旧伞纸烧灰，同嫩松香研细，猪油调。须用磁钵，不宜见铁，摊箬叶上，再以箬叶盖之，针数小孔，贴上。铅一两，打极薄片，剪碎，和水银三钱，入去衣猪板油，研烂，摊油纸上，外以川椒二两煎汤，洗净，贴之，即五六年者可愈。
●脚裂　蛇壳、乱头发各二两、鲜猪板油二斤黄蜡四两。用清水二十饭碗，锅置露天，同前三味，入锅煮，去水气，以棍频搅。熬至壳发无形为度；后入黄蜡，俟蜡化，倾入极厚磁钵，待其自凝。患裂者，先以温汤洗净，候睡，用抿脚挑入裂内，立时定痛。冬至日制者更效。
●脚垫毒　人走长路紧急，被石块脚底垫肿，不能行步，痛不可忍。急用稻草鞋，浸尿桶内一夜或半日，将新砖烧红，以浸湿草鞋放砖上，随以肿脚踏上，火逼尿气入里，即消。若不早治，恐溃烂难愈。如走长路，脚肿疼痛，亦用此法，即消。
●修脚刀伤　鼠尿烧灰，香油调搽。
●跌打损伤，疼痛难忍　久尿处砖瓦常有日晒者，洗净、烧红、醋淬五七次，取出为末，每服三钱，好酒下。
●折伤青肿　栀子、白面同捣涂。打扑伤肿，熟麻油和酒饮，卧火炕上，次日即肿消痛止。
●金刃伤　凡金刃所伤，未透膜者，乳香、没药各一钱，研细，以童便半盏，炖热；好酒半盏，冲入药内，通口服。后用乌贼鱼骨或龙骨为末，敷疮口，其血立止。葱白炒热，遍敷伤处，冷再易葱，立能止痛。久不收口，千年石灰，入象皮，研末敷上。
●杀伤　膜未损，气绝仍可救。急取葱白，热锅炒热，敷伤处，即活。
●误被鸟铳所伤　蜂蜜八两煎滚，入好头烧酒一斤，随量热服取汗、安卧，次日铁子自黏被上。
●火药炮□冲眼目瞎　登时卧地，令人以热小便浇之，即痛定，徐用自己小便常洗，即明。解火药烂，蚌壳（盐箩中者，煅，研），捣烂，茶叶同搽。
●抓破面皮　生姜自然汁，调轻粉，搽患处，无痕迹。人口咬伤，捣生栗子敷，每日一换，止痛消红。
●孤刺疮　手足被竹木签损，成疮，痛不可忍，此名孤刺疮。有二种，雄孤刺，只一个；母孤刺，七个。疮内皆有乱丝，其间有刺者是。用炉中炭灰，乾掺肿处，以米醋润之，频换愈。


卷之下  ——————————————————————————————————————————————————————————————————————————————————————————

头疾诸症  ***************************
●头疾总论　头乃诸阳之会，症非一端。大约头痛者，宜分十二经治之。丹溪云：头痛多主于痰，甚者火多。有可吐者，有可下者。若眉眶痛者，属风热与痰；有肝虚而痛者，才见光明，则眶痛甚；有眉稜骨痛者，眼不可开，昼静夜剧，属痰。头风者，经云：首风之状，头面多汗，恶寒，当先风一日，则病甚。头痛不可以出内，至其风日，则病稍愈。盖其人素有痰火，风寒客入脑髓而然，妇人多患此者，无中帻以御风寒故也。有偏有正，有热有风，有血虚。在左，属风与血虚；在右，属痰与热。头眩者，目花黑暗旋倒也。其状头眩目闭，身转耳聋，如立舟车之上，起则欲倒，虚极乘寒得之。故风则有汗，寒则掣痛，暑则烦闷，湿则重滞，此四气乘虚而眩晕也。或七情郁而生痰动火，随气上厥，此七情致虚而眩晕也。酒色过度，肾虚不能纳气归元，使气逆奔而上气，虚而眩晕也。吐衄崩漏，或产后失血，脾虚不能收摄营气，使诸血失道妄行，此血虚眩晕也。症各有候，治各有方，聊录其经验者数种云。
●十二经头痛　川芎、羌活、白芷、柴胡、苍术、蔓荆子、石膏、防风、半夏、细辛、藁本、南星、天麻等分，甘草少用，姜三片，葱头二枚，煎服。又方：太阳，川芎、羌活、藁本、麻黄，煎服。少阳，小柴胡汤，柴胡。半夏各一钱五分，黄芩、人参、甘草（炙）各一钱，生姜三片，枣二枚，煎服。阳明，升麻葛根汤。升麻、葛根各钱五分，白芍、甘草各一钱，加石膏、白芷各一钱，葱头三两，煎服。太阴，苍术、半夏、南星、川芎、蔓荆子，等分煎服。少阴，麻黄（去节）、细辛、附子（煨）各一钱，煎服。厥阴，吴茱萸汤。麻黄（去节）、羌活（去芦）各五分，吴茱萸四分，藁本、升麻、黄耆、蔓荆子、细辛、柴胡、红花、半夏（炮）、黄连（炒）各三分，黄芩、当归（酒洗）、黄柏（炒）、苍术（米泔水浸一昼夜，晒乾，炒）、川芎各一钱，水二盏，煎八分，服。
●诸头痛　生萝葡汁一蚬壳，仰卧，注鼻中，左痛注左，右痛注右，愈。
●诸虚痛　血虚作痛，川芎、当归各三钱，水煎，食远服。气虚作痛，人参、白茯苓、甘草（蜜炙）各一钱，白术（土炒）二钱，生姜三片，枣二枚，煎服。气血两虚作痛，黄耆（蜜炙）一钱五分，人参一钱，陈皮、苍木、川芎、蔓荆子、细辛各五分，黄柏、木香、柴胡、升麻、炙甘草各三分，加姜枣煎服。巅顶痛，必用藁本、柴胡、防风。
●风热痛　川芎、白芷、石膏（煅）、荆芥穗，等分为末，每服一钱，汤调下。
●寒湿病　紫苏、川芎、花椒、雨前茶、葱头，水煎，熏头一刻，服。多盖衣被，汗出愈。
●半丬头痛　熟石膏、牛蒡子各三钱为末，酒调，随量饮醉，取汗为度。香白芷、天南星各一钱，川乌、半夏各八分，为末，每服一钱，水调服。妇人加甘草一钱。
●头痛，周身痒　此风火也。雄黄三钱，轻粉一钱五分，白矾、黄柏、川椒各二钱，米醋二碗，煎碗半，去渣，以药水刷擦痒处。
●头风　不拘偏正远近。白芷、川芎各三钱，为末，用黄牛脑子一枚，同药入磁器内，加酒煮熟食之，尽量饮，睡后酒醒，其患若失。乾葛一钱五分，柴胡、黄芩、黄耆、羌活、川芎、蔓荆子、白芍药、甘菊花各一钱，黄连、炙甘草，生甘草各八分，藁本一钱三分，苍术一钱二分，升麻三分，葱头二个，水煎服。皂荚子（七粒）、薏苡仁三钱、奇良四两，先以水六碗，煎三碗；次以水四碗，煎二碗，服之。生过广疮者，更效。纯乌雄猪肥肚一枚，内装去心莲子半斤，煮烂。捣时加平胃散四两。苍术（君）、厚朴（臣）、陈皮（臣）、甘草（佐）为丸，汤服。
●偏正头风　不论男妇，连筋痛极者，用茯神捣末，每服二钱，汤酒任下，数服愈。鹅儿不食草（牵藤了，枝有一粒小子者真。阴乾）研末，吹入鼻中，连打数嚏，即愈。头风在左，属风与血虚。风者，荆芥、薄荷之类。风热者，荆芥、白芷、麻黄各一钱，陈皮八分，苍术（米泔水浸）一钱，甘草八分，水煎服。血虚者，川芎、当归各三钱，荆齐、防风、白芷、酒芩、薄荷、蔓荆子各一钱，煎服。头风在右，属痰，苍术、半夏之类。湿痰头风，酒芩三钱，苍术四钱，川芎、细辛各二钱，甘草一钱，为末，姜茶擂匀，调服。头风属火，酒芩为主，佐以陈皮、半夏、白茯苓、甘草、薄荷、川芎、细辛，煎服。
●年久头风　天麻（煨）、白芷、半夏（汤泡）、川乌（去皮）、南星各一钱，甘草三钱，姜五片，水煎服。或为末，姜汤下，每服六钱。
●诸头眩　凡眩晕不同症，宜分类以治。风热虚眩，薄荷、川芎各一钱，荆芥穗六分，羌活、炙甘草。白芷各五分，细辛、防风各三分，煎服。
风寒上厥眩晕，附子（生）、白术、川芎各一钱，肉桂、甘草（炙）各五分，姜三片，煎服。暑火眩晕。陈皮、半夏、白茯苓、甘草、人参、白木、山栀、黄连、川芎，煎服。伤湿，白茯苓、白术各二钱，炙甘草、乾姜各一钱，水煎，空心服。气虚眩晕，木香、砂仁各七分，白术（炒）、橘皮、半夏曲、茯苓各一钱，丁香十四粒，炙甘草八分，姜三片，水煎，食远热服。血虚眩晕，加芎、归、肉桂。痰火眩晕，大黄酒浸，九蒸九晒，为末，水丸，如绿豆大，每服百九，食后临卧，清茶送下，神效。

耳疾诸症  ***************************
●耳聋　上好新铁三块，咬于口内，用好磁铁，塞于两耳，静坐，其耳忽鸣而通，有顷刻通者，有坐数日通者。
●通耳丸　治卒聋，及肾虚耳内作风水钟鼓声。穿山甲大片者（以蛤粉炒赤色，去粉）、蝎梢七个、麝香少许，为末，入麻油数滴为丸，绵裹塞耳内。
●气闭耳聋　甘草、甘遂各五分，麝香一分，研末，入葱管内，塞耳中，愈。
●鼻塞耳聋　柿饼三枚，切细，加粳米三合，煮粥，空心食之。
●治耳虚鸣　麝香少许、全蝎十四个、薄荷十四叶（裹麝香、全蝎，瓦上焙乾），研细末，滴水捏作锭子，塞耳内，极效。
●耳内肿痛、出脓及黄水　不拘大人小儿。枯矾五分、胭脂（烧灰）二分、麝香五釐、陈皮（烧灰）五分，共为末，先用棉棍，绞去脓水，后吹药入耳。铜铁香炉盖上香菸结成块者，配轻粉研匀为末，将芦管吹药入耳，愈。金丝草叶，捣汁，滴耳内，随即倾出，日二三次，自愈。
●耳烂　陈皮（烧灰）一钱、轻粉三分、麝香五釐。共研匀，吹入耳内，即干。
●耳痛生疮　昆布、苏木、生甘草、蒲黄、草龙胆各二分，连翘、牛蒡子、黄连、黄芩、当归梢、甘草（炙）、生地黄各三分，柴胡、黄芩各四分，桔梗钱半，红花少许，桃仁三个（去皮尖，另研），水二碗，煎一碗，食后服，忌塞药利大便。

目疾诸症  ***************************
●目疾总论　其症七十二种，治之须究其源。大约红为热，白为冷，痒为风，涩为毒气之作也。风则散之，热则清凉之，冷则温补之，气结则调顺之。切不可用刀针点割，偶得其愈，出乎侥倖，倘或不然，终身之患。又不宜过用凉药，恐冰其血凝而不流，亦成瘤疾。当量人老少，气体虚实用药。又有肾虚者，亦令眼目无光，或生冷翳，补暖下元，益其肾水，自愈。治北方人与南方人异。北方之人患眼最多，皆因日冒风沙，夜眠火炕，二气交蒸，治之多用凉药，北方人享受原与南方人不同也。治妇人又与男子异。盖其间有伤胎坠产之药，自当除去。须以当归为主，可以活血，其馀之药，对症而发。小儿患眼又与大人异，不过胎毒受孕之时，过食热物而然，虽过百日一周，亦是胎毒。至一二岁之间患眼者，此是好食煎炒五辛之热物，使五脏受毒，攻冲而后发也。至如孩童之患眼，有实无虚，多热无冷。若遇患眼之稚子，切不可以药吹点之，恐血气未定。致伤其目，只可以败毒散治之。如痘疹之后，毒气郁结于心肝二经，气不能泄，攻发于眼目，伤瞳人者，则又素无治法也。
●目疾通治　荆芥、羌活、甘草、甘菊、防风、藁本、黄芩、当归、山栀、赤芍、白芷、乳香、没药各一钱，全蝎三个。水二碗，煎一碗，空心服。凡日疾初起，即至十馀日，急服二三剂，无不立愈。如意为增减，多不验。
●眼痛　鸡肝（不落水者）一个、芙蓉叶（烘燥，研末）一钱、肉果末五分、龙胆草末七分。将三味末共入鸡肝内，饭锅上蒸熟，食之。即初瞎者，多服，亦能开也。
●目珠至晚疼甚　夏枯草、香附各二两，共为末，每服一钱五分，清茶调下。服三四日，顿愈。
●虚眼　因恼怒伤肝，劳思过度，气血两虚所致。用大当归三钱，生地、赤芍各四钱，川芎、甘草各一钱。水二盅，煎八分，空心服，连服三四剂自愈。
●火眼　当归、黄芩、连翘、菊花、山栀、生地各一钱，赤芍、柴胡、青皮、川芎、防风，龙胆草各八分，桔梗、羌活各七分，黄连六分，甘草五分，加灯心二十根，水煎服。
●风烂眼　醃白梅一个，去核，入绿矾少许，川椒三十粒，以五铣钱二个夹之，用苎麻扎住，无根水浸洗，自愈。若出痘时，得此症，再加马料黑豆，一岁一粒，投水中。
●冷泪　菊花，密蒙花、石决明、白芍、甘草、木贼（去节）、白蒺黎（去刺）各等分为末，每服自一钱二分起，加至二钱止，茶调下。凡眼昏暗或流冷泪，子后初醒，未曾开言，用唾沫搽眼，久之自愈。
●眼中起星　取荸荠槌碎，将水洒纸上，成粉候乾刮取，点患处。
●洗眼方　将自己小便，乘热拭洗，闭目少顷，愈。六月六日，用雪水淋过盐，存留，遇一切眼病肿痛，泡汤频频热洗，即效。寻常盐汤洗，亦好。切忌冷水洗。川连、当归、朴硝各一钱，明矾三分，杏仁七粒（去尖，打碎），郁李仁四十九粒（去壳，打碎），铜青三分。水二碗，煎一碗，外加人乳一小酒盅，先熏后洗，洗数次神效。每月洗法：皮硝六钱，净水一碗，煎至七分，澄清洗眼，即年久昏暗，亦能复明。洗眼之日，须诚敬斋戒，清心寡虑，应验如神。每月洗期：正月初一日、二月初一日、三月初四日、四月初四日、五月初五日、六月初一日、七月初五日、八月初一日、九月十三日、十月初二日、十一月十六日。闰月日期、十二月初一日，照前月日。
●点眼方　羊胆一枚，剖开，入蜂蜜一钱，线扎紧，两手揉匀，白水煮一滚，即取出，凉水浸半日，去生水，顷出内汁点之，治七十二种眼疾。又方加青鱼胆（名水精）、乳汁（名人精）、蜂蜜（名百花精）、青羊胆（名百草精）、将前三味，装羊胆内，通风处挂四十九日，收起点眼，名血精膏，不论风热时眼，俱效。凡目中努肉、赤筋，及瞳神障敝，用白丁香，以初胎男子之乳调点，去障复明（又能去面上雀子斑、酒刺）。

鼻疾诸症  ***************************
●鼻渊　即脑漏。因风寒凝入脑户，与太阳湿热交蒸乃成。其患鼻流清涕，或流黄水，点点滴滴，长湿无干，用白芷一两，苍耳子（炒）、辛荑仁各二钱五分，薄荷五钱，为末，葱茶清调，食后服。鹅儿不食草塞鼻孔，自止。藿香末一两，公猪胆一枚，熬稠膏为丸，每服二钱，食后百滚汤下。如日久头眩，虚晕不已，须用补中益气汤（见中风诸症），以滋化源，始愈。
●鼻红　陈好酒，汤热，自足浸洗至膝踝，以汗出为度。凶者，可浸至半身。青蒿捣汁服，渣塞鼻中。孩儿菊，捣烂，取汁和酒服，渣塞鼻中，食鸡子清，数枚皆效。乱发，烧灰存性，去火毒，井水调下一钱五分；再用发灰少许，入麝数釐，吹鼻中；外以纸一张，作八折，冷水浸湿，放顶心，熨斗火熨至一二重纸干，即止。麦冬二钱，白芍、荆芥、山栀（炒）各一钱，连翘（炒）七分，甘草四分，生地一钱五分，煎服，止血后调理，加黄耆、知母。
●鼻痔　瓜蒂（炒）、甘遂（炒）各四钱，枯矾五分，松香五分（为衣），香油，调硬些，每用一丸入鼻内点痔化为臭水，一月一次，自烂下。
●酒齄鼻　血热入肺而然。苦参、当归（各净末，四两和匀），酒糊为丸桐子大，食后热茶吞八十丸，药尽即愈。谷树脂，不时搽涂，亦能散红。

口舌诸症  ***************************
●口疮　口疮服凉药不愈者，属中焦上虚，且不能食，相火冲上无制，用理中汤。人参、白木、甘草，补土之虚，乾姜散火之标，甚则加附子，或噙官桂，亦妙。黄连、乾姜，等分为末，搽上，流涎即愈。
●口疳疮　红枣十枚，烧灰存性，加梅花冰片二分，吹患处，愈。
●口破　口破，俱禁水漱。滑石一钱、辰砂三钱、冰片二分，研末，掺（兼治牙疼鹅口）。
●口唇燥裂　橄榄泡汤服；核中仁研烂，敷燥处，或胭脂敷之，立效。
●口中生蕈　用醋漱口，以茄母（烧灰）、飞盐等分，米醋调稀，常擦，愈。
●口臭、狐腋、体气　丁香、蕾香、麝香、香附、甘松、零零香、白芷、当归、桂心、白豆蔻、槟榔、益智仁。各等分，炼蜜为丸桐子大。每日噙化五丸，一日口香，二日身香，三日衣香。
●舌出血　乌贼、蒲黄，炒，研末，敷。槐花，炒黄色，为末，乾掺，亦愈。
●舌肿满口　蒲黄末掺之。锅脐煤，研细末，白酒调涂，立消。
●重舌、本舌、紫舌　大人小儿皆有，起于心火妄动，结成重舌、木舌、紫舌，肿胀坚硬，语言不利，宜用黄连、山栀、荆芥、黄芩、连翘、木通、薄荷、牛蒡子各一钱，甘草五分，灯心二十根，水二碗，煎八分，食后服。米醋调薄荷末，嘓口出涎，数次愈。忌煎炒十馀日（并治单蛾，双蛾）。
●舌出不能入　蓖麻油，蘸纸作燃，烧烟燻之，即收。

齿牙诸症  ***************************
●牙疼　丹溪曰：牙疼者，乃属阳明胃经也。风热上侵，则有所感而举之。有热、有风、有寒、有虫、有湿热，皆能作痛。牙痛清胃汤：石膏三钱，生地、升麻各二钱，川连一钱二分，丹皮、当归各一钱五分，水煎服。烧酒半盅，将马牙三个，烧红，淬入酒内，待酒冷，去马牙，漱疼处，立止，不可嚥下。风头荔枝一个，将壳开一孔，入盐填满，煅、存性，研末搽上，略含片时；再以防风、川椒、甘草、浮麦煎汤，漱口即愈，杨梅树皮，醋煎漱齿，痛即止。黄连、生姜，共柠烂，塞牙缝，痛亦止。巴豆半粒，塞牙缝中，立止。粗碗一只。用川椒铺底，樟脑盖面，覆碗一只于上，盐泥封固，文武火殿一夜，次早取药研细。每用一釐，擦牙根，立愈。青果一个，煅过，存泥地，覆碗成炭，胡椒七粒同研，将绵子裹末，塞痛处，不宜多用，一饭顷，即愈。冰片半分、白蒺黎一钱，研末，痛时搽之。不拘虫牙、火牙。明雄黄、荜茇各二钱、麝香三分，共为末，入磁罐内，疼时，将中指捻药搽之。滑石六分、甘草一分，研末，加冰片一分，搽之，愈。或以三奈子噙之。
●有虫牙痛　贯众一两，以米醋二碗多煮。如左牙疼，侧左边嘓，右牙疼，侧右边嘓。频嘓即愈，不宜吃。韭菜子一撮，水一盆，磁盏一个，覆水中，置韭子于足内，点火烧之，水盆上盖酒漏斗一个，烟从孔出，将牙熏之，虫自出水中，愈。
●蛀牙　松脂烘软，塞孔中，少顷，虫出在脂上。
●齿缝出血　薄荷、花粉、连翘、桔梗、玄参、木通、乾葛各一钱，甘草五分，水煎服。
●胃经实火上攻，齿缝或牙根作肿，出血不止　黄芩、黄连、生地、丹皮、升麻、石膏各一钱，水煎食后服。
●胃中虚火动，牙龈腐烂，以致淡血渗流不已　芦荟、银柴胡、胡黄连、川黄连、牛蒡子、玄参、桔梗、山栀、石膏、羚羊角、薄荷各一钱，甘草、升麻各五分，淡竹叶十片，水煎，食后服。
●鹅口牙烂　满口生黄皮等类，用鹅口皮三个，儿茶、马子硷、冰片，共等分，研末，搽上自愈。
●牙龈烂　生姜、鸡爪黄连，捣烂，贴患处，自愈。
●齿疏陷物　芦甘石，煅，研，寒水石生研，每用少许擦之。忌用刷牙漱齿，久之自密。
●取痛齿法　白马尾烧灰，存性，点上即落，但不可轻点，恐好齿沾著亦落。须新笔尖染药一二釐，点或痛或动摇齿上，先以筋撑开上下唇，以便点药。

咽喉诸症  ***************************
●喉闭　症有十八种，多因火胜热结而然。用山豆根，衔汁咽之即开。石膏（烧红，出火气）、菊花、杏仁各五钱，麦冬一两，苦参四钱。水三碗，煎碗半，加蜜一小盏，缓服即开。如无药，并有药不进者，急将两臂以手勒数十次，取扎发绳，扎大拇指，以针刺指甲边，血滴下，其喉即解，如放沙一般，左右手皆然。
●喉咙肿痛　甘草、贝母、黄芩、黄连、薄荷、川芎各一钱，桔梗三钱，玄参二钱，水煎服。扁柏叶汁、雪里青汁、山豆根汁，服之效。喉种分风火，风以鹤蝨草含之，火以玄参服之，苦水吞下，愈。
●喉痛或生蛾　荔枝草捣烂，加米醋点之，愈（点法，以绢裹草，缚筋头上，点入喉中数次）。
●双蛾单蛾　平地木、木莲蓬、雪里青，根叶皆用，捣汁，用米醋滚过，冲入前汁内，鹅翎蘸汁，扫喉中，即以此汁，含少许嘓之，吐出即愈。止用醋嘓三五次，或取天萝水吞（取法见痰嗽诸症），皆效。
●喉痈肿胀，不进水穀　胆矾三釐，含口内，吐出恶诞，自愈。
●赤咽喉疮　百草霜、枯矾，研细末，吹入喉内，自愈。
●喉癣　头胎黄牛粪，以新瓦洗净，盖粪周围用文武火煅烟尽，存性，取出研末，将芦管徐徐吸入，自愈。黄麻，用桐油搽过。煅、存性，为末，吹患处。陈年芥菜卤，埋地中者，嘓之，即愈。并可服。

心腹诸症  ***************************
●心痛　丹溪曰：心痛即胃脘痛，须分新久之殊。若明知身受寒气，口食寒物而痛，于初得时，当用温散、温利之剂；若病稍久而成郁，郁则蒸热，热久必生火，若行温剂，宁无助火添病乎？用山栀子，大者七枚，或九枚，炒焦黄，水一盏，煎七分，入生姜汁二三匙，令辣热饮之，立止。此病虽日数多，不食不死，若痛方止，便吃物，与病安之后，又纵恣口腹，病再发，难治。滴乳香、雄黄各二钱五分，砂糖三钱，好酒调下，愈。蚶子壳，煅七次，米醋淬之，研末；发时，指甲挑置舌上，酒下。白木香、盐水荔枝核（烧灰）各一钱，共为末，酒下。屋上猫粪，炙乾为末，将三钱酒下。胡椒七粒。绿豆九粒，研，烧酒下。不止，再服即止。胃脘疼痛，良姜（酒洗七次，焙，研）、香附（醋洗七次，焙，研）。病因寒得，良姜末多一倍；因怒得，香附末多一倍；如寒怒兼得，各等分。清米饮、姜汁、盐少许，服之。雄黄末一钱、乌梅肉三钱，为丸青豆大，俟胃口疼时，酒服。轻者二丸，重者三丸。乌梅一个，黑枣二个，杏仁七粒，乳香、没药各五分，为丸，男酒、女醋下。
●心气痛　生芝麻半升，候痛时，不必看，随手取来，不拘多少，放铜锅内炒黑为末，好酒送下，一服除根。不论远年近日，山羊粪七粒，油头发一团，烧灰，好酒服，永不再发。
●冷心气痛　乳香三分（火炙去油）、明矾一钱（火煅过），共为末，好酒下。良姜、甘草、乌药、官桂、香附、芍药（煨）、木香各等分，入盐少许，水煎温服。
●热心气痛　锅脐煤，用热童便调服三钱，即愈。
●蛔厥心痛　乌梅二个、川椒十四粒，煎汤服，即愈。
●真心疼　芭蕉叶捣汁，生白酒调服。白杨花煎服（又名天蜈蚣，北京甚多）。
●急心疼　陈皮、香附、吴茱萸、良姜、石菖蒲各等分，水一碗，煎七分，碗内先滴入香油三五点，小盏盖之，将药淋下，热服即愈。
●九种心疼　千年石灰，研，端阳正午时，独蒜捣丸如桐子大，每服十三丸，烧酒下，辰砂为衣。恶心吐水，积聚气滞，是有虫。乾漆四两，慢火煅烟尽，醋糊丸绿豆大，食后，酒、醋热下三十五丸。但痛极如咬，时吐清水，面清白，少光彩，为虫头上攻；痛时如有物阻碍，累累不得下；为胃脘停食；痛时嘈杂不宁，如飢如饱，快快欲吐，吐即稍宽，为痰饮停积；痛时隐隐闷结，胸臆相引，得嗳觉宽，为忧郁所致；痛时欲近暖处，饮热酒即解，为寒客心包络；痛时自上而下，自闻卿卿有声，搔痒无措，眠坐不稳，心下如刮，上连胸臆，乃积血不消，为火所载，不可认以为虫，而投以虫剂也。
●腹痛　腹痛皆由寒，《素问》惟大便闭一种属热，且多恐为阴症，急以理中汤治之（见黄疸诸症）。巴豆三粒、红枣一枚，捣烂，裹敷脐上，立止。

脾胃诸症  ***************************
●胃强脾弱　凡男妇患此，饮食不能运化，胸膈闷胀不舒，暖气，呕吐作酸，口苦，舌烂，有痰，头眩。苍术二斤（去芦，米泔水浸洗，刮去黑皮，切片，晒乾，炒黄，磨取头末），白漠黎（去刺，炒黄，取净末）十两、川黄连（酒炒，净末）三两、山楂肉（饭上蒸三次，晒乾，磨末）五两。炼蜜为丸，桐子大，每日食后，巳申时白汤服七八十丸，渐加至百馀丸，自愈。
●食伤脾胃　陈火肉骨，或白酒酒药，煅存性，砂糖调服，皆效。
●病后胃弱　不能饮食者，用莲子肉、炒米各四两，茯苓二两，为末，砂糖二两调匀，每服五六茶匙，不拘时服，白汤下。
●胃脘嘈杂吐清水　上好广陈皮，去白为末，五更坐起床上，安末五分于手心，男左女右，于舐下，勿卧服，三四次即愈。饮食不住口，仍易飢饿，豆、糯米、黄麦各一升，炒熟，共磨成粉，每服一酒杯，以滚汤调服，三五日效。心膈饱胀，腹中又飢又痛，胡椒七粒研末，好酒冲服，立愈。胸膈饱胀、虚肿等症，苍术（制如前）五两，陈皮、厚朴各五两，川椒少许，獖猪肚一具，去脂，入大蒜，装满线缝口，用冷热水各七碗，先烧滚入肚，至水乾为度，取出，捣烂无丝，合前药末为丸，每日空心，滚汤下二钱。
●胃脘不清，将渐成噎膈　茯苓、广陈皮、白术（陈土炒）、枳实（面炒）、制半夏各二两，川黄连一两（酒炒）、沉香五钱，厚朴一两五钱，姜汁炒，白蒺黎一两，白豆仁四钱，白芍药一两，人参一两。各为末，水泛为丸，如桐子大，粥后，白汤下百馀丸。
●呕噎　芦根五两，切碎，水二碗，煎一碗，空心服，即止。
●膈食膈气　闭口风根，洗净，煎醋，渐饮数茶匙，则膈通而索食矣。噎膈与翻胃不同，羊眼豆，捶碎取汁，服少许。膈食，马子硷（火煅透，四两），研细，蜜水调服。膈气，沉香一钱为末，泉水煎汤，徐下。膈气吐食，大鲫鱼煨熟每用一尾（去肠，留鳞，大蒜切片填满，纸包十重，泥封，炭火煅），和平胃散一两（见头疾诸症）杵烂，蜜丸桐子大，每服三十丸，米汤下。
●翻胃吐食　树上黄香圆，粪内浸七日，再用童便浸七日，风乾煎汤服。仙人杖（即退竹）煎汁服，乾柿饼，每用三枚，连蒂捣烂，用酒服，甚效。水澄螺蛳泥，晒乾为末，酒下一钱。甘蔗汁一升，入生姜汁二合，温热作五次服，皆效（甘蔗汁又治中酒毒乾呕者）。
●噎膈翻胃鼓胀　沉香、苏子、广陈皮各二钱，官桂一钱，木香三分、萝葡子三钱，俱为末。每用末三分，配狗宝一分，须用好泉水，煎通草汤，空心调服。老年翻胃噎膈，服辛香散气等药过多，米粒不下，渐至危笃者。狗宝三钱、真西牛黄三分、人参二钱、海南沉香二钱，为末，不拘时用少许，噙至舌上。徐嚥下，日服四五分。

腰胁诸症（附：诸闪腿痛）  ***************************
●腰痛　杜仲、骨碎补、青盐，共为末，入猪腰子内，湿草纸包，煨熟，好酒下。连服数个，即愈。
●腰痛曲而难伸　山楂末三钱，茶、酒、盐汤随下。
●腰痛并或时闪挫　杜仲、破故纸、核桃肉，各等分，酒煎服。糯米一二升，炒极热，盛囊中，缚于痛处，细研八角茴香三钱，以盐、酒随时服之，皆效。
●胁痛　草豆蔻（炒）、枳壳（炒）、赤芍药、砂仁、香附子、乌药各等分。水二碗，煎一碗，温服。
●胁下疼痛　小茴香（炒）一两、枳壳（炒）五钱，共为末，每服二钱，盐汤调下。
●腰闪　枳壳、桔梗各八分，甘草、红花各五分，防风、乌药、当归、杏仁（炒，去皮尖）、制半夏、木通各一钱，水煎服。
●诸闪　凡闪肭打伤，闪腰，并手足损伤不出血，但有青紫内伤者，先以葱白捣烂，炒热，将痛处擦遍；随用生大黄研末，姜计调敷，尽量饮以好酒，即三月半年不愈者，神验。
●腿痛　生地大者二两（酒浸），何首乌一两五钱，归身一两三钱（酒洗），白术（土炒）、金银花、胡麻各二两，独活五钱，甘草七钱，牛膝一两五钱（酒浸），用无灰好酒十坛蒸热，每日空心服，以半量为度。

大小便症  ***************************
●大便闭　皂荚研末，将蜜炼滴水成珠时，入皂荚末，丸如枣大，塞肛门内，即通。田螺捣碎，入麝香三四釐，放脐内。楝树子六枚，煎汤服，皆效。
●肠风下血　生地、丹皮、赤芍、升麻各二钱，水二碗，煎八分，空心服。又方：当归、生地、熟地各五钱，小蓟一两，酒水各半煎服，愈后服十全大补汤十剂。白术（炒）一钱五分、人参一钱、白茯苓一钱、炙甘草一钱、当归一钱二分、白芍药一钱、川芎八分、熟地黄一钱五分、黄耆（蜜炙）一钱、肉桂七分。水二碗，姜三片，枣二枚，煎一碗，食前服（凡元气素弱，起居失宜，饮食劳倦，用心太甚，及气血俱虚与久病虚损，服此诸症悉除）。又方大柿饼（切片，瓦上烧存性，去火毒，为君）、荆芥穗（醋拌，炒黑色）、茄蒂（烧存性）、荷叶（蒸过者，烧存性）、地榆（炒黄色）、生地黄、陈棕（烧存性），各研末。用椿皮煎汁，煮乌梅肉，捣烂，加米醋，打糊为丸，每服三钱，空心，扁柏槐花汤送下。猪大肠一尺五寸，将浮小麦装满，扎好，淡煮烂，空心服，数次愈。乌梅煮猪血，透熟，只啖食猪血效。茅根不拘多少，水煎去渣，温服即止。豆腐未入袋滤出浆者，带渣取来，锅内炒黄燥可以研末为度。如下紫血块者，白糖汤清晨调服三钱；红血块者，砂糖汤调服。虽远年便血，至面色黄瘦垂危者，服之神效，每日可用三次。
●粪后红　下霜时，冬青子蜜浸，晒乾三次，空心滚水吞二三十粒。
●脱肛　多主气虚。人参、黄耆、川芎、当归、升麻，水二碗，煎八分，食前服。如血虚，加芍药、地黄；血热，加炒黄柏；虚寒，加炒黑乾姜，外以五倍子末，托而上之。蓖麻子四十九粒，捣烂，贴顶门上，即收，收即急洗去其药。常以二桑叶代草纸，亦效。蝉蜕焙黄为末，点即收。草鞋底托揉亦上。虚人脱肛，补中益气汤（见中风诸症）加黄柏、知母、苍术、黄芩。肛门痒，加秦艽、桃仁。大便闭塞，加皂荚。
●肠风脏毒、便血、痔漏　黄连、槐花，各酒炒四两，共为末，猪大肠一具，将药末入内扎好，同韭菜二斤，水煮极烂，去菜，将肠药捣丸如桐子大，每服八十丸，空心、米汤下。
●痔疮　苦参一斤、当归四两、雄黄三钱、矾四钱，共为末，猎大肠一具，入前药，线扎两头，投罐中，水煮肠化为度，捣丸如桐子大。每服五十丸，酒下，日三服。牡蛎二两，煅过，入地挖坑埋之，去火气，研细末，痔疮若湿，乾掺；若干，以津液调搽疮上。
●痔漏　胡黄连（净者）一两，穿山甲（麻油内煮黄色），石决明（煅）、槐花（微炒）各末五钱。蜜炼丸如麻子大，每服一钱，空心清米汤下，早晚日进二服。至重者，四十日愈。此方不用针刀挂线，不受苦楚，诚起痼疾之良方也。如漏之四边，有硬肉突起者，加蚕茧二十个，炒研，和入药内，即沾遍身诸漏，皆效。拳鸡一只（去毛洗净，取出肚杂），先以皮硝八两装入布袋，缝好，塞于鸡胸之间，再以茯苓一两五钱装入鸡腹缝好，五鼓隔汤蒸熟（蒸时，以头别转脊心，四件并血，垫于鸡身两侧，不但受药味，鸡并不跌倒），取起，去腹内硝药，空心（下部之症，最宜空心服），用无灰酒，或一餐，或二次酌完，自愈。丹溪先生治漏疮，先用补药以生气血，参耆归术为主，大剂补之；外以附子末，津液作饼，如钱厚，放漏处，艾灸之。微热，不可令痛，饼乾再易其饼，随症大小为之，困倦即止，明日再灸，以肉平为度，仍服前补剂，外掺生肌长肉药。生肌散：五倍子（炒黄）二两，没药、乳香（炙）、儿茶各一钱，白矾（飞过）五钱，为细末，用芦管吹入漏疮口内。
●痔疮便血　凡痔不拘新久，肛门重坠，便血作疼。防风、秦艽、当归，川芎、生地、白芍药、赤茯苓、连翘各一钱，槟榔、甘草、栀子、地榆、枳壳、槐角、白芷、苍术各六分，水二碗，煎八分，食前服。便秘者，加大黄。
●牛奶痔　瓠种壳烧灰，研细末，入冰片少许，敷之愈。
●洗痔方　五倍子、皮硝，煎数十沸，去渣，乘热盛木盆中，四围板盖，留中一孔，熏蒸良久，用手掏洗至汤冷，乃住，甚效。枳壳一味，如前煎汤，熏洗亦效。痔未破者，茄蒂或根晒乾，煎洗数次愈。
●点痔方　片脑半分、熊胆一分，蜗牛大者一个（去壳，研烂），共研成膏，入水一二滴，涂痔处。忌酒及动风发物。内痔翻出，大田螺一个，置漆盒内，加冰片五釐于眼内，俟水滴下，将鹅毛润痔上，即进矣。
●小便闭　麦面和作圈，圈脐外，鲫鱼一尾，连鳞肠捣烂，入麝三分，生蜜四两和匀，填满脐上圈内，上以碗覆之，熟睡立通。或冬葵子、赤茯苓各二钱，水煎，食前服。木通、生地各二钱，甘草八分，水煎服，皆效。
●小便闭，腹痛难忍　木通、滑石各一两（研），黑牵牛（头末）五钱，每服末一钱，灯心、葱白汤，食前服。生车前草捣自然汁半盅，入蜜一匙，温服。
●小便不通，肚腹闷胀　生明矾，为细末，放脐内，以手指蘸清水，滴入矾末上，良久即通。
●小便涩痛　牛漆浓煎，酒冲服。
●五色淋症　韭菜捣汁，和生白酒，空心服，其渣煎汤，洗阴茎。
●热淋有血　小便涩痛，腰痠足软，面黄无力，精神倦怠，久而不止。地榆、广陈皮、蒺藜、扁柏叶、桑白皮（炒黄）、家艾、生地、黄柏（盐水炒）、阿胶、蒲黄（炒）、北沙参、莲房壳各等分，加薄姜一片，水煎，食远服。生地黄汁一升，生姜汁一合，顿服亦愈。忌一切糟味、面食、煎炒、椒姜、煿炙、海物。龙骨四钱为末，食后，酒服五分。白茅根煎汤，连服数次，兼治诸淋。乱发不拘多少，烧灰，入麝香少许，米醋加白汤调服。柿饼一斤连蒂核，切碎，洁净砂锅内水煮稠，只用汤，随时服，须一日吃完，服数斤，即愈。
●白浊　韭菜子一两，炒为末，空心，酒调服一钱三分。淡竹叶、地骨皮、桑白皮（蜜涂焙燥），煎汤服即止。藕节不拘多少，蜜拌，饭上蒸熟，连服三四次愈。车前草四两，捣烂，生白酒搅汁，入盐少许，空心热服，一二次愈。小便疼者更佳。雪里青草，生白酒煎服。白浊遗淋，痛不可忍，羊角烧灰，好酒下。
●白浊遗精　韭菜二斤（捣汁）、牡蛎半斤（炭内烧红，煅干，韭汁为度），研末。每服三钱，空心，灯草汤调服。酸味味草一样，酒煎服神效。
●遗精　白术（六两）　苦参、牡蛎各三两，共为末，猪肚一具，水煮烂，捣丸桐子大，每服四十丸，日进三服，酒下。莲子心二钱，朱砂一分，共为末，空心服，愈。
●精滑不禁如油　牡蛎、龙骨（各煅）二两，白术（炒）二两，青盐五钱，益智仁一两，莲鬚、芡实、枸杞各三两，香椿皮四两，为末。用嫩黄耆同金樱子（去刺核）一斤，煎膏为丸，每日空心，淡盐汤送下二三钱。
●梦遗膏药　川楝子三钱、龙骨一钱、牡蛎二钱，为末，用灸疮膏药掺末，贴脐下一寸三分。乳香，指大一块，卧时含口中，醒即吞之，数次自愈。

疝气诸症（附：囊痈囊痒）  ***************************
●七疝总论　七疝症各不同，治亦有别。如寒疝囊冷，结硬如石，阴茎不举或捏睾丸痛。得于坐卧湿地、涉水，以去湿之剂下之。水疝，囊肿如水晶，阴汗、痒，搔出黄水，或小腹按之作水声。得于醉酒行房，汗出遇风，寒湿结囊中，以逐水之剂下之。筋疝，阴茎肿胀，或溃或脓或痛，里急筋缩，或茎中痛，痛极则痒，或挺出不收，白物如精，随溺出。得于房中邪术所使，宜降心火之剂下之。血疝，状如黄瓜，在小腹两旁，横骨两端，俗名便痈。得之重感，春夏大燠，劳于使内，其气流溢，渗于脬囊，结为痈肿，以和血药下之。气疝，上连肾区，下及阴囊；或号哭忿怒，气郁而胀，以散气药下之。狐疝，状如瓦，卧则入腹，行则出，上下无定，如狐之惑也，故名之，以逐气流经之剂下之。㿗疝，阴囊肿大如升十，不痒不痛，因受湿气而生，宜去湿之剂下之。
●疝气初起　凤仙花阴乾，荸荠风乾，等分，烧酒浸服，日饮二三盅。山楂、苍术各五钱，无灰酒碗半，煎八分，热服，盖被出汗，数服愈。
●诸疝举发，痛不可忍　荔枝核炒脆为末，空心白汤下，或加青皮、山栀、山楂、茱萸各等分，炒末，仍用白汤调服。
●木疝　即木肾。凡人心火下降，则肾水不患其不温，真阳下行，则肾气不患其不和。温且和，安有所谓木强者哉？木强则伤肾矣。故不可纯用燥药，当行温和散利，以逐其邪，则邪自消，荣卫流转则愈，须服枸杞子丸。枸杞子、昆布、吊茱萸各四两，南星、半夏、白芷、山楂（去核）、神麴（炒）各二两，滑石（炒）、苍术（盐炒）、黄柏（酒炒）各三两，为末。酒糊丸，如桐子大，每服七十丸，空心盐汤下。
●主心疝　山羊油不落水者，荷叶包裹，挂当风处阴乾，不可著雨。遇此症，取三五钱，冲热酒服，不饮酒者，滚汤亦可，并治诸疝。
●寒疝攻痛及偏坠　不论老少，病在左，荔枝枝，一岁一粒，慢火煅，存性，空心好酒调服（如年纪多，不妨作数次服，须一日服之）；病在右，小茴香盐水炒，研末，空心烧酒调下三钱。
●囊痈　凡小腹作疼，牵引肾子，多寒少热，好饮热汤，乃疝气也。如阴囊红肿，发热，小便赤涩，内热口乾，坠重作痛，乃囊痈之候，不宜用疝家热药，清肝渗湿汤主之。川芎、龙胆草、天花粉、当归、生地、柴胡、山栀、黄芩各一钱，泽泻、木通、甘草各五分，加灯心水煎，食前服。溃后掺药：蚌壳、黄连、青黛各等分，研极细敷之。
●囊痒　燥者，油核桃油润之；湿者，五加皮、千里光、明矾、刘寄奴、豨莶草，煎汤洗之。肾肠风痒痛，陈壁土研末扑上，愈。

脚气诸症  ***************************
●脚气总论　脚气始受于湿，复爽风寒暑热之邪而成，故先起于腿足，必脚屈弱，而举体转筋，肢节疼而足行肿，小腹不仁，心中悸动，胸满便涩，但发热头痛身疼之候，绝似伤寒，人多误治。仲景以脚气为类伤寒症，另主篇目以别之，盖为此也。罗谦甫云：南北脚气，受病不同，南方卑湿，湿每袭虚而病起于下，此脚气从外受也；北方地高无湿，其俗饮幢乳酒面，以饮多快食为能，或奉养太过，亦滋其湿，水性润下，气不能拘，故下注于足，而成肿痛，此脚气从内受也，当推究所因而治之。
●湿脚气　足痛胫肿，须服防己饮。白术（炒）、犀角、苍术（炒）、生地黄（酒炒）、黄柏（酒炒）各一钱，木通、防己、槟榔、川芎各八分，甘草梢七分，水煎热服。有热，加黄芩；热甚及天令热，加石膏；痰加竹沥、姜汁，或南星；便秘加桃仁；小便涩加牛膝。苍术（米泔水浸，切片，炒）二钱、黄柏（酒炒）三钱、川牛膝（酒炒）二钱，空心煎服，为丸亦可。莱菔秧（即萝葡菜）连根，煎汤洗，如无鲜者，晒乾者亦可用。明矾二两，地浆水（见诸药食毒）十大碗，煎六七沸，将一半浸脚，一半徐添入。上以衣服围身，略有微汗则愈，随与薄粥饮之。如不愈，前方内加硫黄三钱。土枸杞叶捣汁，将鹅毛涂患处，数十次自愈。
●风寒暑湿脚气　风仙花叶晒乾，煎汤热洗，仍以叶捣烂敷患处。
●食积流注成脚气　苍术（炒）、防已、黄柏（酒炒）、白芷、犀角各一两，槟榔、南星（姜制）各八钱，川芎五钱，肥人加贝母（去心）、橘皮（去白）各一两，为末。酒糊丸，如桐子大，每服七十丸，空心白汤下。
●脚气发肿　马鞭草煎汤，洗二三次愈。占米饭，同陈年好酒糟，捣烂，裹在患处，上露出脚指头。虚肿，槐花、山栀（盐酒炒黑色），为末，空心米汤下，治脚疮亦效。脚气流火，广东活络丹，酒服，妙。
●治脚转筋　转筋皆属血热。急将大蒜磨脚心，令偏热，即以四物汤（当归、白芍、熟地、川芎）加酒芩、红花，煎服。有筋动于足大指上，至腰而住者，此奉养过厚，因风寒湿而作，又当加苍术、南星。
●脚瘾　土大黄末，津唾醮搽，自能定疼消肿。脚裂，黄醋六两、降香二两，研细，活猪油半斤，同熬敷之。脚硷，荸荠半个，贴患处过夜，次晚再贴，五六夜，其硷连根脱出。葱根、荸荠，捣汁一碗，煎，再取松香四两，麻油再煎，滴水成珠，方入煎汁，摊膏药贴，即落。
●脚指缝烂疮　鹅掌黄皮焙乾，烧灰存性，为末掺之。或因暑，手抓烂疮，细茶口嚼烂敷之。远年近日，风痒脚疮，流黄水者，黄柏去皮，不拘多少，用猪胆汁涂搽晒乾，数次酥透，柏皮方研末；先用花椒煎汤，洗过拭乾，随以末药敷之，二三次即愈。

妇女诸症  ***************************
●妇女总论　经曰：女子七岁，肾气盛，齿更发长，二七而天癸至，任脉通，太冲脉盛，月事以时下。天，谓天真之气降；癸，谓壬癸水名，故云天癸也。然冲为血海，任主胞胎，肾气全盛，二脉流通，经血渐盈，应时而下。所以谓之月事者，平和之气，常以三旬一见，以象月盈则亏也。若遇经脉行时，最宜谨于调理，调理失宜，似产后受病一般，轻为宿疾，重则丧生。盖被惊则气血错乱，经脉斩然不行，逆于身，则为血分痨瘵等症。若其时劳力，则生虚热，变为疼痛之根。若恚怒，则气逆，气逆则血逆，逆于腰腿，则遇经行时，腰腿疼重，过期即安。逆于头腹心肺背胁手足之间，则遇经行时，其症亦然。若怒极则伤肝，而有眼晕，胁痛、呕血、瘰疬、痈疡之病，加之经血渗漏于其间，遂成窍穴淋漓，无有已也。凡此之时，中风则病风，感冷则病冷，久而不愈，变症百出，可不慎哉。
●滋阴百补丸　专治女人劳伤，气血不足，阴阳不和，乍寒乍热，心腹疼痛，不思饮食，羸瘦乏力。香附一斤（炒，去毛，分四制，酒浸四两，盐水浸四两，醋浸四两，童便浸四两，俱炒，焙乾），益母草半斤（端午日採，去土），当归六两（酒洗），川芎、白术、熟地黄（酒洗）各四两，芍药三两（炒），人参、茯苓、玄胡索（炒）各二两，甘草（炙）一两。上为细末，炼蜜丸如桐子大，空心时每服五六十丸，或缩砂汤，或醋汤，或酒，或滚水随下。
●调经顺气　当归（酒洗）、生地（酒蒸熟）、白术（米泔水浸，炒）各四两，茯苓（去皮），南芎（盐汤浸，锉，晒乾）、陈皮（盐汤洗）、酒芩（沉水者，酒炒）、丹皮（去骨）、玄胡索（酒炒）各二两，白芍（酒炒）三两，人参（去芦）一两，沉香五钱。上为末，炼蜜为丸，如桐子大，每服三钱，空心盐汤下。
●骨蒸调经　当归一钱，白芍、地骨皮各八分，黄芩（酒炒）、甘草各四分，白术、橘红、白茯苓各七分，枳壳五分，半夏（酒制）三分，泽兰叶二钱，水二碗，红枣二枚，煎服。
●经脉不调　渐成症瘕气块，香附一斤（炒，四制）、蕲艾八两（米醋煮，炒黄色），上为末，用米醋丸如桐子大，每服六十丸，淡醋汤送下，日进二服。忌生冷、油腻等物。
●月水久闭　用蚕砂四两，炒半黄色，就入无灰酒一壶于砂锅内沸过，取起，以磁器盛之，去蚕砂，温饮数盏，即通。
●调经种子　蕲艾、香附（四制）各八两，归身（酒洗）、生地（酒浸）、熟地（酒蒸）、杜仲（酒炒，去丝）、续断（盐，酒炒）、山药（炒黄色）各二两，芍药（酒炒）、茯苓（人乳拌）各两半，川芎一两，粉甘草八钱（蜜炙）。上为末，米醋糊丸粟米大。每服二钱，空心淡盐汤下。又方：益母叶七两，生地、当归、芍药、香附（四制）、熟地各三两，）川芎二两。为末，蜜丸如桐子大，每服三钱，空心好酒下。
●妊娠心腹痛不可忍　盐少许，炒令赤，取一撮，淬酒中，服之即止。
●安胎　茯苓二两（色白、坚重者佳，去皮）、条芩（鬚子黄芩，酒炒，大者不用）、真于白术（去芦，黄土炒，去土，云术不用）、香附（童便浸，炒）、玄胡索（醋炒）、益母草叶（梗不用）、红花各一两，真没药三钱（去油，杂桃胶者不用）。各研细末，炼蜜为丸如桐子大，每日空心，白汤服七丸，不宜多。如胎不安，一日间可服四五次，不宜连吃，安则仍一日一服，间日亦可，皆以七丸为极。凡遇腹痛腰痠作胀，宜即服之。如胎三五月常坠者，须先一月制服。戒恼怒、劳力、煎炒、发气之物，并冷水冷物及房事。此方即至见红将坠者服之，往往能保足月，神方也。
●胎动不安，腹痛下黄水　糯米一合，黄耆、川芎各五钱，水一升，同煎至八合，作二次温服。胎重作痛不可忍，用鲤鱼、酒煮食之。胎漏不安，糯米二合，煮粥，预浸生地黄，捣汁一合，粥临煮熟放下调匀，空心服。忌铁器、用砂锅煮。
●孕妇磕闪跌扑致胎半产，及故欲去胎，妄服毒药，见诸恶症　不论胎已下未下，当归（酒洗，全用）五钱、川芎三钱（用真南芎或真抚芎亦可，余不堪用）、益母草（紫花者）五钱（白花者勿用），水煎浓饮。如口噤，斡开灌之，胎可安，即愈；不可安，即下。产后诸症亦治。须陈好酒、童便各一小杯（是方三味，名沸手散）。
●束胎散　益母草、当归各二钱，川芎、茯苓各一钱五分，枳壳八分，陈皮、甘草各五分，人参一钱，交十个月加秋葵子四十九粒，生芝麻半合，煎服。如力不能服参者，不用可也。八九个月间日一服，临盆产后，保无他患。
●催生丹　不宜早用，恐是转换，犹迟数日也，须胞破时服之。益母草一斤、当归八两、甘草四两、乳香六两（出汗过）、麝香三钱，端阳午时合。忌鸡犬不净、妇女生人。炼蜜为丸如圆眼大。临产，乳香五分煎汤送下。或单用佛手散（见前孕妇磕闪跌扑内）浓煎饮之。一服不生，再服；又不生，三服即下。盖此药调和气血，不致偏杂。未当正产，即能安胎止痛；已当正产，即能催生，免诸痛苦；既生仍服，又能去旧生新，行中有补。有孕家，宜预购数帖，不可轻忽视之。
●难产　浆水已下，过时不产，宜服滑利之药。单用车前子一两（微炒、碾）水煎服（凡催生药，俱用大河顺流水）。或车前子加菟丝子等分为末，温酒下三五钱，亦效。千里马鼻（即路上旧草鞋鼻）、蝉蜕五个（去首足）、麝香五釐、雄黄五分（烧灰，用阴瓦存性），共为末。每服三分，好酒下，拥被出微汗，立生。秋葵花子三钱，焙乾为末，好酒服之。单用益母草煎汤当茶服，亦效。荷花一瓣，上书人字，嚼而吞之，立下。铁称锤烧红，投酒中饮之，亦下。小虎刺根，捣烂，好酒一盏冲服，胎即下。巴豆三粒（去壳）、蓖麻子七粒（去壳）、麝香少许，研为一饼，贴脐上即产，产即速去其饼，不然，子肠亦出。
●夏日热闷难产　六一散（滑石六钱、甘草一钱），新汲水和，入蜜饮（非酷暑大热不宜服）。
●冬月为寒气所逼难产　用五积散。苍术二钱，厚朴、陈皮、茯苓、枳壳、白芍、当归、桔梗、乾姜各八分，半夏、川芎、白芷、官桂各七分，麻黄一钱，麝香（另研入）三分，生姜三片，葱三根，水煎热服（加甘草六分）
●产门闭　前胡一两，大川芎三钱，酒煎服。
●矮人石女，并未经产者，几近产门，交骨不开　龟板一个，曾生男女妇人头发一把，俱烧灰存性，每服三钱；浓煎川芎五钱、当归一两调服。约人行五六里时，骨即开，不论生死胎，俱下。
●胎衣不下　荷叶锉碎，水煎浓服，即下。产妇自将发梢置口中，一恶心即下。吞生鸡子清一枚，亦下。
●横生倒产　令孕妇安心仰卧，如手足先出，以小针于儿手足轻刺数处，以盐少许擦之，即时缩入，方可用药顺下，或令稳婆将儿手足轻轻送入亦可。或用艾壮作麦粒大，灸孕妇右脚小趾尖三壮，即顺生。蛇蜕一条，蝉蜕十四个，俱用全者，头发一握，并烧为末，分二服，温酒调下，仰卧片时，即顺生。灶下对釜底红土研细，酒下一钱，复用涂产母脐中，儿头带土出。
●子死腹中不下　黄土粪乾者，白汤服，即下。苦葫芦烧灰存性，研末，每服一钱，空心热酒下。
●月数未足，胎死不出　醋煮大豆服之，立下。未下再服。
●子死腹中，连日不出　亦用巴豆、蓖麻子、麝香饼贴脐上，即下（方见难产内）。又方：单用蓖麻子四十九粒，去壳捣膏，涂两足心，即出。出即洗去，不然子肠亦出。如子肠出，即以此膏涂顶心，肠自入。
●产下保生锭　蒲黄、五灵脂各十两（炒熟），玄胡索五两（醋炒），甘草二两（炙），青皮二两（醋炒），面和印锭，端午合，忌鸡犬不净、妇女生人。产下一饭时，姜汤化服。
●定晕宁心散　泽兰叶、荆芥各一斤，当归八两，川芎十两，甘草四两。为极细末，产下时，将末三钱，清米汤调服，加入童便半盏。
●产后发晕　当归尾（上）、川芎、山楂、益母草、五灵脂（俱中），水煎，临服加童便一酒盅。荆芥（炒黑色，研）、童便半盏，白汤调服，亦效。
●产后血晕　恶血冲心，不知人事者，须先以两手提起产妇头发，不可放倒，放倒则血攻心，不救。急以锅烧热醋入瓶中，对产妇口鼻熏之，兼以少许灌口中，自定，方可放手，仍用坐起。荆芥穗（炒黑存性，研细末）用五、六分，或多则钱许，热童便调，灌下即延。如去血过多，时时发晕者，浓煎川芎五钱、当归一两，调下最良。血冲上昏晕欲绝，红花一撮，好酒一盅，煎数沸，入童便二盏，乘热灌下，立验。产后发晕，有预防妙法。置好醋于床前，令房中常有醋气，或涂产妇手鼻少许，一日之内数次，产妇习闻此味，自不发晕，胜于已晕求救远矣。
●产后恶血不尽，上奔冲心，烦闷腹痛　捣藕汁温服。或恶露不尽，腹中疼痛，及儿枕作痛，以山楂百十个，打碎煎汤，入砂糖少许，空心温服。
●产后发热　多由血虚，大剂当归、炮姜治之，愈（如冒风寒加减治之）。
●产后遍身疼痛　此症因产走动，血气升降，失其常度，流滞关节，筋脉引急，是以遍身疼痛，甚则腰背强硬不能俯仰，手足擎物未能屈伸，或身热头痛，不可作他病治。）。川牛膝（去芦，酒浸）、当归（去尾，酒浸）、官桂（不见火）、白术、黄耆（去芦）、独活、生姜、白殭蚕、甘草、桑寄生各等分为末，每服四钱，滚水调服，神效。
●产后败血流注经络，结成肿块疼痛者　香附、赤芍、川芎、当归、熟地、陈皮、紫苏、丹皮、红花、牛膝、枳壳俱各一钱，甘草节、独活各五分。水二碗，煎八分，入酒一小杯，食前服。
●产后舌出不收　用丹砂敷之，或暗掷盆盎，作堕地声惊之，即收。
●产后闭结　当归、生地、桃仁、茜草根、玄胡索、赤芍、红花，如寒痛加木香；有汗去木香，加人参、甘草、酸枣仁；作恶心者，加砂仁三分。
●胎前产后痢疾　用败龟甲，以米醋炙，为末，调服。
●回生丹　胎前产后，三十六症，及崩淋经次诸疾，无不治之。此诚神验妙方也。锦纹大黄（去皮）一斤（为细末）、苏木三两（锉，用河水五碗，煎计三碗，去渣存汁）、红花三两（炒黄色，入好酒一大碗，同煎三五滚，去渣存汁）、黑豆三升（煮熟取汁三碗，去豆不用。一方此下有只用豆皮四字）。先将大黄末用好米醋三两碗，搅匀，以文武火熬成膏（须煮三遍，至色黑为度）；次用红花酒、苏木汤、黑豆汁，搅开大黄膏入内，又熬成膏，取出如有锅粑，再焙乾，入后药。当归（白大者，酒洗净）、川芎（茶洗净）、地黄（好酒浸透，九蒸九晒，如不烂，加酒煮，杵化）、白茯苓、乌药（酒炒）、苍术（米汁浸制）、香附米（便制醋炒）、玄胡索（醋炒）、蒲黄（微炒）、牛膝（去芦）、桃仁（去皮尖，另炒熟，研）各一两，甘草、广皮、木香、三稜（醋炒）、羌活、五灵脂（酒飞净）、地榆（生用）、山萸肉（酒蒸）、白芍（酒炒）各五钱，良姜四钱，（壁土炒），人参、白术（炒，去笋）、木瓜、青皮（去穰，醋炒）各三钱，乳香、没药各一钱。以上共二十七味，为细末，用大黄膏丸如弹子大，每服一丸，陈好酒顿化，通口服。附录诸症，药引于下。
产期未至，恶露先下，以致乾燥难生，俗称立浆；横生逆产，伤损而产。盘肠产，暑产，冻产，闷乱连日，不得即生；子死腹中，唇青腹冷，命在须臾。以上并用当归、川芎、益母草各三分，水一茶盅，煎七分，用酒三分调服。酒必陈醇者方佳。
胎衣不下，闷胀昏迷，恶露上攻，昏晕不醒；产后无力，时时晕厥。或喘促汗出。或头眩眼黑。以上并用芎、归各三分，水一茶盅，煎七分，用酒三分调服，再入童便半盏在内。
产后恶露不尽，或竟不行，以致胀满疼痛；产后寒热往来，有似疟疾，饮食不进，日久则成骨蒸；产后饮食有伤，泻利腹痛；产后胸膈胀满，呕吐不止；产后四肢浮肿；产后食面太早，血结在心，心口烦躁壅闷；产后邪言乱语，如见鬼神；产后败血流入经络，百节痠疼；产后血入心孔，失音不语；产后因怒伤肝，尿血如鸡肝；产后败血入肺，喉似蝉鸣；产后体涩腰痛，身似角弓反张；产后将息失宜，下血似崩；产后面黄舌乾，或鼻中出血，或遍身红点；产后小便淋漓，大便不通，或乍寒乍热，如醉如痴；产劳虚损，身瘦面黄，饮食减少，发热盗汗，渐成劳怯。妇女经闭腹痛，月事不调，崩漏带下，及脏寒久不成胎，或崩漏半产等症。以上并用芎归各少许，水一茶盅，煎七分，用酒三分调服。产后伤寒，如头疼身热无汗，加麻黄末三分，葱姜煎汤调下。如头痛身热自汗，冬加桂枝末三分，春夏加防风、白术末各三分，葱姜汤调下。产后无乳加黄连、天花粉、尾归、穿山甲末各三分，同入酒内化服，其乳自涌，须过初产数日内，俟气血定，方可服。凡症候深重者，多服几丸自愈。初产危急之际，可日迸二三次，最效。
●乳汁不通　麦芽二三两，炒、研，煎汤常服，并可治痈。老丝瓜连子烧灰存性，为末，酒下，盖被出汗，即通。乳少，用芝麻炒，捣烂，入炒盐少许，服之即生。产妇无儿吃乳，致乳房肿胀坚硬，疼痛难忍，川芎、当归、白芍、熟地各二钱，麦芽一两（炒末）。水二碗，煎八分，食远服。用脚布束紧两乳，以手按揉，其肿自然消散，甚者再用一服。
●内吹外吹　妇人有孕胎热，为内吹；有儿吃乳，名外吹。致乳结成肿痛，寒热交作，甚者恶心呕吐，并服之。柴胡、陈皮、川芎、山栀、青皮、石膏、黄芩、连翘各一钱，甘草五分，橘叶二十片。水二碗，煎八分，食远服。葱白切碎，炒热捣烂，敷乳上，以帛包之，冷则易，自愈。结核肿痛难忍，广陈皮，浸去白，晒燥干，面炒微黄，共研末，入麝香少许再研，每服二钱，热酒调下，揉之即散。
●乳痈乳癌　丹溪云：乳房所属，阳明胃经；乳头所属，厥阴肝经。乳子之母，或忿怒伤肝，或厚味积热，以致气不流行，窍不得通，汁不得出，则结为肿、为痛。阳明之经，血热则化为脓，又有儿口之气，吹而焮热，次结成核。初起时，须便忍痛揉散气软，血脉通和，自然消散。失此不治，则成痈疽（红肿发热疼痛者是乳痈，坚硬腐烂者名乳疽）。初起，当用发散流气之药。若已成脓，又当内托排脓，养血顺气，慎勿妄用刀针取咎。又有妇人积优，结成隐核，如圆棋子大，其硬如石，不痛不痒，或一年二年，或三、五年，始发为疮，破陷空洞，名曰乳癌，以其深凹，有似岩穴也，多难为治。得此症者，虽曰天命，若能清心寡虑，薄滋味，戒暴怒，仍服内托活血顺气之药，庶有可生之理。乳痈初起，芙蓉根切片，以无灰酒煎服，尽量饮，即内消。五味子二钱，（陈壁泥炒）、真广胶二钱（乾面炒），各研末，以陈好酒调，乘热服，盖被汗出即愈。蒲公英七钱。金银花一两、穿山甲三片（灰炒黄色，槌碎）、橘叶七片。生白酒一碗，水一碗，煎八分，半饱服。外用橘叶煎汤洗净，以药渣敷患处，少睡，得微汗即散。大瓜蒌一个（现取出子连壳，瓦上焙燥，研细），好酒冲，食后服，即愈。鹿角尖三寸，煅红存性，碾末三钱，热酒调服，重则二服必消。蒲公英一两、胡芦巴八钱（以四钱炒），酒煎服，即愈。京墨、猪胆、玄参，三样和匀，搽上立效。蟹爪尖、鹿角尖，炒黄为末，酒下二三钱，仍以牙梳梳乳四旁，亦消。白芷研末，每服二钱，酒调下，服数次自散。萱草根（俗名鹅脚花），捣汁，热酒和，敷患处。结核作痛末成脓，酒化白醋一钱，服。乳痈乳肿，用芭蕉叶捣汁，生白酒下，渣敷患处。乳癌方：先以甘草水洗净，用白蜡三钱，好酒化服，五七次亦愈。圆蛤壳，研极细末，加皂荚末少许，米醋煎滚，调敷即愈。穿烂者，用贝母、知母各一钱半，麝香三分，鸡子白调敷。
●乳癣
白松香二钱、川椒二十粒，研末，先用槐枝汤洗，和猪油调擦之。
●血瘕　妇人月经闭结成血瘕，腹满胀痛欲死者，用水红花、马鞭草，各洗净一斤，熬膏配入当归、生地、川芎、白芍药各二两，红花、没药各一两，玄胡索、五灵脂各二两，乌药、木香各一两，为末。如前膏，少加米糊为丸，每服空心红花酒送下百丸。
●血崩自淋　旱莲草、野苎麻嫩根各三四两，老鼠刺叶一两，水酒各半盏，调木耳灰一钱五分，发灰一钱入内，数服即止。
●崩漏不止，赤白带下　乌梅烧灰存性，研末，滚汤调服，止后，将莲子烧灰存性，香附炒为末，和匀，每服二钱，淡醋汤调下。
●血淋　青蒿子一味（八九月间预收，不则通觅难得）研末，将冬米饮捣烂成九，每清晨好酒送下三钱。轻则半月，重则二十日，自效。但服此药后，永不能生育，要生育者，断不可用，医家不得贪奏功之易，以绝上帝好生之德，而速天遣也。
●白带　荞麦面、鸡子清捣为丸，如绿豆大，每清晨滚汤送下二钱。鱼胶，慢火炒，为末好酒下，亦愈。破故纸炒为末，将鸡子一个，开一孔，入末八分，搅匀，用纸封固，饭上蒸熟，空心酒下。重者，不过服十次，即愈。
●小便不通　鲫鱼一尾，捣烂，用少许搽脐内，即解。墙上蜒螺，入麝二釐，即将蜒螺水滴脐内，亦解。单以盐纳脐中更效。
●脚丫作痒　此从三阳风湿下流，凝结不散，故先作痒，而后生湿烂；又或足底弯曲之处痒湿皆然。枯矾五钱，石膏（煅）、轻粉、黄丹各三钱。上为末，温汤洗净，搽药即愈。
●妇人癫狂失心　白明矾（煅过）二钱，郁金七钱。共为末，米糊为丸，如桐子大，每服五十丸，白汤送下，数服即愈。
●鸡爪风　妇人月家得此，不时发，手足拘挛，拳束如鸡爪，颇疼痛。急于左右膝骨两傍，各有一小窝，共四穴（俗谓鬼眼），各灸七壮，立愈。
●鬼胎　过月不产，如抱一瓮者。吴茱萸、川乌、秦艽、柴胡、白殭蚕各等分为末，炼蜜为丸如桐子大，每服七丸，蜜酒下，取下恶物自消。临症须详审。古人多过月而生者，不得草率妄下，概以鬼胎之说害之。

婴儿诸症  ***************************
●婴儿五宜　一小儿初生，先浓煎黄连甘草汤，急用软绢或丝绵包指醮药，抠出口中恶血，倘或不及，即以汤药灌之，待吐出恶沫，方与乳吃。令出豆稀少。一初生三五月，宜绷缚令卧，勿竖头抱出，免致惊痫。一乳与食不宜一时混吃，致儿生疳癖痞积。一用七八十岁老人旧裙旧袴，改小儿衣衫，令儿有寿。虽富贵之家，切不可新制绫罗毡绒之类，与小儿服之，不惟却病，抑且借福（即三朝满月，受贺宴宾，宰杀恐亦不宜）。一儿生四五个月，只与乳吃。六个月后，方与稀粥哺之。周岁以前，切不可吃荤腥并面食、生冷之物，令儿多疾。一二岁后，脏腑稍壮，才与荤腥最好。
●辨虎口纹　小儿左右叉手处，名曰虎口。自虎口而上第一节，名风关；第二节，名气关；第三节，曰命关。有纹见于风关，易治；透过气关，渐难；过三关，多死候。左手之纹，病应心肝；右手之纹，病应脾肺。纹有五色，紫者风邪在表；惊则纹青；淡红，则寒热在表；深红，必发伤寒、痘疹；青红者，惊热。纹乱则病久；纹细则腹痛，多啼，乳食不消；纹粗直射指甲，必主惊风恶候；纹黑如墨，因重难治。
●马牙　初生小儿，口屋并牙龈生白点，不能食乳，此由胎热所致，与鹅口不同，少缓即不能救。急用针敷筋上，将白点挑破出血，凶则连日，缓则间日挑之，挑后随用青绢绞出涎，以好京墨磨薄荷汤，遍搽满口，勿令食乳，待睡片时，醒方与乳，无不立效。若为儿护痛，多致夭伤。凡牙龈上起白点，马子硷（火煅，淬醋中，研）擦之，有涎滴下，即愈。初生小儿，面赤，眼闭不开，大便不通，不能进乳食，多由胎中热毒所致，急以粪清解之。
●竹衣乖　并无皮，脓血淋漓疮，及胎中遗毒，患赤剥杨梅疮，胎胎皆然者。上白芦甘石（煅过，淬入黄连汁内三次，童便内四次）一两、厚黄柏（猪胆涂，炙七次）七钱、紫甘蔗皮（烧灰存性）五钱、儿茶五钱、真绿豆（炒）七钱、赤石脂（煅）五钱、冰片五分，为末。用麻油入老鸡蛋黄，煎黑去黄，候冷，调搽即愈。内服丸药。真西牛黄三分，大朱砂、明雄黄各七分，乳香、没药（各炙）五分，麝香一分，山茨菇一钱，为末。蜜丸重三分，金银花煎汤，调服一丸。如欲稀痘，即疮好后，每逢节气日，调服一二丸，出时必稀。小儿生下，遍身无皮，但是红肉，急以早米粉干扑，候生皮方止。
●脐风撮口　此症为风湿所伤，断脐后，脐或方退而尚未乾燥，频浴之，则风湿浸入脐中；或换衣服时，脐内受风，遂成脐风。面赤喘急，啼声不出，名曰撮口。用蜈蚣（赤脚金头者）一条、蝎梢四尾、殭蚕七个、瞿麦五分，研末。将鹅毛管，吹药入鼻内，使喷嚏啼哭，为可医。随用薄荷汤，调末药服。又牙龈有一小泡子，如粟米大，急以温水蘸净，绢裹手指，轻轻擦破，即开口，或灸小儿头顶五七壮，即愈。小儿原生脐带，煎汤服，亦效。初生小儿，脐风撮口，多啼不乳，口出白沫，全蝎二十一个（头尾全者，去毒，用好酒涂，炙为末）、麝香少许（另研），为细末。用金银物煎汤，调服。小儿初生七日，若有脐风，肚腹必自发出青筋一道，行至肚，却生两岔，待行至心，不治。必详视其青筋。初发，速照青筋头上灸三壮，或行至两岔处，亦照两岔头尽处各灸三壮，青筋自消，儿必活。或用独蒜切片，安脐上，以艾灸之，口中有蒜气，即止。
●脐肿出汁　枯矾末敷，或黄柏末敷，或枯矾、水龙骨研末，和匀敷，皆效（水龙骨，粪船板缝上干灰，陈年朽烂者，妙）。
●脐疮不干　绵子烧灰，掺上即愈。仍用枯矾、水龙骨研敷，亦效。
●吐乳　木香、蚯蚓粪，米汤调服，即安。
●夜啼　以乳汁调灯花，涂乳头，今儿吮之。或用蝉蜕二十七枚，全者去头足，为末，入朱砂少许，蜜调为丸，使吮之，自止。
●赤游丹　此症受毒于未生前，发病于有生后。身在胞胎，父母不能节欲，多致淫火猖炽，又不能戒诸厚味，及炭火烘燻，生后热汤洗浴，烘燻衣物，触动内毒，因而身热、啼叫、惊搐；次生红肿、光亮、发热，瞬息游走，发无定处，先从头额起者，名天罩丹。余皆起于腹背。流入四肢者，轻；起于四肢，流入胸腹者，重。先捣生姜汁、葱汁，烧盐煎水洗疮，洗时易令水入目，恐有损伤。内服：白芍、陈皮各五分，麦冬一钱五分，甘草六分，藿香、木通各四分，黄芩五分。水一小盅煎，一二服愈。乳母药倍之。小儿赤游丹毒，红如珠，热如火，走如云，散及遍身不定者，水芭蕉根，捣汁调敷，加蜜亦可。游风肿痛，破草鞋、人乳发，烧灰，米醋调敷。或取油菜叶一把，捣敷，随手即消，亦可捣汁服之。平常红肿，蒜头半个、荸芥二个，煮熟捣烂，热白酒下，自消。
●蓐疮　凡小儿百日内生疮，名曰蓐疮。由胎毒所致，又名毒瘴。从身渐延至头，齐眉癞遍则愈。若从头渐至腹者，难治。内服犀角丸。牛黄、犀角、羚羊角、全蝎（酒洗）、殭蚕（炒）、防风、羌活、天麻、麻黄、胆星、天竺黄、黄连、京墨（煅微烟为度），以上各三钱，为细末，蒸饼，打糊为丸，芡实大，朱砂、金箔为衣，每服一丸。薄荷汤下。如外敷药，恐毒入内，反生他疾，宜用药煮布衫服之。以青布做小衣二件，同药煮，阴乾，早晚换服再煮，以愈为度。煮衣之药四味：大黄八两、甘草四两、当归二两、朴硝二两。乳母宜服煎药十剂：苦参二钱，羌活八分，甘草四分，连翘、防风、荆芥、牛蒡子（研）、金银花各一钱，水煎服，忌食鸡、鹅、羊、鱼、韭、葱、蒜等，酒亦宜少吃。
●五福化毒丹　治小儿胎热，大小便不利，丹毒疮疡，赤疹、赤目、重舌、木舌、口疮等症。玄参二两、桔梗三两、人参七钱、茯苓一两五钱、牙硝五钱（风化）、青黛一两、麝香一分（夏天修合不用）、甘草七钱。一方加黄连一两，炒，研末，蜜为丸，每丸一钱，朱砂为衣，薄荷汤下。疮疹后馀毒凡上攻口，口齿臭气，生地黄煎汤化服。
●两日夜不见　羯羊肝一具，不见水，勿犯铁器，以竹刀割开，入穀精草末，瓦罐内水煮熟，不时眼之，屡验。
●疟疾　小儿之疟，大约以食积痰饮治之。槟榔、草果、半夏、贝母、柴胡、黄芩各等分，甘草少许，水煎服。阴疟至晚即发，累月不已。人参、白芍药（炒）、川芎、柴胡各一钱，炙甘草、红花各三分，煎服，愈。
●痢疾　鸡子一个，煮二三沸取起，去白用黄，研碎，以生姜汁半小盅和匀，与小儿服之，不宜吃茶，其效如神。
●吐泻　脾虚则泻，胃虚则吐，脾胃不和，阴阳不顺，清浊相干则吐泻兼作、用安胃醒脾汤。白术、茯苓各一钱，滑石（水飞）、砂仁（炒）各七分，木香（煨）五分，姜枣煎服。停食，加枳实、山楂。夹惊，加胆星、天麻。风，加防风、乾葛。暑，加香薷、扁豆。虚，加人参。内有热，加黄连。口渴，加乌梅肉。吐不止，加藿香。泻不止，加升麻。
●呕吐　凡吐清凉，顺而易出者为寒。用温中止吐汤。白豆蔻、白茯苓各一钱，半夏五分，生姜五片，水煎，磨沉香四分，热服。吐酸，逆而难出者为热。用和中清热饮。黄连（姜炒）一钱，半夏（姜制）一钱，陈皮、藿香、砂仁各七分，白茯苓一钱五分，水煎。徐服。
●泄泻　乾山药半生半炒，为末，每股二钱。砂糖水调服，即愈。或巴豆研末，为膏，贴顶门上，烧线香一柱，未尽，即去巴豆，立愈。
●尿梗病　小便不通者，木通、茄儿蒂，煎服，立通。外肾肿大，木通五分、甘草三分、黄连（炒）四分、当归六分、黄芩七分，水一盅、煎五分，空心服。疝气，地龙不去土，为末，唾调，搽患处，即效。遗尿，用红纸剪马国匹，令小儿自安身下，每夜如之。
●瘦损　神麴十两（陈年者佳）、山楂肉八两、马子硷四两（真米醋煅三次）。为末，砂糖调服，小儿常服，能生肌肉，肥儿丸：黑豆三合（炒）、白面十两（炒黄）、使君子百粒（火煨）、黄米三合（炒）、五穀虫一两，共为末。炼蜜为丸，每丸重二钱，早午晚三时进三丸。
●疳积诸病　雄黄二分（研末）、鸡肝（不落水者）一具，磁碗盛之，捣匀，好酒二盏，入肝内，饭上蒸熟，空心服，三四次愈。黄荆子六两、鹅脊血（火焙乾）一两、鸡肫内黄皮（不见水者）七个，共为末。每用五分，入鸡蛋内，和匀，纸封固，饭锅上蒸熟食之，服三四个全愈。无灰酒过之。
●五疳　疳症不同，宜对症服药。如心脏受疳，小便不通、口乾、舌烂、牙臭，此乃心脏受积也。用羊肝散。穀精草五钱、胡黄连二钱、银柴胡二钱、甘草五分、地骨皮五钱、芦荟三分，共为末。羊肝一具，刀剖开一缝，将药末五分入肝内，用线捆好，砂锅内煮熟肝为度，随时服，七日即愈。肝脏受瘠，积热损目，又名鸡朦眼，此乃肝脏受积也，用鸡肝散。夜明砂（水洗净）一钱，明雄黄、威灵仙、穀精草、蛤粉各一钱，共为末。每用鸡肝一具，将药末五分，入砂锅内，煮鸡肝服。脾脏受疳，夜出盗汗，撤泻，口乾，此乃脾脏受积也，用白术散。白茯苓、白术（土炒）、泽泻各二钱，山楂肉五钱，胡黄连一钱，神麴五钱（炒黄色为度），广陈皮一钱，共为末。每日清米汤送下一钱。肺脏受疳，龟胸，咳嗽，发热，夜啼，此乃肺脏受积也，用二冬膏。天门冬、麦门冬、苦楝皮、桑白皮、橘红、生地各三钱。河水十碗，煎至一碗，再入白蜜八两，共成膏；再用山药一两为末，入膏内收成。每日服三次，愈。肾经受疳，肌体极瘦，遍身疮疥，齿肿龈宣，甚则牙龈溃脱，俗名走马牙疳，寒热头热脚冷，此五疳也（肾疳不载方者，走马牙疳，另列一条也）。
●走马牙疳　言患迅速，不可迟延故也。多属痘疹馀毒所中，又有杂病热甚而成者。其患牙龈肿烂，随便黑腐作臭，有五种不治。口臭涎秽，不治；黑腐不脱，不治；牙落无血，不治；穿腮破唇，不治；用药不效，不治。初起：人中白（溺壶者佳，煅红）二两，儿茶一两，黄柏、薄荷、青黛各末六钱，冰片五分，研极细，先用温汤漱净，吹药疳，日用六七次。吹药后，涎从外流为吉；涎毒内收为凶。内服：芦荟、银柴胡、胡黄连、川黄连、牛蒡子、玄参、桔梗、山栀、石膏、薄荷、羚羊角各五分，甘草、升麻三分，水二盅，淡竹叶十片煎六分，食后服。此方虽穿腮破唇，并宜服之。或川连、乾姜等分为末，吹入；或单用煅过人中白，擦牙数次；或以绿矾入顷银罐内，煅透收起，覆地去火毒。遇此疾；将矾擦之，皆效。
●猢狲痨　此症求食不止，终夜不睡。用针刺两手面中三指中节能屈处。周岁者，用中号针；六七岁者，用大号针刺进半分许，遇骨微住即拔出，不可误针筋上。若疳甚无水，刺数日方有白水；不甚者，即有白浆，刺数日，随有血。一指有血，停此一指不刺；二指有血，停此二指不刺；若六指俱有血，病痊不复刺矣。凡刺须隔一日，俟天晴，雨则无益。刺后即得睡，减贪馋。最忌枣、粟、干甜果物，食则复发。若初刺即有血，则非此症矣。
●小儿喉中痰壅喘甚　巴豆一粒，捣烂作一丸，以丝绵包裹，男左女右，塞鼻中，痰即坠下。
●小儿卒死、吐利不解何病　狗屎一丸，绞计灌之。无湿者，水煮乾者取汁。或用葱纳下部及鼻中，立苏。
●急慢凉风　眉心中以绿豆大艾圆灸五七壮，须令出喉有声，即愈。又方：尾尻骨下一指之间，亦以绿豆大艾圆，灸一壮，即出喉有声，灸三壮，立愈。如鼻梁两旁，哭笑有窝，用珠笔点记，以艾圆灸两旁三五壮，即愈。又方：胆南星（牛胆套过多次者）一两、朱砂二钱二分，研细末。每服五分，服至一钱止，午前一服，午后一服，灯心姜汤送下。
●疳疮　墙上白螺蛳壳（去土净，火煅，研细末）五分，轻粉、宫粉各三分，冰片一分，和匀。先以米泔水洗净，用药掺上，立愈。或羊须，烧灰存性，敷之。
●痜疮　松香研细，尺余青布条裹之，以线缝作条子，于香油灯上烧过，其滴下油，以碗接之，搽疮，愈。
●肥疮及头上恶疮，久不愈者　松香（研末筛净、同葱汁陈醋煮过）一斤，轻粉一两五钱，川椒二两（另研极细末），山东飞丹（水飞过）、枯矾各六两，共为极细末。先用猪蹄汤洗过，菜油调敷，愈。
●遍身细疥疮　柏油敷上，立愈。
●癣方　猪骨髓与轻粉等分，研烂敷之，愈。
●稀痘丹　赤豆、黑豆、绿豆各一撮，甘草节五分，不时煎服，稀痘屡验。如乡邻有痘疹流行，预与儿食，可兔儿出，即出亦轻。
●痘初发热，疑似之间　白芍、葛根各五分，升麻、甘草各二分，生姜煎服。
●发痘时作泻　白术（土炒）一钱五分，人参、乾山药（焙）、莲肉（去心）、茯苓各一钱，砂仁五分，藿香叶五分，木香三分，肉桂五分，苍术三分（去皮），肉豆蔻（面包，煨去油）一钱，诃子肉三分，为末。清饭汤调服一二钱。
●治痘不起　带壳荔枝一枚，连核橄榄一枚，槌碎，同煎服。紫草茸四五分，滚汤砂锅内煎服，痘即起。再加人参三四分，更妙。用芫荽擂酒，喷卧处，立出。雄鸡冠血或桑虫，皆可发痘。
●陷入不起　其色黑，气欲绝者，用穿山甲洗净，炒令黄脆，为末。每用末五分，紫苏煎汤，加酒调服。倒陷黑色，人中白（火煅为末），水调三钱服之，年大倍加。初起光壮，忽然光陷，心烦躁急，气喘妄语，如见鬼神，人牙齿，以酒浸湿草纸包，煅末酒下。倒靥色黑，口唇冰冷，狗蝇七枚（狗身上夏月极多，冬月藏于耳中，以镊取之），焙乾为末，酒调下，移时即红润如常。
●痘疮入目　痛楚恐伤目者，浮萍阴乾为末，每服三钱，随儿大小，羯羊肝半个，竹刀切碎，捣烂，和水取汁调，食远服，清茶过。不甚痛者，一服愈；已生伤目者，十服方瘥。痘疮入目，或酒后生瘴翳，蝉蜕（洗净）、白菊花各等分，为散，每服二钱，入蜜一匙，白汤调，食远服，一日两次。兔粪焙乾，或末或丸，清茶下，痘后疳眼，菊花、蛤粉、兔粪、草决明、穀精草各一两，蝉蜕（去翅足）三钱，为末。鸡肝一具（不落水者），竹刀劈开，入药末一钱，箬裹蒸熟食之。
●痘诊十馀日，湿烂不结痂　干绿豆粉敷之。
●痘后头上破碎不结痂　黑豆炒为细末，香油调敷。
●痘后头面抓破、脓水淋漓　多年盖屋草枯烂者，炙乾为末，掺之。痘后不收脓，亦可用。内服保元汤。人参一钱、黄耆二钱、甘草五分、生姜二片，水盅半，煎五六分，不拘时服。
●痘疮不能脱靥　每烧乳香薰之。
●痘毒　断不可开刀。用羯羊屎，以新瓦磨光，洗净，置屎于其中，上下以瓦覆定，文武文炙燥。烟尽存性取出，为极细末，香油调敷，即愈。
●痘毒出脓之后，脾胃虚弱，脓清不敛　人参、黄耆、白术各一钱，甘草三分，姜一片，枣二枚，水二盅，煎八分，食远服。
●发散瘄子　发时多挟小泻，但宜清解，不可止泻，用西河柳五六钱，煎汤服，或樱桃核敲碎，煎汤服，皆效。瘄发不出，杏仁十粒（去皮尖，研细末）、母酒浆（乃酒初酿之酒母，不可误服烧酒酒浆）调服，即发出。

疮霉诸症  ***************************
●疮毒总论　经曰：凡疮之痛痒，自属虚实寒热。故痛而实者为热，虚而痒者为寒。然诸疮痛痒，皆属于心。以心主血行气，气血凝滞而为痈疽疮疖。阔大一寸以上曰痈疽，一寸以下曰疮疖。诸疮之中，惟背疽疔疮，最为急症。其初发也，使身体或先热而后恶寒，或先痒而后疼痛。若其不痛，最为恶症。且如背疽始生，如黍粟粒大，才有觉时，便用艾于痛处灸之，痛则灸至痒，痒则灸至痛，使毒气随火而散（凡毒初起皆可灸，惟头项属阳明，断不宜灸）。若失之于初，疮势已成，又当审其虚实寒热。热实则清之，虚寒则温之，得毒消肿溃，方为可治之症。疔疮者，多发于手足之间，生黄泡，其中或紫黑色，有一条红线直上，仓卒之际，急宜以针于红线所至之尽处刺出毒血，然后以蟾酥乳香膏于疮上涂之。针时以病者知痛出血为度，否则血丝入腹，毒气攻心，不治。至若瘰疬颈疽臀痈之类，皆毒气郁积于内而发，治之皆须解毒溃脓。若气血弱者，又须补之，此一定之法。疮疖疥癣之类，随其脏腑所受冷热调之，所贵气血宣流，自失其痛痒矣。如脚上臁疮，年久不愈者，多是肾水流注，又有脾水溃溢，治各有方，随症选用。蟾酥乳香膏：蟾酥（酒化）、硇砂、轻粉、白丁香各一钱，雄黄、蜈蚣一条（炙）、朱砂各二钱，乳香六分，麝香一分，金顶砒五分（制法：用铅一斤，小罐内炭火煨化，投白砒二两于化洋铅上，炼烟尽为度，取起候冷打开，金顶砒结在铅面上，取下听用）。共为末，糊成麦子大。凡遇疔疮针破，用一粒插入孔内，以膏药盖之，追出脓血疔根为效。
●疔疮　此症有十三种，而有青黄赤白黑（青疔发于目下，黄疔发于口唇，赤疔发于舌根，白疔发于鼻右，黑疔发于耳前），盖取五色以应五脏也。复有暑疔、火疔、气疔、冷疔者，皆以其时候缓急浮实之异。但初起，疮心先痒后痛，先寒后热。热定则寒多，如四肢沉重，头痛心惊，眼花见火，甚者呕逆者，多危；惟麻子疔始未皆痒（其状肉起，头如黍米，色稍黑，四边微赤，多痒，忌食麻子油及芝麻，与著麻衣，或麻布揩手面，併入麻田行走），皆用小针刺破，或用刀割断疔根（疔疮不破则毒入胃肠），出血令尽。若有发于三四处，只去先发者为主。如形体壮实而毒甚者，以针刺疮四边，多出恶血，以泄毒气。惟刀镰疔，忌刺及刀并铁器（其状阔狭如韭菜，长一寸，左侧肉黑如烧烙），刺后，以蟾酥乳香膏敷之，拔去疔根；或益母草叶烧灰敷之，再以明矾末三钱、葱白七茎捣烂，分作七块，每块热酒一杯送下，以衣被盖之。如无汗，再服葱白汤一盅，少顷，汗出如淋，从容去其覆物，其病若脱（此方不独可治疔疮，并治诸恶毒初起但未成脓者，服之无不神效）。全以戒怒宽怀为上。忌孝服、鸡犬、月经妇人、狐臭、息香、麝香、汤火气；更忌风寒、房事、酒肉、鱼腥、蒜椒、辛辣、油腻、生冷等物。疔疮初起，饮香油一盅，即无性命之忧。家菊汁一碗，各用根，冲热酒，入口即愈。喜儿草、水芹菜，共捣汁，酒冲服。水半枝莲（生水旁者，花茎甚细）捣汁，和酒服，渣敷患处。春用乌苎叶，秋冬用根，煮酒服，渣敷患处。新鲜虾髓一个，飞面调匀，敷上愈。好磁石为末，津蜜调一茶匙，搽疮头上，疔即拔。蝼蛄虫捣烂，敷疮上，疔根亦拔。疔疮烦躁作渴，恶毒攻心，青靛二两（散者佳，成团者用石灰和之）、雄黄五钱、麝香少许、苍耳灰二钱，研末。每服二钱，蜜水调下，可以护心。疔疮针刺之后，馀毒走散作肿，郁金（蝉肚者）、白及、白蔹、大黄、白芷各四两，黄柏二两，轻粉五钱，绿豆粉一两，共为末。醋调，箍四边，夏月热甚，蜜水调。嘴唇上疔疮，将两腿腕中紫黑筋，刺出恶血，立消。
●火珠疮　其疮如珠，始于发中，相染不已，亦有伤命者。用生萝葡捣烂，将滴醋浸敷患处，自愈。
●金丝疮　形如绳线，钜细不一，上下至心即死，治法于疮头截住，刺之出血后，嚼浮萍涂之即愈。
●白蛇缠　通身细白泡者是。如白蛇相缠，故名之。白及八钱、水龙骨（粪船板缝上于灰，陈年朽烂者妙），共研末，以无根水调搽之。
●天泡疮　天萝水，调宫粉敷上，立愈。真白花百合，洗净捣烂，随敷随好，即疥毒皆效。锦纹大黄磨水，不时搽之，自愈。生白芍药，磨浓涂之。蚯蚓泥、老菱壳烧灰，麻油调敷即愈。天泡日久作烂，疼痛不已，脓水淋漓，石膏（煅）、轻粉各一两，青黛、黄柏各三钱，研细，甘草汤洗净，掺之，其疼立止。
●漆疮　木形人遇漆起泡，发痒变疮，肢肿作痛，甚者寒热交作，用蟹唾抹之，或磨刀水泥涂之，或杉水煎汤洗之，或蟹壳、滑石研细末，燥者蜜和涂之，湿者乾末掺之，或石膏、轻粉、韭汁调敷之。内服玄参、知母、石膏、人中黄、黄连、升麻、连翘、牛蒡子各等分，甘草五分，淡竹叶二十片。水二盅，煎八分，不拘时服。忌浴热水，兼戒口味，不然，变为顽风癣癞，愈而又发者多矣。
●寒湿疮　鸡子煮熟，去白用黄，慢火炒出油，加黄柏末于油内，掺上立效。或烟胶（即皮市熏皮烟煤）为末，掺上。若疮燥、加香油调敷。
●溜脓疮　松香研细，用脂油捣匀，敷上，外以纸包裹，一周时换三次，愈（头上身上皆可治）。面上流脓肥疮，铜香炉盖下结成黑烟滋，取下研细，同铅粉等分，香油调，先剥去疮眼，花椒汤洗净，搽之。
●腊梨头疮　以酒饭店内，油透陈竹灯台一个，劈碎，装于磁瓶内，口上用旧髻铁丝，覆于瓶口上，倒转下，再用一空磁瓶，以此瓶合于下瓶口上，用火煅之，其汁溜下，取汁搽疮，其效如神。
●疥疮　大风子肉五钱，水银、樟脑、油核桃、轻粉各一钱，川椒五分，研而擦之，自愈。或煮熟鸡子黄五六枚（炒出油），将槟榔一个，硫黄少许，磨油搽擦，日用三四次，不出十日，亦愈。
●疥疮、脓巢、肥疮　松香一两、雄黄一钱，共为细末。入竹纸内，捲成条子，用菜油浸一宿，取出，倒吊烧之，滴下油，搽上即愈。
●臁疮　杏仁（去皮尖，用纸取上油，存杏仁霜）五钱、轻粉五钱，和匀。将雄猪脊髓糙匀，先用黄柏水洗净，拭乾敷上，将纸包好，数日自愈。香油浸千张纸，盖饭上蒸过，贴患处，一日换两次，数日亦愈。久远臃疮，真水粉一两，麻油调化，涂在碗内（其碗用缺口者，以便出烟，不则闷隐耳），以艾叶熏黄，早间熏至未刻，要内外皆黄色，次用香瓶火烧头发，熏至黑色，将油纸摊成隔纸膏药，纸上刺细眼贴之，自早至晚，翻转换一次，次日再换，连换五六个，全愈。
●驴眼疮　生脚胫骨两周围，如臁疮样。田螺去壳捣烂，敷数次即愈。
●裙边疮　此疮生在脚面上。取梨叶百片，鲜猪油二两，用梨叶锅内炒，拌油在叶上；次下白蜡二两（须上好者），亦捣碎拌在内，令化在叶上；又下盐二两，亦拌在内，其锅下要微火，不可使叶炒熟烂为要紧，取起待冷，出火气，贴上神效。
●肾肠风、坐板疮、八角刺癣　生矾二两、硫黄八钱、胡椒二百粒，计重四钱，猪油调搽，湿者乾掺。阴囊因坐板疮毒水流落作烂，以甘草煎汤洗，用滑石研细末敷之，即愈。
●坐板疮　绿矾一把，放脚盆内，滚汤冲下，浸洗，待痒止，坐草纸上待乾，数次即愈。
●阴头主疮　白蜜调甘草末敷之，并治诸恶疮不愈，即纯用白蜜敷之亦效。
●伤于寒混血风臁疮、棒疮膏药　水粉、瓜儿粉、柏油俱各五钱，没药、乳香各一钱，冰片一二分，白蜡、黄蜡各一两。先将柏油、白蜡、黄蜡熬化入药，如燥，以麻油少许补足，其乳香、没药、冰片，待膏成临时研细加入，不干不湿调匀为膏药，贴之即愈。
●热疖　端阳五时，独蒜切片，贴眉心，至夏不发。菊花根捣汁，无灰酒调服，疖在上身空心服；疖在下身饱后服，自消。
●扎马丁　切不可食肉。生白酒煎豨莶草、紫花地丁、车前草，服之。
●诸疖毒不收口　白槿花（煅过存性）为末掺上，神效。即疮口如碗大，亦效，兼治金疮、刀斧伤。白蜡、黄蜡各一两，铅粉五钱，真轻粉一钱，猪板油去膜二两，熬膏贴之，效。血竭、白蜡、轻粉、千年石灰、敷之亦效。一应恶疮肿毒，久不收敛者，先用花椒、葱白、甘草煎猪蹄，浓汤洗去恶肉，次用膏药，其药须腊月腊日，用新猪厚板油不落水、不入盐者，锅内熬去渣，磁器收贮，每油化过一斤，入白蜡半斤，化匀，又下好樟脑四两搅匀，勿出气为妙，临症用无灰棉纸做膏贴之，无不愈者。
●努肉　疮疖诸毒新愈，努肉胀出，取乌梅肉捣烂，入蜜少许，摊纸贴之，恶肉即收，永无后患。
●痈疽、发背诸般肿毒初起　酒煎金银花服，可消。明矾三钱（研细），黑枣头为丸，酒下。未成毒即散，已成亦轻，即阳硬块，亦可冶。五倍子（炒微黑，候冷为末），将葱汁好醋调，涂上一二次，立消。黄蜡二两、明矾三两，先将黄蜡熔开，离火少温，入矾末和匀，众手急丸如桐子大，每服三十九丸，食前温酒下，一日二服。盖托里、消毒、固脏腑、止疼痛之妙药也。诸毒溃后，服之能护膜、止泻、消毒、化脓，若内痈服之，更有排脓托里之效。如遍身生疮，状如蛇头，名蛇头疮者，尤宜服之，每日百丸，即愈。火赤链蛇，以木梢打死（不宜见铁器。如见铁者能杀人），将笼糠火煨化，取其骨灰一钱，好酒调服，以沉酣为度，每能内消一切无名肿毒。野苎麻嫩根，近水边者，洗净四两，捣取汁，入金银花一两，煎酒冲服，三五次；再用嫩苎麻根捣烂，入葱头、风化石灰各少许，捣匀，做饼贴患处，留头，干即换，昼夜六七次，即暗消。芙蓉叶捣汁，和生白酒服，将渣敷上，即消。或竟用芙蓉根切片，煎酒服，随量饮，更妙。当归全身重八钱二分一枝者（宁重去须，要准，轻者不效）、黄耆五钱、金银花五钱、甘草一钱八分，水一大碗，酒一大碗，煎一碗，露一宿，次早温服，即内消。
●铁箍散　一切肿毒初起，围之即散。已成围之，毒气不至攻走；无脓围之。有脓未溃，围之即溃；已溃围之，脓即追出。九月九日取芙蓉叶阴乾（五钱）、姜黄、白蔹、五倍子、白及各五钱，大黄一两，蟹壳五个，陈小粉一两（炒），研末，米醋温热，调稀围之。又方：川贝母、南星各七分，连翘、五倍子、经霜芙蓉叶各一两，共为末，用水调敷肿处，只留中间一孔，出毒气，亦效。
●透脓散　一切痈疽诸毒，内脓已成，不穿破者。黄耆四钱、穿山甲（炒末）一钱、川芎三钱、当归二钱、皂角刺一钱五分，水二碗，煎一碗，随病前后服，入酒一杯服之，毒即出。蛾口茧（用出过蚕蛾茧一枚，烧灰），酒调服，自出一头，切不可用二枚三枚，盖多服则多头矣。
●定疼散　一切肿毒、疼极敷药。山药一两，白糖霜、大黄各四钱，打烂敷上，即止疼。或搭手发背破烂者，只用糖霜、山药打烂，塞入毒肉，不臭，烂肉去，新肉自生。初时日换二次，三日后，日换一次，煎甘草汤，或猪蹄汤洗，用软鹅毛数根扎之，洗去药再敷，待肉长满方止。乳香、没药、寒水石（煅）、滑石各四钱，冰片五釐，研末，搽患处。赤练蛇末（不可犯铁）加姜黄、藤黄，米醋调敷，痛即止。
●生肌玉红青　专治诸毒已溃。流浓时，先用甘草汤，甚者用猪蹄药汤（羌活、甘草、赤芍、黄芩、白芷、当归、蜂房各等分，看疽疮之大小用药多少，先将膹猪前蹄一只，白水六碗，煮蹄软为度，将汁滤清。吹去汁上油花，用药投于汁中，再用微火煎十数沸，蜜绢滤去药渣，候汤半热用之），将软绢蘸汤淋洗患上，轻手挹去瘀脓腐肉，其恶物随汤而下。次用抿脚，挑膏于掌中，捺化，遍捺新腐肉上，外以黑膏药贴护。大疮早晚洗换二次，内兼服大补脾胃暖药，腐肉易脱，新肉即生，疮口自敛。玉红膏：白芷五钱，归身二两，紫草二钱，粉甘草一两二钱，血竭、轻粉各四钱，白蜡二两，真麻油一斤。先以前四味入油内浸三日，大杓内慢火熬药微枯色，细绢滤渣净，将油复入杓内煎滚，下血竭化尽，次下白蜡亦化，遂顷入碗内，顿冷水中，候少倾，将研细轻粉，投下搅匀收贮。生肌长肉，诚外科收敛药中之神品也。
●头面恶毒　苍耳子一两、马勃三钱，无灰酒煎，食后服。
●对口疮　姜汁磨京墨，四边围住，以白梅、猪胆涂疮口，即愈。
●对口初发　膨皮鱼，连肠骨捣烂敷上，即散。头发（烧灰存性）研细，酒服三钱。桃叶尖九个，捣烂掺入，愈。母鸡粪（是抱小鸡的老母鸡出寞热屎）取来涂之，即愈。雄猪胆剖破，以碗盛之，涂光即愈。女人用雌。
●瘰疬　初起成块未破者，将面捏成薄条，照粟子大小略离患处作圈围著，留栗子在内，再取槐树根在土内掘出者，白皮数条，照面皮作圈，放面皮之上，用艾作小丸，放栗子中心灸之，肉上略觉痛即拂去艾丸；另取艾丸再灸三遍，其面圈不动，槐根白皮要换三次，连灸三日，即消。白玉簪花叶取其嫩者，以米醋浸一宿夜，饭锅上蒸烂，扯碎如膏药大，贴患处即愈。鸡蛋开一孔，取斑蝥一枚（去翅足）投蛋内，封好，饭上蒸熟，服三十枚，全愈。外以玉簪花叶贴之。不拘已破未破，蓖麻子四十九粒、沥青（好者）一两、杏仁（去皮尖）十三粒半，共捣千馀槌，自将黏软成膏，摊贴患处，神应。内服昆布、海藻、海带、贝母、连翘、甘草、玄参以应，无不愈者。
●痰结痰核　真天南星一个，醋磨，涂患处，一日两次，三日吐痰，自消。
●瘿瘤　凡瘿瘤初起，成形未破者，及根蒂小而不散者。白砒、硇砂、黄丹、轻粉、雄黄、乳香、没药、硼砂各一钱，斑蝥二十个，田螺（大者去壳）三枚（晒乾切片），共研，糠米粥调和，捏作小棋子样，曝乾，先灸瘤顶三炷，以药饼贴之，上用黄柏末水调，盖敷药饼，候十日外，其瘤自落。次用敛口生肌膏药。血竭、轻粉、龙骨、海螵蛸、象皮、乳香各三钱，生鸡蛋十五枚（煮熟用黄熬油一小盅），各研细末，入鸡蛋油内搅匀，每日早晚用甘草汤洗净患处，鸡翎蘸涂，膏花盖贴，即愈。
●两腮肿毒　大黄末、葱汁和匀，周围搽转，只露一头，不日即愈。
●痄腮破烂　野苎麻根敷患处，内以龙鬚草煎服。
●搭肩　生蒜切薄片贴患处，比患处略切大些，灸三壮，自愈。
●搭手　全蝎同核桃研细，冲好酒服，一二次即消。
●指叉生毒　名鸦翅。用蛇瓢草捣烂，入母酒浆少许，敷上，愈。
●手指天蛇毒　陈年柿饼一个、雄黄（末）一钱，捣烂敷之。蜈蚣一条、雄黄二钱，研末，以鸡蛋清调搽患处，即愈。生鸡子一个，去顶壳少许，以患指频浸日余，自止疼，退皮，不出毒（此方初起可用，成毒无济矣）。
●发背　仙乔草、金银花，酒煎服，可消。王瓜放在滴卤内，发背初发时，将王瓜切薄片贴上，一周时一换，即消。有鲜王瓜时更妙。发久破烂不住，花椒煎汤，洗去烂肉，亦将王瓜贴上，一周时一换，二三日内可收口，烂不住者，以白盐梅、皂角，烧灰存性为末，四围箍之。发背欲死者，芭蕉根捣烂涂之。
●肺痈　口吐臭脓，即肺碎难治者，服此神效。第一次服四剂：薏仁、苦丝瓜、条黄芩、大甘草（俱少些）、牡丹皮、赤芍药、贝母、苦桔梗、瓜蒌仁、广陈皮、升麻（俱多些）。水二碗，姜一片，黑枣二个，煎八分，食后温服。如大便不通加麻仁。第二次服四剂：赤芍药、天花粉、甘草、瓜蒌仁、桔梗、知母、贝母、百合、独活、杏仁、连翘各等分。水二碗，加灯草十根，白果七个，去壳，煎八分，食后温服。第三次服四剂：贝母、独活、百合、甘草、桔梗、麦冬、赤芍药、知母、天花粉、瓜蒌仁各等分。水二碗，加灯草十根，白果七个去壳，煎八分，食后温服。愈后白鲞、红萝葡、鸭蛋，终身不可食，食则后发，不治。大荤半年或一年后，方可食，只可食肺头、腰子，吃斋更妙。白花百合洗净捣汁，每日用碗，不拘时呷之，服七日后，亦愈。
●肺痿　肺痈者，先因感受风寒，未经发越，停留肺中，亦有七情、飢饱、劳役损伤脾肺而生者；亦有劳力内伤，迎风响叫，外寒侵入而生者。其症初则毛耸恶风，咳嗽声重，胸膈隐痛，项强不能转侧者，是其真候也。久则鼻流清涕，咳吐脓痰，黄色腥秽，甚则胸胁胀满，呼吸不利，饮食减少，脉洪自汗，渐至久嗽劳伤，咳吐痰血，寒热往来，形体消削，咯吐瘀脓，声哑咽痛，其候转为肺痿。如此者，百死一生之病也。用大瓜萎一个。开一孔，内子多少粒数，配杏仁（去皮尖）如数，入瓜蒌内，将孔封好，外用黄泥包裹，煅红无烟，候冷去上，将瓜蒌又配川贝母如前数，共研为细末，用蜜调二钱，卧时服，灯心汤过口。二三十年油木梳一个，烧灰存性，白汤调服，甜酒亦可。雪里青草一味，捣自然汁一小盅，加蜜半盅，调匀，作二次服，每日服五七次，七日全愈。陈年芥菜卤，埋入土中者，愈久愈妙，不时白汤送服，效如神。
●肚痛　大黄二两半，黑丑、杏仁各三钱，乳香一钱，血竭七分，白芷二钱，共为末。每服三钱，酒调下。肚内无名肿毒，鳖甲，煅存性，为末，酒服。
●肠痈　小腹坚硬如拿而热，按之则痛，肉色如故，或焮赤微肿，小便频数，汗出憎寒，脉紧实而有力，服此神效。大黄（炒）、朴硝各一钱，丹皮、白芥子、桃仁（去皮尖）各二钱，水二碗，煎八分，食前或空心温服。又方：明矾四两、肥皂十五个（煅存性）、明雄黄一两、大黄（酒拌蒸）二两为末，空心金银花五钱，煎酒调服三钱。有脓，从大便出；无脓暗消，不泄再服。肠痈收口，白木耳淡煮猪大肠，频食之。
●悬痈　由于三阴亏损，湿热结聚而成。此穴在于穀道之前，阴器之后，又谓海底穴也。初生状如莲子，少痒多痛；日久渐如桃李，赤肿焮痛；溃后，轻则成漏，重则沥尽气血，变为劳瘵，不起者多矣。大粉草四两，长流水浸透，炭火上炙乾，再浸再炙，如此三度切片。甘草三两，当归身三两，水三碗，慢火煎至稠膏，去渣再煎，稠厚为度。每用三钱，无灰热好酒一大杯，化膏，空心服之。未成者即消，已成者即溃，既溃者即敛，此悬痈良药也。
●广疮鱼口横痃　俱以粉霜治之，然必须饮奇良汤半月，无后患。奇良者，山中所产，名土茯苓，又名冷饭块也（米泔水洗，木槌碎之。忌铁。白者佳，红者能杀人）。粉霜者，以硝皂矾、明矾、铅、汞（音拱，即水银）各二钱，以大银罐相合，无参差，用皮纸自小至大，次弟互封，复以盐泥封裹，待燥，放风炉内，文武火升之。一毒症，只用六釐足矣。研黄米饭为丸，均作七服，每服或三粒，或五粒，随便，雄黄为衣，空心酒下。忌一切毒食、发物、葱、鸭子、房欲等。大小解须放空处，恐人闻之亦生。
●便毒　锦纹大黄二两，五灵脂四钱，穿山甲（火炙）四钱，白芷四钱，乳香、没药各一钱五分。共为末，每服六钱，空心好酒送下。
●杨梅疮　茯苓、木通、防风、连翘、羌活、黄芩、柴胡各一钱，当归、荆芥穗各二钱，赤芍、生大黄、金银花、甘草节各三钱。用羊肉三斤，水七碗，煮五碗，去肉用汤，煎药至二碗；临服加生白酒一杯，服完盖被出汗，头面俱盖被内，发汗一处不透，此一处即有后患，待汗尽自千方起。先以苍术薰衣服换之，预备水一大盆在床前，发汗透尽，即自将衣被浸水内，次日顷去宿水，换水自洗，不可使人闻，触之未有不生者。隔二日，除大黄不用，加人参一钱、黄耆二钱，如前服。起来，不可食发物，只食猪肚、白米饭将息。明矾四两（研末），令患者坐重帏中，擦手足心，少少细擦，以尽为度，七日汗出不止为愈。年久不愈者，苦参连根带蒂摘下，捣烂取汁，和酒饮之。绵花住烂，肥皂去于，以黄泥封固，于火内煨，去烟，配蜈蚣一条，穿山甲二十个，牛脚壳两个，焙燥为末，酒服。结毒久烂，奇良一斤，加生姜四两，共煎数碗服之，不十日而愈。其溃处以药汁调干面糊之，渐愈。曾有阳物烂完，半载不愈，服此得生。结毒臁疮，隔纸膏松香（陈年者）八钱、厚黄柏末四钱、轻粉五分，共研末，用真麻油或猪油调成膏，做隔纸膏贴之。先将油纸甘草、白矾煎汤煮过晒乾，针刺多眼，摊贴。其疮先用椒葱汤洗净，方贴，一日一换，忌食发物。
●癣疮　年久罗汉松皮，煅存性，陈米醋调搽。芦荟，磨滴，醋敷之。或川槿皮搽之，或木莲蓬去蒂擦之，或土大黄捶碎，兼用硝蘸醋擦之，皆效。真柏油调轻粉，涂之起泡，泡消即愈。斑蝥同糯米炒，去米研末，炼蜜敷患处，去黄水三四次，即愈。风癣，颈上身上风癣作痒，抓破作疼，时愈时发者，巴豆壳二钱、明矾一钱五分，研末，生姜切平，蘸药擦上二三次，自愈。痒时正好搽药。顽癣，芦荟一两、炙甘草五钱，研末，先以温水洗净，拭乾敷之。多年顽癣，硫黄一钱、枯矾一钱、白芷三分、斑蝥（去头、翅、足）三个，为细末，抓破擦之。圈癣，各树皮，煎，如疮样大小，以毛皮一面，用唾贴肉，以手不时扑之，即愈。

余方补遗  ***************************
●早起辟秽方　凡人早起，或冷暖不时，或食油腻，或闻秽气，多有呕吐、腹痛、泄泻等症。苍术（米泔水浸一宿，刮去皮）、白术（壁上炒）、陈皮、厚朴（姜汁炒）各三两，甘草、白蒺藜（炒，去刺）、丹参各一两半，为末。蜜丸如龙眼大，口噙化或淡姜汤调服。感冒、风邪、寒暑、疟疾，并皆治之。
●山岚瘴气　犀角、羚羊角、雄黄各一钱，麝香三分，为末，水调服。凡饮食之内，俱宜用蒜，此辟瘴之要味也。
●四时不正毒气　人触之而成疾，或入腹肿胀。犀角、升麻各一钱，麝香三分，为末，水调服。
●中暑　夏日固多中热中暑二症，亦有伤寒热病，其症每疑似难明，因以外症别之。凡热有进退，为冒暑；久热不止为伤寒；胁下有汗是伤暑，胁下无汗是伤寒，最宜详审。中热者，动而得之（见暴死诸症），用十味香薷饮。香薷一两，人参、陈皮、白术（土炒）、黄耆（蜜炙）、扁豆（炒去壳）、甘草（炙）、木瓜、厚朴（姜汁炒）、白茯苓（去皮）各五钱。上为末，每服二钱，热汤冷水任调下。如脉虚加麦冬、五味子。中暑者，静而得之（避暑于深堂大厦，为阴寒所遏，暑不得越故也），此寒为标，热为本。先以辛温治其标寒，继以清凉治其本热。手足厥逆者，乾姜一钱（炒），甘草八分（蜜炙），肉桂（去皮）、杏仁（去皮尖）各六分。上为粗末，水煎温服。如烦躁，井花水调下。一切暑毒、腹痛、霍乱吐泻，或头痛昏愦，香薷、茯苓、扁豆、厚朴、甘草各一钱，水煎服。热甚者，加黄连。解酷暑，乾葛二两，乌梅肉、苏叶各四两，青盐一两，白糖一斤。俱为末，和糖捣，如干，入白蜜为丸，噙下。
●中湿　元气虚，湿热乘之，遍身痠软，小便赤少，大便不调，腰腿瘦软，或口乾作渴，体重麻木，头目眩晕，饮食少思，或自汗盗汗，肢体倦怠，胸满气促，用清燥汤。黄耆一钱五分，五味子九粒（炒，杵），神麴（炒）、黄连、猪苓、柴胡、甘草（炙）各二分，苍术、生地黄、麦门冬、白术、陈皮、泽泻各五分，人参、当归、白茯苓、升麻各三分，黄柏（酒拌）一分，水煎服。
●消渴　口渴心热者，天花粉一味，水煎当茶服，甚效。
●水泻　不论男女老幼，水泻垂危，及襟口痢。诃子一枚（湿草纸包裹，煨熟去核）、肉果一枚（水调，乾面包裹，微火煅黑色），共研，每服五分，米汤下。
●痛风　遍身骨节走痛者是。油松节、晚蚕沙，蒸酒，每日常服，愈。
●失心疯　闹杨花根（竹刀掘取，不可犯铁，去梗用皮）五钱（木杵捣碎）、金首饰重五七钱者、珍珠五分（豆腐煮数滚，布包捶碎，同灯心碾末）。将前二味，用水二碗，煎八分，投珍珠末服之，服后吐痰即愈，随以补剂调治。水银一两、藕节八个，研成砂子，丸如芡实大，每服二丸，磨刀水下，一二服亦效。
●乌发黑发　茄树，只留茄一个，挖一洞，将上好京墨嵌前内，用纸封好，留在树上，待茄老取下烧灰，水调，将指头蘸灰搽鬚发梢上，即黑，谓之猢狲溜树方也。
●雀子斑　猪牙皂、三奈、蜜陀僧各二钱，白丁香（雀粪直立者是）、连翘心各三钱，白附子、白芷、白殭蚕各四钱。先以肥皂去面垢，洗净，生蜜少许，调药敷过夜，早晨洗去。玉肌散：治一切风湿、雀斑、酒刺、白屑风、皮肤作痒者。绿豆半升，滑石、白芷、白附子各二钱，共为末。每用三匙，早晚洗面时，汤调擦。点痣方：石灰一块、糯米一二十粒，将硷水调，盖碗内，待米化烂，每日点二次，即愈。无痕。
●远行两脚肿痛　细辛、防风、白芷、草乌各等分，为末，掺在鞋底内。如底干，即以水微湿过掺药，著脚行走，不再肿痛。
●接骨不知疼　骨节伤损脱臼接骨者，用凤仙花根，酒磨服半寸，最多一寸，然后揉托而上，则不知疼。但多服伤人，以一寸为极。
●被人咬伤　龟甲、鳖甲，烧灰存性，为末，香油调敷。
●小儿蓐疮　儿一二岁，不拘头面生疮，即十三四岁未愈者，以桐油调轻粉涂之，即愈。
●小儿疳病欲绝　黑牵牛、雷丸、使君子各一钱，共研末，每用小儿一岁用末一釐。将鸡子凿一孔，沥去青，以黄调药，用纸封固，饭锅上蒸熟，食三四个，即愈。
●小儿五疳　凡小儿五疳潮热，面黄肌瘦，烦渴吐泻，肚大青筋，手足如柴，精神惊悸等症。白术（蜜水炒）一两五钱，白茯苓（去皮）、使君子肉（切碎略炒）各七钱五分，莲子心（隔纸炒）、麦芽（炒）、金樱子肉（略炒）、橘红、山楂肉各五钱，麦冬（去心）一两，芡实二钱五分，甘草一钱五分，青皮（去穰，面炒）二钱。为末和匀，每次用药末一两，炼蜜四两，调膏，每日中晚间，温水漱口，服数匙。若身热咳嗽，加地骨皮、百部各五分；禀气弱，加人参一钱五分，肚腹胀饱，大便稀，肠鸣作声，或虫出不和，加槟榔二钱五分、木香五分。
●小儿食疳　脾胃不能消运，完穀不化者。绿矾一两，每一钱为馅，作馒头一个，蒸好候乾，火煅存性，细研绿者转为红色，砂糖调服一钱，大解即如常，不必再服。
●小儿急慢惊风　小儿发痫，俗名惊风，有阴阳症。周身热面赤而发抽搐，上视牙关紧硬者，阳症也；因吐泻或只吐不泻，日渐面色白，脾虚或冷而发惊，不甚抽搐，微微目上视，手足微动者，阴症也。阳症用凉药，阴症用温药，不可一概作惊风治也。又有一症，欲发痘疹，先身热惊跳，或发抽搐，此非惊风，当服发散药。
●儿脐出血　小儿初生未满月，多啼叫，致脐中血出。白石指末，贴之，愈。未愈，微炒过，放冷再贴，仍不得剥揭。儿脐久不干，当归焙乾为末，敷脐中，频用，愈。断脐时，多掺生矾末，总无脐恙。
●小儿夜啼　约有四症：一曰寒则腹痛而啼，面青白，口有冷气，腹亦冷，曲腰而啼，此冷症也；二曰热则心躁而啼，面赤便赤，口中热，腹暖，啼时或有汗，仰身而啼，此热症也；三曰重舌口疮，每要乳吃，口到乳上便啼，身额皆微热，急取灯照，口若无疮，舌必肿也；四曰客忤，见生人气，忤犯而啼也。随证治之，无不验。
●小儿囱门肿　黄柏末，水调涂足心。囟门陷，水调半夏末，涂足心。
●小儿赤眼　黄连为末，水调敷脚心，自愈。
●小儿重舌　又名雀舌。巴豆半粒，饭黏四五粒，共捣为饼，如黄豆大，贴眉心中间，待四周起泡，去之即愈。
●小儿咳嗽　生姜四两煎浓汤，沐浴即愈。
●小儿蛔虫　此虫人腹中皆有，但小儿失乳而哺早，或食甜过多，胃虚虫动，令人腹痛恶心，口吐清水，腹上有青筋。火煨使君子与食，以谷煎汤送下。然世人多于临卧服之，多不验，惟于每月初四五间，五更服之，至日午前，虫多下。可以和胃温平药调理之，无有不效。凡虫月上旬，头向上；中旬横之；下旬头向下。故中下旬用药，即不入虫口，所以不验。凡治虫症，宜知此。
●小儿吐　砂仁一两馀，拌童便，炒三四次，为末一两，加丁香、藿香各三钱，研细。每服一匙，姜汤下。
●小儿泻痢　土木鳖半个、母丁香四粒、麝香一分，研末。吐津调为丸，如芡实大，纳一丸于脐中，后用膏药贴之，立止。
●小儿泻痢肚疼　缩砂仁、川椒各五分，炒、研，和姜汁少许，唾津，丸成粒，安脐内，外以膏药贴之。
●小儿久泻　饮食少迸，身体羸瘦。白术（土炒）、白茯苓各一钱，黄米一合，煮粥，只服米饮，泻自止。
●小儿尿血　甘草一钱，煎汤，调六一散一钱（方见诸药食毒），加升麻三分（同煎更效）。
●小儿脱囊疮　阴囊生疮，溃烂皮脱，子欲坠，名为脱囊疮，此湿热所致。紫苏叶碾细末，湿则掺土，干则清油调敷（墙上白螺狮壳，碾末搽，亦效）。
●痘疮入目　黑狗耳上血，取一滴入眼内，即除。一见痘时，牛蒡子不拘多少，其母嚼碎，贴儿囟门，则痘不入目，乃预防之妙法。
●独参汤　出痘至贯浆收靥之时，倒塌陷伏，心慌闷乱，死在须臾。人参一两，水煎浓汁，灌下即省。
●痘后馀毒　初发红肿，赤豆、绿豆，好醋浸烂捣汁，鹅翎常刷患处，自消。痘后不宜即吃豆腐。鱼腥、肥肉，食之致泄脾气，后必多病。
●闷疹子　樱桃核四十九粒，敲碎，葱头一个，水煎服。分开顶门，内有红筋红瘰，挑破即出。
●小儿误将竹木刺入眼内　白头颈蚯蚓掐断，滴血入眼，刺即出。
●佛顶神异种子丸　当归身、怀生地、怀熟地、川牛膝（酒浸洗）、片芩、山茱萸、天门冬各四两，麦门冬四两（净米泔水浸）、知母（盐水、酒各浸二两），人参六钱，白芍药（酒浸）、辽五味、山药、川芎各二两，龟板（末，灼去边，酥炙净）二两，黄柏净九两（蜜、水、酒各浸三两）。上药俱不犯铁器，炼白蜜和匀，杵数千下，丸梧桐子大，每服百丸。早，淡盐汤；晚，酒下。男女皆服。忌房室月馀，愈久愈妙，必得多男。是方之妙，全在黄柏为君。或嫌太凉，不知黄柏，生则凉，制则不凉而补，故取效神。善酒人服之尤效。不可任意增减，即五十以上，尫羸几毙者，始服去病，再眼生子。更有病遗病泄，十年不效者，服此泄遗俱止，连举二子。
●胎产金丹　统治妇女百病。当归（酒洗）、川芎（酒洗）、白芍（酒炒）、人参（去芦）、赤石脂（火煅，另研）、白术（去芦，土炒）、茯苓（去皮）、桂心、藁本、白薇、白芷、丹皮、延胡、没药（另研）、甘草各一两。除石脂、没药另研外，其馀皆以醇酒浸三日，烘乾为末，足秤十五两；外用香附米去皮毛，以水醋浸三日，略炒为末，足秤十五两。共十六味和合，重罗筛过，炼蜜丸如弹子大，磁器收贮。诸症汤引；不问老幼室女，经闭成疾，四肢麻木，筋骨疼痛，头昏脚肿，气郁成痨，血淋，血瘕，赤白带下，随症轻重多寡服之，滚汤下。不受孕者，滚汤服一丸，服至一月，必然有孕，体弱者倍用。胎不安者，滚汤调服一丸，睡半日即安。受孕后即服不辍，保全足月，分娩无忧。临产清米汤调服一丸，分娩自然顺利。难产者倍用。产下童便好酒调服一丸，无崩晕之患。服过五日至十日，气血完固，无他病。血崩，童便和滚水，调服一丸，用至二三丸，即止。血晕，川芎、当归煎汤，调服一丸，用至二三丸，即醒。惊风，防风煎汤，调服一丸，用至二三丸，即解。儿枕痛，山楂煎汤，和砂糖少许调服，用至二三丸，即定。呕吐，淡姜汤，调服一丸，用至二三丸即止。胞衣不下，乾姜炒黑，煎汤调服一丸，用至二三丸即下。产下四五日后，调理者，俱滚汤服。虚怯者，每日滚汤服一丸，服至满月全愈（金箔为衣及朱砂皆可为衣）。
●催生　茉莉花七朵（花开时摘下，夹无字纸薄中，切勿泄气，临时取用，鲜者更佳）、芝麻一撮。先将茉莉花盛一洁净碗中，却将芝麻入桐杓内炒香，用水一茶碗，顷入芝麻中，煎一二滚；将水连芝麻顷入荣莉花碗内，如冲茶法，少盖片时，待浸出花味，临产服之。气壮者，连芝麻及花食下；气弱者，只吃汤亦可，立时有效。惟未足月，服此伤人，慎之，慎之。
●孕妇连日不产，子死不出　丹参一两，煎服即出；不出再服。此药最妙，能去瘀生新。夏月胎死，大黄末三钱、真麝三分，研匀；用佛手散，当归五钱、川芎三钱、益母草五钱煎浓调服。寒月胎死，桂末三钱、真麝五分研匀，酒调服，须臾如手推下。如有两子，一死一活，仍用佛手散加丹参五钱煎服，即丹参一味浓煎服，能令死者下、生者安。有盘肠献花生者，生肠与儿俱出，慎勿惊忙，从容产毕，剪去产妇顶心发少许，蓖麻子四十九粒，去壳捣烂，涂顶中，肠即入，一人急洗去蓖麻。皂荚末少许，吹鼻取嚏，即入半夏末，亦可。枳壳煎汤，温服即入。盘肠生，枳实三钱。肉桂五分，水煎急服。肠已出，再不入者，亦勿惊动，以铁锈水温洒之，内即真磁石（即吸铁石）煎汤饮之，即入。俗用冷水喷面，激令缩收，虚人恐致有害。
●仙传牡丹方　治产后十三症。主方：当归三钱，川芎、生地各一钱五分，泽兰叶、香附（米醋炒）、益母、延胡（米醋炒）各一钱。冒风，加防风、天麻各一钱，余加同；血晕，加五灵脂（醋炒）、荆芥穗（炒黑）。三四日发热，加姜炭、人参、黄耆。败血上行，心口作胀，加大黄（酒炒）、桃仁、蓬术。四肢逆冷，加肉桂、乾姜。心膈迷闷，加陈皮、枳壳、砂仁。血崩，加地榆、山栀（姜汁炒）、丹皮。咳嗽，加杏仁、桑皮、桔梗。死血不行，腹硬，加红花、枳实、桃仁。饮食不进，加山楂、麦芽。脾胃作胀，加白术、茯苓、苍术、厚朴、陈皮、砂仁、枳壳。心神恍惚，加茯神、远志（上皆一钱）。胎衣不下，加朴硝三钱（只此一味）。
●乌金散　治妇人产后十九症。百草霜（须山野人家者）、血竭、延胡索、女子乱发（烧灰）、当归（酒洗）、肉桂、赤芍药、鲤鱼鳞（烧灰）、松墨（煅，醋淬）各一两，末之。每服二钱，空心温酒调下。一治子死腹中，此因孕妇热病六七日，经传脏腑，热极以致子死腹中，脐下疼痛，指甲青，口边沫出，命在须臾，急服此散，三剂即生；一治难产，此因胎气已成，子食母血，十月满足，余血成块，名为儿枕。临产儿枕先破，及将生，母裹其子，故难产，急服此散，遂去败血，须臾自生。横生逆产同治。治产后胎衣不下，子即生出，母受其寒，血入衣中，被血所胀，故胎衣难下，令人胀闷，饮食不进，但服此散，遂去衣中败血自下。一治产后血晕，起止不得，眼见黑花。此因产后三日，血气未定，败血还走五脏，奔注于肝，时人不识，多作暗风，差矣。但服此散，即愈。一治产后口乾心闷，多由新产七日以来，血气未定，因食面血结积聚在心，是以烦渴。时人不识，多作胸膈壅闷治之，非也。但服此散，无失。一治产后寒热似疟，此因产后虚羸，血入于心肺，热入于脾胃，则寒热极，反渴。时人不识，呼为疟疾，误矣。但服此散，百发百中。一治产后四肢浮肿，多因败血走注，五脏转满，四肢停留，回转不得，乃致四肢俱肿。时人不识，误为水肿与血肿。不知水肿气闭而小便涩，血肿气竭而四肢寒，先服此散，去败血后，用利水气药。一治产后血邪，如见鬼神，癫狂谵语。因产后败血热极冲心，所以烦燥。时人不识，呼为风邪，误矣。急服此散，自痊。一治产后失音不语。盖心有七孔三毛，败血冲心，流入孔中，被血所闭，言语不得。时人不识，呼为脱阳，不审视产妇败血行与不行，顺与不顺，误人无穷。但服此散，去心中败血，其病即愈。一治产后泻痢腹痛，此因产后未满月，误食酸冷坚硬之物，与血相搏，流入大肠，不得消化，或泻脓血，或作下痢，但服此散即安。一治产后百节疼痛，此因产时，百骨张开，产后余血，流入经络，停留日久，结聚不散，壅滞虚胀，是以百节痠疼。时人不识，呼为湿症，误治多矣。但服此散二三剂，去其滞血，即痊。一治产后尿血如鸡肝，此因产妇月中将理失宜，饮食不得应时，兼以气怒，以致余血流入小肠，闭却水道。是以小便涩结，血似鸡肝，流入大肠，闭却肛门，遂致大便涩难。时人不识，呼为五脏淋涩，伤损心肝，遂成此症，殊不知败血流入大肠，闭塞水穀，以致于此。但服此散，立瘥。一治产后下血似崩中，此因产后败血、恶露尽止之间，亦当服药，以调五脏。或食酸硷之物，寒热不一，因此营卫不得调和，以致腹中便作崩漏，形如肝色，浑身潮热，背转拘急，心中烦闷。时人不察，云为崩下。但妇人癸水将至，暴下不止，愆期过度，故曰崩下。产妇血气正行，失于保养，亦成此疾。但服此散，即痊。一洽产后胸膈气满，呕逆不定。因产后血停于脾胃，食冲气冲，心气不安，胸隔胀满。呕吐涎多。时人不识，呼为翻胃，不知食入反出，名为翻胃。今产妇血停于脾，心气相冲，而为呕逆，不得误认翻胃。急服此散，二三剂自效。一治产后咳嗽，寒热往来。此因产后不能忌口，食面结痰为块，上喘咳嗽，四肢寒热，心闷口乾，浑身烦躁，睡梦多惊，体虚无力，经水不来，名曰血闭，肠痛面赤，因此失治，变成骨蒸。治须详细，急服此散，自愈。一治产后喉中似蝉声，此因败血冲遏于心，转入肺气，与血并结成块，入喉作声似蝉鸣，急宜服此散，即愈。一治产后面黄舌乾，鼻中流血，遍身色点生斑。因产后败血流入五脏六腑，随走肌肤四肢，热结留注，转还不得，故有此疾。急服此散无虞。一治产后眼涩，腰痛似角弓。此因产妇百日之后，方得脱体，今在月内食面及爽口之物，以致烦热不得安宁，因循不治。兼百日之内，过伤房事；或久病，或坐卧当风，取其快乐一时。殊不知产后血气亏损，倘一犯之，难免此症，急服此散，可救。一治产后小便涩，大便不通，此因败血入肠中，乍寒乍热，如醉如痴，眼目昏花，遂致小便淋漓，大便艰难。但服此散，自愈。
●产后阴门突出　因用力太过而然。四物汤（方见温疫诸症）煎好，入龙骨末少许，空心连进三服，用麻油汤熏洗。治阴挺方：先以艾汤洗过，次将蛇床子半升炒热，绢包熨之，自入。
●疔疮　凡暴患疮泡昏死者，多是疔毒，用灯照遍身，有紫黑小疮，急宜挑破，贴拔毒膏药，随以生姜、白芷各二钱，捣烂，和酒擂，绞汁，热服取汗，得汗即苏。血疔，血出不止，真麻油一盅，服下即止。
●痰核　肥皂（烧，存性）、晚蚕砂（炒）等研，饭丸绿豆大，每服十丸，汤下。
●喉癣　冰片、牛黄各一分，胆矾三分、大硼砂八分，山豆根二钱，雄黄、儿茶各八分、陈白梅（去核）三个，共研末。次将白梅捣烂，入药和匀，丸如龙眼大，临卧含口内，过夜即消。
●肺痈　大山栀七个，去衣心，只用肉，淡盐水煮乾，再煮七次，瓦上焙乾为末。淡白酒、淡水皆可下，轻则一服，最重二三服愈。
●吊脚肠痈　蜀葵很一两，金银花、陈皮、甘草、皂角刺各三钱，水煎服，不拘已成未成，皆效。
●癣疮　生红芽大戟根，擦癣上红丝出为度。斑蝥，瓦上焙乾，研末，搔破擦之，起泡，愈。蟢儿疮，磨锈钉水搽。
●脓窠疮　川黄连三钱、白酒十斤、雄猪板油一斤，共投酒罈内，蒸三炷香为度，待火气退，饮之。疥癣，苍术一斤为末，铺床褥上，常卧即愈。
●湿热出血疮，去靥即流血者　番木鳖二十个，切片，和麸皮同炒去油尽，为末，研，雄黄三钱，烛油调搽，再配入凉血败毒药，更效。
●坐板疮　热汤洗净，随搔破患处，轻粉、生矾等分，研细，擦。生桐油搽上，即出黄水，用纸揩乾，复搽桐油数次，自愈。
●痔疮肿痛　葱头共蜜捣，点肿处，觉冷即消。
●下疳疮　亦名妒精疮。缘后生未娶，精气益盛，阳道兴起，及当泄不泄，不泄强泄，胀断嫩皮，怕疼痛，失洗刮，收入皮内，日久遂烂，连茎一二寸许者，须断房事数日。用荆芥、黄柏、马鞭草、甘草，入葱煎汤洗之，去脓靥，以诃子烧灰，入麝香乾掺患处，令睡，睡醒，服冷水两三口，勿令阳道兴起，胀断疮靥，靥坚即效。
●杨梅疮　敷方：血竭、硼砂、竹节白附各三分，真珠（豆腐煮数滚，布包槌碎，同灯心碾末）、琥珀（打碎，牛乳同煮乾，取出，又清水煮二三滚，晒乾为末）、雄黄各二分。共研为细末，麻油和匀，敷。先将疮发透，疮上有水珠出，用野菊花煎汤洗之，然后敷药。丸方：牛黄（如在上身用五分，下身三分）、丁香二分、天竺黄三钱、羚羊角一钱、野木莲蓬十个、黄麻花一钱、葛麻花二钱、怀生地四两（酒洗）、皂角刺二两、广奇良四两。共为细末，炼蜜丸桐子大，每日清晨，白汤下四五十丸。
●广疮误服轻粉，遍身冬痛及烂破者　土茯苓三斤（去黑烂处，取净末一斤），乳香、没药各六钱（俱去油，取净末），川椒一两，牛黄（溃烂脓多者用一钱，次五分，要真西黄）。白蜜一斤十两，将药和匀，捶千馀下，丸如弹子大，用麻油擦手为丸。每日清晨服四丸，晚三丸，土茯苓煎浓汤送下，药完立愈，永不再染。止食鱼鲞，忌食瓜、姜、诸腥物。
●赵府小灵丹　专治一切恶疮，诸般无名肿毒。凡痈疽初起服之，即刻解散；又治四时伤寒。伤风一二日内，憎寒壮热无汗者，亦能奏效。北细辛、轻粉、川乌尖、草乌尖、乳香（灯心同研极细）、蟾酥、没药各三钱（磨极细），巴豆霜（巴豆二两，研烂，用纸包裹，压去油极净，取霜三钱，如油不净，反害人），辰砂四钱（水飞过三钱），血竭三钱，（另研细筛，加入丸内如同众药磨化作尘飞），加麝一分同捣，忌见铁。煮老黄米饭，捣匀为粒，如半芝麻大，雄黄研极细为衣。每服十五粒，不满二釐；小儿五七粒。葱头连白三个，捣烂取汁，入陈好酒内吞下，汗出为率。汗取极透或大便走泄，或七窍觉香气，俱系药力。切忌冒风。如酒量好，取半醉熟睡；量小勿多饮。五鼓空心服，至午余，方可饮粥汤。食远吃药，药远吃食，静坐一日，其效如神。孕妇忌服。修合时忌妇女、鸡犬声、争闹声，须密室静众。服药后，忌食大黄、黄连、黄耆、山茱萸、芦笋、菇笋、藜芦、饴糖、狸肉、黑豆、生菜、大蒜、酱豉、冷水等物。
●诸毒不收口　生铅（未曾煎过银者）三分，敲薄片，剪碎如香茶样，分三服。每日用铅一分，砸核桃肉细嚼，用好酒过，三日服完，即收口。大解须空地，不可令人闻，受毒气。如未成毒服之，即消；已成毒服之，即出毒。惟生广疮者，切不可用。诸恶毒疮流脓血及疮口高肿者，生铅打成薄片贴上，布缚紧，甘草煎汤，一日一洗，愈。
●诸毒　黄耆、金银花各五钱，上部加羌活三钱，下部加独活三钱，无灰酒煎，空心服，能消一切无名肿毒。
●诸毒　菜油一两，熬滚，入乱发一球，熬成灰，投鸡子一枚，油内成饼，酒下微醉，出汗痛即止。一次服二枚更妙。上身饱食，下身飢食，最凶症每日食之，止痛暗消。有头出脓者，食之止痛，即收口。
●诸毒　凡患发背对口，一切无名肿毒及久近臁疮，先看所患肿处，用生面水调作圈，依肿处大小围之。圈高寸余，实贴皮上，勿令渗泄。围外密施布衣数重，防火气侵馀地，患者安身勿动，圈内铺极好黄蜡片屑，上以炭火炙之，黄蜡熔化。毒浅者，皮上觉热，痛不受炙便止；毒深者，全不觉热痛，再下蜡，随化随添，至圈满。仍前热火，炙至蜡沸，觉痒，后觉痛，久之不可忍，乃去火。以少水微浇滚蜡上，俟冷揭去蜡，近皮者，俱带青黑色，此毒随蜡拔去。浅者，一二炙便内消；深者三四炙亦脓去，肿消立愈。炙毕，外贴生肌玉红膏（方见疮毒诸症，初炙不用猪蹄汤洗），此百治百验者。验初肿法，凡疮毒有头脑根脚者，易治。有一种泛漫难认者，须用湿纸贴上，先乾者，乃毒聚处，便可如前法炙之。凡疮口虽破，而皮尚顽硬，脓未出者，不必用刀针，惟炙之，脓自出，肿自消。或脓出而疮口溃烂者，即于疮口下圈，再炙蜡，气从口而入，愈深愈妙。
●诸毒初起　硫黄一钱，雄黄八分，牛黄一分，冰片、麝香各半分，熔成饼，摘碎如米粒大，遇毒初发肿时，周围数点箍之，点灯草火，随以次而烧，其毒即随火气散去。
●疔疮初起　仙乔草、紫花地丁、豨莶草各一大把，陈好酒煎服，尽量饮，卧自愈。
●三品一条枪　占人有三品疮法，因药之分量不同，而有此名也。陈若虚先生定此方，简易不繁，外科皆属可用，故有一条枪之名。用白砒一两五钱、明矾三两、雄黄二钱四分，乳香一钱二分。砒矾二味，共为细末，小罐内加炭火煅红，青烟已尽，旋起白烟。片时，约上下红彻住火，取罐顿地上，一宿取出，约有砒矾净末一两，加前雄黄、乳香共研极细，厚糊调稠，搓成如线条，阴乾。凡遇十八种痔、五漏、翻花、瘿瘤、气核、瘰疬、疔疮、发背、漏脑等症，有孔者，紝入口内；无孔者，先用针放孔窍。早晚插药二次，插至三日后孔大者，每插十馀条，插至七日，患孔药条满足方住，以后四边自然裂开大缝。共至十四日前后，其疔核瘰疬、痔漏诸管自然落下，随用汤洗，搽上生肌玉红膏（见疮毒诸症）。虚者兼服健脾之药。
●外科十全大补汤　一切外症溃后多服，生肌长肉，益气滋血。人参、当归、川芎、白芍药、白术、黄耆、茯苓、甘草、生地黄、熟地黄、防风、陈皮、乾山药、知母、黄柏、泽泻、升麻、金银花，煎服。秋冬加厚朴、苍术、肉桂；春夏加麦门冬、青皮、黄芩、山栀仁、黄连。
●吕祖一枝梅　治大人男妇、小儿新久诸病，生死难定之间。用药芡实大一饼，贴印堂之中，点官香一枝，香尽去药。以后一时许，药处有红斑晕色，肿起飞散，谓红霞捧日，病垂危笃。其人不死，加贴药处。一时后，无肿无红，皮肉照常不变，谓白云漫野。病虽轻浅，终归冥路。小儿急慢惊风，一切老幼痢疾俱贴之，红肿即愈。此方用之，无不预知生死。朱砂三钱，银朱一钱五分，五灵指三钱，麝香三分，蓖麻仁五分，雄黄、巴豆仁（不去油）各五钱。各研细，于端午午时，静室中共研，加油胭脂为膏，磁盒收藏，勿经妇人女手。临用豆大一丸捏饼，贴印堂中，其功立见。用过饼，送入河中。
●六畜疮　并骡马躁蹄，烧荞麦穰作灰，淋洗之。
●瘟猪方　大黄五钱、朴硝五钱，共泡汤一罐，倾出候温，竹筒灌下，俟泻出毒，即好。并牛瘟皆治。贯众三两、猪牙皂角三两，用水四五碗，煎二三十沸，外人朴硝研细，煮三两，如前法，候温灌下，亦效。
