
序  ***************************
《周官》：医师掌医之政令，聚毒药以供医事。曰王之食欲，曰万民之疾，曰疕疡者，皆有医。先生懋先人之德，又济之以生生之具，故人弥厥性，罔有阏札者，岂非顺化之治哉，迨我祖宗，治政师古，设有内外医药院局若干所，为虑已深，为具已悉，为天下赖以广。即《周官》之良法美意，亦不能过是。但名医多萃于都邑，而穷簷篰屋，疾病者何限？惠政先于所近，而遐陬僻壤，率多庸医，如是而求仁泽之无渗漏，其可得哉？然欲俾医道之无间，而仁泽之旁洽，非假医方以博济之不可也。
吾受封以来，修齐之暇，每令良医周文採等于诸方书中，精选其方之简明切要，而有征效者以进。吾躬为较阅得十卷，裒成一帙，名之曰《医方选要》，以与天下疾病之人共之。夫人之所至惜者，命也；命之所由全者，形也；性形之不可犯者，疾病也。疾病之生，或喜怒哀乐之过，饮食、男女之无节：谬戾于声色，萌蔽于窍脏，不以五药攻之，五味五穀养之，五声五色五气视之，不两之以变，而参之以动焉，则其生亦殆矣。时虽有黄帝、扁鹊之内外经，泰始、俞柎之经方，容成、盘庚之阴道，岐伯之按摩，泰一之杂子，吾见其人已远，其书指玄微，且暧昧不易取征，猝何用哉？苟遍得是书所选简要之方以攻所疾，则垂毙之命庶乎可生，而为太平考终之人矣。虽然，人所自致之病是方或可治之，若其病于冻馁、病于徭役、病于宪纲、病于征输、病于锋镝之患而不能起者，则惟好生之圣天子，若赞化之贤宰执，能相与消息调停，以通其关节脉络，而生之、全之、安之、养之，俾少可壮，壮可老，少壮可终事其老而咸跻于寿域焉。顾敢谓是方之能尔哉！《国语》曰：上医医国，其次医人。盖此之谓欤。因序而书之篇端。
时弘治乙卯冬十一月望日，大明兴王书于中正斋

自序  ***************************
弘治乙卯秋七月既望，敬蒙王殿下令旨命臣文采集录医方。臣悚愧之馀，遂稽颡再拜而叹曰：仁矣哉！吾王之用心也。盖仁之蕴于中者，深厚而莫测，故其发于外者，充大而难御。恭惟殿下天衷纯粹，纤欲不留，仁之蕴于中者，其深厚可知。以故发而为孝敬，为友爱，为恩礼以待臣，为慈祥以抚众，其仁之发于外者，亦可谓充且大矣。而睿意尤以为人之有身，不能无疾，攻疾之要，非药石不可，然药石之当否，又系乎医方之良不良耳。于是不以臣为愚陋，乃命集录古今良方，欲嘉惠遐迩，其仁之充大，又可以胜言哉！
臣尝观夫医之道，开其源者有《内经》《灵枢》《汤液》等书，导其流者有《千金》《十书》《心法》等篇，扬其波者有《普济》《袖珍》《奇效》等集，医方至此可谓极备矣。然而书目既多，议论亦异，此是彼非，自相牴牾，诚不可不择其理之当者而集之，以便观览，以全人寿，如睿意之所及也。
臣幼承家学，服膺有年，第以质性愚劣，虽苦心极力，未能得其要领。今祗承睿命，遂忘其鄙陋，勉强择出平日所闻所见及常用有验之方，去其繁而就其简，分门别类，凡十卷，名之曰《医方选要》。庸成编帙，敬陈睿览。然但愧其择之未精，收之未当，无以上副殿下寿众之仁心也。他日赐及远近，使人因是疾用是方，而傥获功效之一二，是岂臣之能所致哉？实惟殿下之仁有以及之也。仁之泽愈流而愈长，天之庆益臻而益炽，胤祚绵远与国咸休，盖将并天地之悠久矣。臣草茅贱质，临书不胜惶惧之至，谨拜首稽首上言。
弘治八年冬十月吉旦，良医副臣周文採再拜谨书。


卷之一  ——————————————————————————————————————————————————————————————————————————————————————————

诸风门  ***************************
夫风者，百病之长，以其善行而数变也。然风之为病，种类甚多。大要有四：一曰偏枯，谓血气偏虚，半身不遂，肌肉枯瘦，骨间疼痛。二曰风痱，谓神智不乱，身体无痛，四肢不举，一臂不随。三曰风懿，谓忽然迷仆，舌强不语，喉中窒塞，噫噫有声。四曰风痹，谓风寒湿三气合而为痹，其人身顽，肉厚不知痛痒，风多则走注，寒多则疼痛，湿多则重著，在筋则筋屈而不伸，在脉则血凝而不流，在肉则不仁，在骨则癃重是也。
有中脏、有中腑、有中血脉。中脏则性命危，中腑则肢节废，中血脉则口眼歪斜。三者之治，各有不同，若中血脉，外有六经之形证，当从小续命汤随四时加减治之。若中腑、中脏者，内有便溺之阻隔，当从三化汤或麻仁丸之类通利之，若外无六经之形证，内无便溺之阻隔，当养血通气，宜用大秦艽汤、羌活愈风汤之类治之。至若卒中，口开眼闭，手撒遗尿，汗出不流，口吐涎沫，喷药，闷乱气粗，声如鼾睡，面赤或青黑，发直摇头，手足、口鼻清冷，此为中脏。不可治也。若气虚阳脱，突然倒仆，手足厥逆，自汗出，当用三建、星香、三生之类，温经行湿以回阳气。凡中风，初中卒倒，牙关紧急，不省人事，可用苏合香丸灌之，俟其甦醒，便不可用。若痰涎壅盛，宜用青州白丸子、苏合丸相合，用竹沥、姜汁灌之，然后用顺气之药治之，切不可骤用脑、麝香燥治风之药，恐引风入于骨髓故也。如风痹顽麻，半身不遂，语言蹇涩者，亦可用治风之药，如铁弹丸、换骨、如圣，或浸酒之药皆可用也。
又有风痫之证，卒然倒仆，不知人，手足瘈瘲，口吐涎沫，或如羊鸣，不时举发。此病多由风痰胶固胸中，迷闷发作，宜吐痰为先，然后以导痰汤、寿星丸、虎睛丸之类治之。
若破伤风一证，最为紧急。此病因打仆伤损，冒入风邪而得也，发而为角弓反张，不知人事，多有不救。治之须分表里汗下之，当以定风化痰为主，如玉真散、江鳔丸皆可治也。
又如疠风，俗谓之大风是也，古人谓之恶疾，以其恶厉腥秽，败坏肢体故也。其病始得之使人不觉，日久遂成大患。凡人初觉眉痒、脱落，或浑身作痒，时作时止，此大风之渐也，急须治之，不可忽也。当以苦参、胡麻、醉仙、再造、花蛇之类治之。仍须清心寡慾，淡薄白粥调理之，不可恣食炙煿、酒、面、盐、酱辛热之物，庶几有可生者。
大抵中风之脉，宜浮而迟缓者可治，若急疾而大数者为难治，临病审焉。
八味顺气散　治中风先宜服此药以顺其气，次用治风之药。
白术　白茯苓　青皮（去穰）　白芷　陈皮（去白）　乌药菜　人参（各二钱）　甘草（炙一钱）
上㕮咀，分二帖，水二盅，煎至八分，去柤，食远服；若痰盛加半夏二钱，生姜三片。
顺风匀气散　治中风、中气，半身不遂，口眼喎斜，先宜服此。
白术（四钱）　天麻（一钱）　沉香　白芷　青皮　甘草（炙，各半钱）　人参（二钱）　乌药（三钱）　紫苏　木瓜（各半钱）
上㕮咀，分二帖，每帖用水二盅，生姜三片，煎至八分，食远温服。或风湿腰腿疼痛，亦宜服之。
二香三建汤　治中风六脉虚极，舌强不语，痰涎壅盛，精神如痴，手足偏废，不能举用。此等证候不可攻，风止可扶虚。
天雄　附子　川乌（皆生用，去皮脐各二钱）　木香（一钱）　沉香（水研旋入用）
上㕮咀，分二帖，每帖水二盅，姜十片，煎至八分，去柤，食远温服。
小续命汤　治卒暴中风，不省人事，半身不遂，口眼歪斜，手足颤掉，语言蹇涩，肢体麻痹，神情昏乱，头目眩晕，痰涎壅盛，筋脉拘挛及脚气缓弱，不能动履屈伸。
防己　桂心　黄芩　杏仁（去皮尖，炒）　芍药　甘草（炙）　川芎　麻黄（去节）　人参（各一钱四分）　防风（二钱）　附子（炮七分）
上㕮咀，分二帖，每帖水二盅，姜五片、枣一枚，煎八分，食远温服。精神恍惚加茯神、远志；骨节烦疼有热者，去附子倍芍药；心烦多惊加犀角；骨节疼痛，此有寒湿，倍加官桂、附子；呕逆腹胀加半夏，倍人参；燥闷、大便涩，去附子倍芍药，入竹沥；脏寒下痢去防己、黄芩，倍附子加白术；自汗去麻黄、杏仁，加白术；脚膝弱加牛膝、石斛；身疼加秦艽；腰痛加桃仁（去皮尖，炒）、杜仲（姜汁炒）。凡治中风，不审六经之形证加减，虽治与不治无异也。加减法具于后：
麻黄续命汤　治中风无汗、恶寒。
本方中麻黄、防风、杏仁各加一倍。
桂枝续命汤　治中风有汗、恶风。
本方中桂枝、芍药、杏仁各加一倍。
白虎续命汤　治中风身热无汗，不恶寒而渴。
本方中加知母、石膏各一钱四分，去附子。
葛根续命汤　治中风身热、有汗、恶风。
本方中加葛根、官桂、茯苓各一钱半。
附子续命汤　治中风无汗、身凉。
本方中加附子一倍，乾姜一钱。
桂附续命汤　治中风有汗、无热。
本方中加桂、附、甘草各一倍。
羌活连翘续命汤　治中风肢节挛痛不仁。
本方中加羌活、连翘各一钱半。
乌药顺气散　治男子、妇人一切风气攻注，四肢骨节疼痛，遍身顽麻。凡卒手足瘫痪，言语蹇涩，先宜多服此药，以疏痛气道，然后随证投以风药。
乌药　陈皮（各二钱）　麻黄（去节、根）　殭蚕（炒，去丝嘴）　川芎　枳壳（麸炒）　甘草（炙）　桔梗　白芷（各一钱）　乾姜（炮半钱）
上㕮咀，作一服，水二盅，生姜三片、红枣一枚，煎至一盅，食远服。
省风汤　治卒急中风，口噤全不能言，口眼喎斜，筋脉急掣疼痛，风盛痰实，头目旋眩，胸膈烦满，左瘫右痪，手足麻痹，骨节烦疼，恍惚不定，神志昏愦。一切风证可服。
防风（去芦）　天南星（各三钱）　半夏（汤洗）　黄芩（各二钱）　甘草（一钱）
上㕮咀，作一服，水二盅，生姜五片，煎至一盅，不拘时服。
大防风汤　去风顺气，活血壮筋；又治痢后脚痛，缓弱不能行履，名曰痢风；或两膝肿痛，脚胫枯细，名曰鹤膝风。
防风　熟地黄　白术　羌活　人参　川芎　黄耆　牛膝（各一钱）　附子（炮，去皮脐）　当归（酒洗）　杜仲（姜汁炒，去丝）　芍药（各一钱半）　甘草（炙半钱）
上㕮咀，作一服，水二盅，生姜五片、红枣一枚，煎一盅，不拘时服。
三生饮　治卒中风，昏不知人，口眼喎斜，半身不遂，并痰厥、气厥。
南星（生用五钱）　木香（不见火一钱半）　川乌（去皮，生用一钱）　附子（去皮，生用一钱）
上㕮咀，作一服，水二盅，生姜七片，煎至一盅，不拘时服。有卒中风，不省人事者，以苏合香丸用生姜自然汁化开擦牙。
资寿解语汤　治心脾中风，舌强不语，半身不遂。
附子（炮，去皮脐）　防风（去芦）　天麻　酸枣仁（各一钱半）　羚羊角（镑）　官桂　羌活（各一钱）　甘草（五分）
上㕮咀，作一服，水二盅，煎至一盅，入竹沥二匙，不拘时服。
取竹沥法　用鲜竹数竿，截长一尺余许，劈开作片，用砖两块对立，置竹在上，两头各出三寸许，其中著火烧炙；其竹沥自两头出，用碗接之，待沥尽，以绢滤，澄清用，暑天冰冷水中，以防酸坏。若大热有风痰人，亦可单服，冷暖随意，勿过度。荆柴烧沥法同。
清气宣风散　治上焦风热，气不升降，膈上有痰，兼治两目赤涩，耳鸣、耳塞不听。
川芎　羌活　半夏（汤泡七次）　生地黄　殭蚕（炒各八分）　当归　白术　芍药（各一钱）　防风（去芦）　甘菊花　枳壳（麸炒）　陈皮　荆芥　升麻　黄连　山栀子（炒各五分）　蝉蜕（炒）　茯苓（各六分）　甘草（三分）
上㕮咀，分二帖，每帖水二盅，姜三片、枣一枚，煎八分，食远温服。
星香汤　治中风痰盛，服热药不得者。
南星（六钱）　木香（不见火二钱）
上㕮咀，作一服，水二盅，生姜七片，煎至一盅，不拘时服。
防风通圣散　治一切风热，大便秘结，小便赤涩，头面生疮，咽喉肿痛，眼目赤疼。
防风　川芎　当归　芍药　大黄　薄荷叶　麻黄　连翘　芒硝（各五分）　石膏　黄芩　桔梗（各一钱）　滑石（三钱）　甘草（二钱）　荆芥　栀子　白术（各二分半）
上㕮咀，作一服，水二盅，生姜三片，煎至一盅，不拘时服。如痰嗽，加半夏一钱。
三化汤　治中风外有六经之形证，先以加减续命汤随证治之，内有便溺之阻隔，复以此导之。
厚朴（姜制）　羌活（各三钱）　枳实（一钱半）　大黄（四钱）
上㕮咀，作一服，水二盅，生姜三片，煎至一盅，不拘时服。
搐鼻通天散　治卒暗中风倒地，牙关紧急，人事昏沉。
川芎　细辛　藜芦　白芷　防风　薄荷（各一钱）　猪牙皂角（刮去皮三个）
上为细末，用芦筒纳药，每用少许，吹入鼻中。
羌活愈风汤　治肾肝虚，筋骨弱，语言艰涩，精神昏愦，风湿内弱，风热体重，或瘦而一肢偏枯，或肥而半身不遂，心不宁自，劳役则百病生，心静则万病息。此药能安心养神，调阴阳无偏胜。
羌活　甘草（炙）　防风（去芦）　黄耆（去芦）　人参（去芦）　蔓荆子　川芎　细辛（去苗）　枳壳（麸炒）　地骨皮（去骨）　麻黄（去节）　知母（去毛）　杜仲（炒，去丝）　秦艽（去芦）　柴胡（去苗）　枸杞子　当归（去芦）　独活　白芷　半夏（姜制）　厚朴（姜制）　防己　芍药　黄芩　白茯苓　甘菊花　薄荷　前胡（各七分半）　石膏　生地黄　熟地黄　苍术（各一钱）　官桂（去皮半钱）
上㕮咀，作二服，每服水二盅，生姜三片，煎至一盅，空心服，临睡，柤再煎服。
大秦艽汤　治中风外无六经之形证，内无便溺之阻隔，为血弱不能养于筋，故手足不能运化，舌强不能言，宜养血而筋自荣。
秦艽　石膏（各一钱半）　甘草　川芎　当归　羌活　独活　防风　黄芩　白芍药　白芷　白术　生地黄　熟地黄　白茯苓（各一钱）　细辛（半钱）
上㕮咀，作一服，水二盅，生姜三片，煎至一盅，不拘时服。如心下痞，加枳实一钱。
涤痰汤　治中风痰迷心窍，舌强不能言。
南星（姜制）　半夏（汤洗七次各二钱半）　枳实（麸炒二钱）　茯苓（去皮二钱）　橘红（一钱半）　石菖蒲　人参（各一钱）　竹茹（七分）　甘草（半钱）
上㕮咀，作一服，水二盅，生姜五片，煎至一盅，食后服。
人参顺气散　治中风半身不遂，语言蹇涩，及感受风邪，头疼、鼻塞、声重。
乾姜（炮）　人参（各一两）　川芎　甘草（炙）　桔梗（去芦）　厚朴（去皮，姜制）　白术　陈皮（去白）　白芷　麻黄（各四两）　葛根（二两半）
上㕮咀，每服五钱，水二盅，姜三片、葱白二根，煎八分，食后服。
仙术芎散　治风热壅盛，头昏眩。明目聪耳，消痰清神。
川芎　连翘　黄芩　山栀子　菊花　防风　大黄　当归　芍药　桔梗　藿香（各五钱）　苍术（米泔浸一两）　石膏（二两）　甘草　滑石（各三两）　荆芥　薄荷　砂仁（各二钱半）
上㕮咀，每服五钱，水二盅，煎至八分，食后通口服。
独活汤　治风虚昏愦，不自觉知，手足瘈瘲，坐卧不能，或发寒热。血虚不能服发汗药，及中风自汗尤宜服之。
独活　羌活　人参　防风（去芦）　当归（酒洗）　细辛　茯神（去木）　半夏（汤泡）　桂心　白薇　远志（去心）　菖蒲（去毛）　川芎（各五钱）　甘草（三钱）
上㕮咀，每服一两，水二盅，生姜五片，煎至八分，食后温服。
续命煮散　治体虚中风，自汗，心中昏愦，四肢无力，口眼瞤动，手足搐搦，烦渴饮水。此药服荣卫，养气血。
防风　独活　当归（酒洗）　人参（去芦）　细辛　葛根　芍药　川芎　甘草　远志（去心）　荆芥　熟地黄（各五钱）　官桂（二钱半）　半夏（汤泡四钱）
上㕮咀，每服一两，生姜三片，水两盅，煎至八分，不拘时服。
八风散　治风气上攻，头昏眩，肢体拘急，皮肤瘙痒，瘾疹成疮，及治寒壅不调，鼻塞声重。
藿香（半斤）　白芷　前胡（各一斤）　黄耆　甘草　人参（各二斤）　羌活　防风（去芦各三斤）
上㕮咀，每服一两，水两盅，煎至八分，食后温服；或为末，每服二钱，薄荷汤调下。
消风散　治诸风上攻，头目昏眩，项背拘急，鼻塞声重，耳作蝉鸣，及皮肤顽麻、瘙痒、瘾疹，妇人血风，头皮肿痒，并宜服之。
荆芥　甘草（炙各二两）　陈皮（半两）　茯苓　殭蚕　防风（去芦）　芎藭　藿香（去梗土）　蝉蜕（去土，炒各二两）　厚朴（去皮，制半两）　羌活（一两）　人参（半两）
上㕮咀，每服八钱，水二盅，葱白二根，煎八分，食后服；或为末，每二钱，葱汤调下。
牛黄清心丸　治诸风，缓纵不随，语言蹇涩，痰涎壅盛，心怔健忘，或发癫狂，并皆治之。
羚羊角（镑，另研）　麝香（另研）　龙脑（另研各一两）　人参（去芦）　蒲黄（各二两半）　白茯苓（去皮）　芎藭　柴胡　杏仁（另研）　桔梗（各一两二钱半）　防风（去芦）　白术　白芍药　麦门冬　黄芩（各一两半）　神麴（二两半）　当归（洗一两半）　阿胶（炒）　大豆黄卷　肉桂（各一两七钱半）　乾姜（七钱半）　牛黄（另研一两二钱）　犀角（镑，另研二两）　雄黄（另研八钱）　金箔（一千二百箔内四百为衣）　甘草（五两）　乾山药（七两）　白蔹（七钱半）　大枣（另研一百个）
上除大枣，杏仁、金箔、羚羊角、犀角、麝香、龙脑、雄黄另研，余药别研为细末，入羚羊角等药七味，入内再研和匀，将大枣煮熟去皮、核，捣烂如泥，同炼蜜为丸，每一两作十丸，金箔为衣。每服一丸，食后温水化下。
青州白丸子　治男子、妇人手足瘫痪，风痰壅盛，呕吐涎沫，及小儿惊风，井皆治之。
南星（生用）　白附子（各二两）　川乌头（去皮脐半两）　半夏（水洗过七两）
上碾为细末，以生绢袋盛，于井华水内摆出；未出者，更以手揉令出，以滓更研，再用绢袋摆尽为度。于磁盆中，日晒夜露，每旦换新水，搅而复澄，春五夏三秋七冬十日，去水晒乾如玉片，碎研，以糯米粉煎粥清为丸如绿豆大。每服二、三十丸，生姜汤送下，不拘时服；如瘫痪风湿，酒送下；小儿惊风，薄荷汤下三、五丸。
排风汤　治中风，邪气入于五脏，令人狂言妄语，精神错乱，手足不仁，痰涎壅盛。
白鲜皮　当归（去芦）　肉桂（去粗皮）　芍药　杏仁（去皮尖，麸炒）　麻黄（去根节）　甘草　防风（去芦）　川芎　独活（各一钱）　茯苓（去皮）　白术（各二钱）
上㕮咀，作一服，水二盅，生姜三片，煎至一盅，不拘时温服。
大醒风汤　治中风，痰涎壅盛，半身不遂，历节痛风，筋脉拘急。
南星（四钱）　防风（二钱）　全蝎（微炒半钱）　附子（去皮脐，生用）　独活　甘草（各一钱）
上㕮咀，作一服，水二盅，生姜七片，煎至一盅，不拘时服。
贝母栝蒌汤　治肥人中风，口喎，手足麻木。左右具作痰治。
贝母　栝蒌　南星　荆芥　防风（去芦）　羌活　黄柏　黄芩　黄连　白术　陈皮（去白）　半夏（汤洗七次）　薄桂　甘草（炙）　威灵仙　天花粉（各等分）
上㕮咀，每服七钱，水二盏，姜三片，煎八分，至夜服。
换骨丹　治瘫痪中风，口眼歪斜，半身不遂，并一切风痫、暗风，并宜服之。
颂曰：我有换骨丹，传之极幽秘，疏开病者心，扶起衰翁臂；气壮即延年，神清自不睡，南山张仙翁，三百八十岁。槐皮芎术芷，仙人防首蔓，十件各停匀，苦味香减半，龙麝即少许，朱砂作衣缠，麻黄煎膏丸，大小如指弹，修合在深房，勿使阴人见。夜卧服一粒，遍身汗津满，万病自消除，神仙为侣伴。
槐角（取子）　桑白皮　仙术　川芎　香白芷　威灵仙　人参（去芦）　防风（去芦）　何首乌　蔓荆子（各四两）　苦参　五味子　木香（各二两）　朱砂（研）　龙脑（研）　麝香（研各少许）　麻黄（煎成膏）
上件俱为细末，用麻黄膏和匀，入臼内杵一万五千下，每两分作十丸。每服一丸，研碎，温酒半盏浸化，以物盖之，不可透气，食后临睡一呷嚥下，用被盖卧，汗出即差。如不饮酒，白汤化下。
大圣一粒金丹　治中风昏仆，舌强涎潮，瘫痪偏枯，顽痒麻痹，癫痫倒地，闭目作声，项强反张，口噤直视。
大川乌（炮，去皮尖）　大附子（炮，去皮脐）　白附子（炮各二两）　五灵脂　殭蚕（炒，去丝嘴）　白蒺藜（炒，去刺各一两）　白矾（枯）　朱砂（研）　没药（另研）　麝香（另研各半两）
上件为末，用京墨半两，新汲水磨汁，搜和药匀，每两作六丸，用金箔二百片为衣，令自干。每服一丸，用生姜汁磨开，温酒半盏调服，被盖取微汗为效。
御风丹　治一切中风，半身不遂，神昏语蹇，口眼喎斜；妇人头风、血风、暗风倒仆，呕哕涎痰，手足麻痹。
川芎　白芍药　桔梗　细辛（去叶）　殭蚕（炒）　羌活　南星（姜制各半两）　麻黄　防风（去芦）　白芷（各一两半）　乾生姜　甘草（各三钱）　朱砂（二钱半为衣）
上为细末，炼蜜为丸如弹子大，每服一丸，温酒化下，食前，日三服。
追风如圣散　治男子、妇人、大小诸般风证，左瘫右痪，半身不遂，口眼歪斜，腰腿疼痛，手足顽麻，语言蹇涩，行步艰难，遍身疮癣，上攻头目，耳内蝉鸣，痰涎不利，皮肤瘙痒，偏正头风，无问新旧，及破伤风，角弓反张，蛇犬咬伤，金刀所伤，出血不止，敷贴立效。
川乌　草乌　苍术（各四两）　川芎（五钱）　石斛（一两）　白芷　细辛　当归（酒洗）　防风　麻黄　荆芥　何首乌　全蝎　天麻　藁本（各三钱）　甘草（三两）　人参（三钱）　两头尖（二钱）
上为细末，每服半钱，临卧清茶调下，温酒亦可，不许多次酒，服药后忌一切热物饮食一时，恐动药力。
铁弹丸　治中风，瘫痪偏枯，筋挛骨痛，麻木不仁，皮肤瘙痒，及打扑伤损，肢节疼痛，并皆治之。此药能通经络，活血脉。
地龙（去土）　防风　白胶香　没药　草乌（水湿泡）　木鳖子（去壳）　白芷　五灵脂　当归（各一两）　京墨（三钱）　麝香（另研二钱）　乳香（五钱）
上为末，糯米糊为丸如弹子大，每服一丸，擂碎用生姜、酒化下，不拘时。
搜风顺气丸　治三十六种风、七十二般气。去上热下冷，腰脚疼痛，四肢无力，多睡少食，渐渐羸瘦，颜色不定，黄赤恶疮下疰，口苦无味，憎寒毛耸，积年症癖气块，丈夫阳事断绝，女子久无子息，久患寒疟，泻痢吐逆，变成痨疾，百节痠疼。初生小儿及百岁老人皆可服，补精驻颜，疏风顺气。
车前子（二两半）　白槟榔　火麻子（微炒，去壳）　牛膝（酒浸二宿）　郁李仁（汤泡去皮，另研）　菟丝子（酒蒸，捣，焙乾）　山药（各二两）　枳壳（麸炒）　防风（去芦）　独活（各一两）　大黄（半生半熟五钱）
上为末，炼蜜为丸如梧桐子大，每服二十丸，渐加至四、五十丸，酒、茶、米饮任下，百无所忌，空心、临睡各一服。久服去肠中宿滞，精神强健，耳目聪明，腰脚轻健，百病皆除，老者返少。孕妇勿服，如服药觉脏腑微动，以羊肚、肺羹补之。又治肠风下血，中风瘫痪。百病不生，无病不治。
三圣散　治中风舌强不语。
没药（研）　琥珀（研各二钱半）　乾蝎（全者，炒七枚）
上为细末，每服三钱匕，用鹅梨汁半盏，皂角末一钱匕，浓煎汤一合，与梨汁相合调下，须臾吐出涎毒，便能语。
酒浸药仙方　凡患风疾，四肢不举，服之三日，举手梳头，七日渐舒，十日行步，半月遍身依旧，觉得轻健，眼目更明，大有神效。
甘菊花　防风（去芦）　羌活　杜仲　牡蛎　栝蒌根　牡丹皮　紫菀　菖蒲　人参　白蒺藜　牛蒡子　枸杞子（各半两）　白花蛇　桔梗　白术　山茱萸（去核）　白茯苓　晚蚕沙　官桂　远志（去心）　牛膝（各二钱半）　虎胫骨　牛蒡根　乾姜　熟地黄　柏子仁　狗脊（去毛，焙）　天雄（炮，去皮）　萆薢　蛇床子　附子　肉苁蓉　菟丝子　续断　芍药（去皮）　石斛（各三钱）
上并要川广好者，依方拣择，为粗末，用新绢袋盛药，用新小瓮儿一个，放药在内，以无灰酒二斗将药浸之，密封其口，春夏浸二七日，秋冬浸三七日开瓮。早晨、临午、晚三时，令病人自取冷酒三盏，依时服之，每服不过一盏，不多服，亦不可添减，乱开酒瓮。久病服者不过一月，近者十日，轻者五日见效。不问男子、妇人、小儿骨节疼痛，四肢浮肿，眼目昏暗，半身不遂，语言蹇涩，口眼喎斜，中风失语并治之。
追风散　治一切急风，角弓反张，四肢抽掣，牙关紧急，骨节疼痛，及破伤风。
川乌（去皮脐）　附子（去皮脐）　白附子　白花蛇（酒浸去皮骨）　丹砂（研各一两）　蝎梢（七钱半与麝同）　麝香（研）　腻粉（研二钱半）　南星（去脐一两）
上并生用，捣罗六味为细末，入别研药，和匀，磁盒收。每服半钱至一钱，豆淋酒或煎葱白酒下。口噤者，用少药揩牙，即开为妙。
天麻丸　治中风，四肢筋脉拘挛，骨节疼痛少力。
天麻（半两）　蝎梢（微炒）　没药（研）　丹砂（研各一钱半）　麝香（研二钱半）　麻黄（去根节）　地龙（去土，炒）　防风（去皮）　乳香（研各半两）　川乌（生用，去皮脐）　自然铜（煅，醋淬各半两）　安息香（酒化入蜜熬成膏一两）
上除安息香外，捣研为末，却入别研药，以安息香膏和剂为丸如梧桐子大。每服二十丸，不拘时，以薄荷酒下，忌羊血。有人患手臂不随，又有患腿膝无力，行步辄倒，服之并效。素有热人，减川乌一半。
治风何首乌丸　王丰甫传云，其父禹玉平生服此有效。
何首乌（西京者尤佳，米泔浸一宿，用竹刀刮去皮，切片焙乾用一斤）　熟地黄（焙四两）　怀州牛膝（酒浸一宿，焙乾四两）
上不得犯铜铁器，捣罗为末，炼蜜为剂，再入木臼内杵一千下，丸如梧桐子大。每日空心温酒下四、五十丸。忌羊血、生葱、萝卜、藕。不饮酒以饭饮下，大有神效。
虎睛丸　治痫疾发作，涎潮抽搦，精神恍惚，时作谵语，大有神效。
犀角（一两）　虎睛（微炒一对）　大黄（一两）　远志（去心）　栀子仁（各一两半）　
上为末，炼蜜为丸如绿豆大，每服二十丸，食后温酒送下。
碧霞丹　治痰涎壅塞，牙关紧急，目睛上视，时作搐搦，并五种风痫。
石绿（九度飞一两）　蝎梢（七个）　附子尖（七个）　乌头尖（七个）
上为末，入石绿令匀，面糊为丸如鸡头大。每服薄荷汁化下一丸，更以酒半合温服之。须臾，吐出痰涎，然后随证治之。如牙关紧急，捾开灌之。
胜金丸　治风热惊骇，不时旋运，潮搐，吐痰沫，忽然倒地，不省人事，名曰痫。
南星　殭蚕　细辛　乌蛇（生用）　川乌（生用）　皂角（炙黄）　白矾（飞）　桔梗　威灵仙　何首乌　草乌（各一两）　一步　荆芥穗　川芎（各二两）
上为末，酒糊为丸如梧桐子大，每服十丸，食后温酒下。
五生丸　治痫有神，治阴脉弦细缓者。
南星　半夏　川乌　白附子（各一两）　大豆（去皮一两）
上为细末，滴水为丸，每服三丸至五丸，不过七丸，姜汤送下。
琥珀寿星丸　治心胆被惊，神不守舍，或痰迷心窍，恍惚健忘，及风痫等证。
天南星（一斤掘坑深二尺，用炭火五斤于坑内烧熟红，取出炭，扫坑净，用好酒一升烧之，将南星趁热下坑内，用盆急盖讫，泥壅合，经一宿，开取出，再焙乾为末，入琥珀四两，研末，朱砂一两以一半为衣）。
上三味和匀，用猪心血三个，生姜汁打面糊，将心血和入药末丸如梧桐子大。每服五十丸，煎人参汤空心送下，日三服。《局方》用南星一斤，朱砂二两，琥珀一两，无猪心血。
玉真散　治破伤风发搐，神效。
南星（炮）　防风（去芦，叉各等分）
上为末，每服二钱，生姜、酒调服，仍以药贴伤处。若牙关紧急，角弓反张，用童便、酒调灌下。
金枣儿　治一切诸风，破伤风等证。
白术（一两半）　苍术（米泔浸六两）　麻黄（二两）　两头尖　全蝎（去毒）　川乌（炮各四两）　川芎　细辛　白芷　防风　天麻（各二两半）　雄黄（五钱）　辰砂（二钱）
上为细末，糯米糊为丸如小枣儿大，金箔为衣。每服一枚或半枚，量病轻重用酒或茶、姜汤随引服之。专治一切无名肿毒、恶疮、风癣、红丝、鱼眼、对口，及妇人吹乳，风狗咬伤，诸风。皆用新汲水磨汁，一半涂疮肿处，一半服之。牙疼先用浆水漱口净，次用豌豆大一块咬于疼牙上，立止。
羌活防风汤　治破伤风，邪初传在表。
羌活　防风　川芎　藁本　当归　芍药　甘草（各一两）　地榆　华细辛（各二两）
上㕮咀，每服五钱，水一盏半，同煎至七分，去滓，热服不拘时候。量紧慢加减用之，热则加黄芩二两，大便秘则加大黄一两，缓缓令过。
白术汤　治破伤风，大汗不止，筋挛搐搦。
白术　葛根（各一两）　升麻　黄芩（各半两）　芍药（二两）　甘草（二钱半）
上㕮咀，每服一两，水一盏半，煎至一盏，去滓，温服，不拘时候。
江鳔丸　治破伤风，惊而发搐，脏腑秘涩，知病在里，可用此药下之。
江鳔（锉炒半两）　野鸽粪（炒半两）　雄黄（一钱）　白殭蚕（半两）　蜈蚣（一对）　天麻（一两）
上件为细末，又将药末作三份，用二份烧饭为丸如桐子大，朱砂为衣；后将一份入巴豆霜一钱同和，亦以烧饭为丸如桐子大，不用朱砂衣。每服朱砂为衣丸二十丸，入巴豆霜一丸，第二服二丸，加至利为度；再服朱砂为衣药，病愈止。
胡麻散　治风气挟热，瘾疹瘙痒。
胡麻子（十二两）　苦参　荆芥穗　何首乌（各八两）　威灵仙　防风　石菖蒲　牛蒡子（炒）　菊花　蔓荆子　蒺藜（炒，去刺）　甘草（炙）　各六两
上为细末，每服二钱，食后薄荷汤调服，或好茶亦可。
大风丸　治疥癞。
大枫子（一斤）　全蝎（一两半）　蝉蜕（二钱半）　当归鬚（五钱）　白殭蚕（二钱半）　苦参　防风　羌活（各二两）　独活（一两）　大黄（半两）　荆芥（二两）　乌蛇肉（二两）　川芎（两半）
上如法修制为细末，用白米饭捣和为丸如桐子大，每服五十丸，茶清送下。
通天再造散　治大风恶疾。
郁金（一两半）　大黄（煨一两）　白牵牛（炒六钱）　皂角刺（炮，经年者佳，一两）
上为末，每服五钱，日未出，面向东，以无灰酒调服，尽量为度。至晚必利黑头小虫，或如鱼肠臭恶物。忌食毒物半年，但食稠粥软饭，渐渐皮肤毛发如常，甚者不过三、两次服，须将息、戒房室、劳力及终身不可食牛、马、驴、犬等肉。
醉仙散　治大风疾，遍身瘾疹，瘙痒麻木。
胡麻子　牛蒡子　枸杞子　蔓荆子（同炒各一两）　白蒺藜　苦参　栝蒌根　防风（各半两）
上为末，每十五钱未入轻粉一钱，拌匀。每服一钱，茶清调下，晨、午、夕各一服。后五、七日先于牙缝内出臭黄涎，浑身疼痛，昏闷如醉，次后利下脓血，恶臭气，病根乃去。
按：丹溪方轻粉二钱，药八味各半两，前四味为粗末，炒紫色为度。云：须量人大小虚实与之，证候重而急者须先以再造散下之，候补养得还，复与此药。服此药须断盐、酱、醋，诸般鱼肉、椒料、果实、煨、烧、炙煿等，止可淡粥，及煮熟时菜亦须淡食，茄亦不可食，惟诸般蛇以淡酒蒸熟食之，可以助药。
桦皮散　治肺脏风毒，遍身疮疥，及瘾疹瘙痒之成疮，又治面上风刺及粉刺。
桦皮（烧灰四两）　荆芥穗（二两）　甘草（炙半两）　杏仁（去皮尖，用水于银铫内熬，取出放令乾二两）　枳壳（去穰，用炭火烧存性，取出湿纸上令冷四两）
上除杏仁另研极细外，都捣罗为末，入杏仁研匀，每服二钱，食后温酒调下。
升麻汤　治诸风热癞，肌肉极热，体上如鼠走，口反纵，皮色变，皆治。
升麻（三两）　茯神（去皮）　人参　防风　犀角（镑）　羚羊角（镑）　羌活（各一两）　官桂（半两）
上为粗末，每服五钱，水二盅，姜三片，入竹沥少许，煎至八分去滓，温服，不拘时。
白花蛇膏　治风疾癞病，遍身生疮。
白花蛇（酒浸四两）　天麻（七钱半）　荆芥　薄荷（各二钱半）
上为细末，好酒二斤，蜜四两，银、石器内熬成膏。每服一酒盏，温服，日三次，煎饼压下，急于暖处汗出效。

诸寒门  ***************************
夫寒者，乃天地严凝杀厉之气也。人以肾为根本，惟肾则受寒，惟寒则伤肾，肾气一虚，寒邪交作。急痛拘挛，战掉强直，昏迷厥冷，口噤失音，此中寒也；无汗恶寒，头疼面惨，发热拘急，手足微冷，此感寒也；霍乱转筋，洞泄下利，乾呕吐逆，积饮停痰，此寒邪入于肠胃也；或为疝瘕，或为脚气痿痹，或为腰膝冷痛，或为虚劳阴痿，或小腹急痛，皆寒邪所为也。惟肾气不充，疏于谨护，非特霜凝水泫之谓寒，或者炎天暑月，当风取凉，卧地受冷，寒邪之气自皮肤而入经络，自经络而入脏腑，然后诸病作焉。
治法：中寒者，宜温中御寒，如四逆、理中汤、丸，或加桂、附、丁香、茱萸之类；甚者手足厥冷，腹中绞痛，唇青气冷，可急于脐下三寸丹田穴上灸之，俟其手足温暖为度，或三、五十壮或百壮，视其轻重施之，或用熨法亦可。其感寒者，当以五积、正气、十神之类发散之。若其他所感，变证甚多，又当从各证门类而治之。
附子理中汤　治五脏中寒，口噤强直，失音不语，手足厥冷。
附子（炮，去皮脐）　人参　乾姜（炮）　甘草（炙）　白术（各二钱）
上㕮咀，分二帖，每帖水二盅，煎至八分，温服。如口噤，捾开口灌之。
沉附汤　治虚寒无阳，胃弱乾呕。
附子（炮）　乾姜（炮各半两）　沉香　白术（各二钱半）　甘草（炙一钱半）
上㕮咀，分二服，每服用水二盅，生姜五片，煎至八分，食前服。
生料五积散　治感冒，寒邪头疼，身痛项强，拘急恶寒，吐逆腹痛。又治伤寒发热，头疼恶风。无问内伤生冷、外感风寒，及寒湿客于经络，腰脚痠疼，及妇人经血不调，或难产并治之。
白芷（七分）　陈皮（一钱）　厚朴（姜制八分）　桔梗（九分）　枳壳（去穰，麸炒八分）　川芎（七分）　甘草（炙六分）　茯苓（八分）　苍术（米泔浸二钱）　当归（八分）　麻黄（一钱）　肉桂（六分）　芍药（八分）　乾姜（炮八分）　半夏（汤洗七次七分）
上作一服，水二盅，生姜三片、葱白三茎，煎一盅，不拘时服。
理中汤　治五脏中寒，口噤失音，四肢强直，兼治胃脘停痰，冷气刺痛。
人参　乾姜（炮）　甘草（炙）　白术（各二钱）
上作一服，水二盅，煎至一盅，不拘时服。
本方中加陈皮、青皮各等分，名治中汤，治法同。若为末糊丸如梧桐子大，每服八十丸，米饮送下，名理中丸，治中寒腹痛。
正气散　治伤寒阴证，憎寒恶风。正气逐冷。
半夏（汤泡）　厚朴（各三两同为末，以生姜四两研烂，同为饼子，微炒）　藿香叶　白术　陈皮（各一两）　甘草（炒七钱）
上为末，每服四钱，水一盅半，生姜三片、枣一枚，煎七分，食前服。常服除瘟疫。
理气治中汤　治寒气攻心，呕逆，心腹绞痛，或泄泻，四肢厥冷，或疝气攻筑，小腹疼痛，并宜服之。
青皮（去穰）　陈皮（去白）　人参　白术（炒）　乾姜（炮）　甘草（炙各一钱）　木香（七分）
上㕮咀，作一服，用水二盅，生姜三片，煎至八分，食前温服。
肉桂散　治伤寒，服冷药过多，心腹胀满，四肢逆冷，昏沉不识人，变为阴毒恶证。
肉桂（三分）　白芍药　陈皮　前胡　当归　附子（炮）　人参（各一两）　白术　木香　厚朴（制）　良姜（各三钱）　吴茱萸（半两）
上为粗末，每服五钱，水二盅，生姜三片，红枣三枚，煎至八分，温服不拘时。
温中汤　治病人脉沉迟或紧，皆是胃中寒也，及胸膈满闷，身体拘急，手足逆冷，急宜温之。
丁皮　厚朴（各一两）　乾姜（炮）　白术　陈皮　丁香（各二钱）
上为细末，每服二钱，葱白煎汤调下，不拘时。
术附理中丸　治中寒急，心腹痛。
人参　附子（炮，去皮脐）　乾姜（炮）　白术　甘草（炙）　木香　丁香（各等分）
上为细末，炼蜜为丸如梧桐子大，每服六、七十丸，用白汤食前送下。
沉香桂附丸　治中寒，心腹冷痛，霍乱转筋等证。
沉香　附子（炮，去皮脐）　乾姜（炮）　良姜（炒）　官桂（去粗皮）　茴香（炒）　川乌头（炮，去皮脐，锉小块如豆大）　吴茱萸（汤浸洗，炒）
上各等分为细末，醋煮面糊为丸如梧桐子大。每服五、七十丸，米饮下，空腹、食前，日进二服。忌生冷、硬物。
熨法　治三阴中寒，一切虚冷，厥逆呕哕，阴盛阳虚，及阴毒伤寒，四肢厥冷，脐腹痛，咽喉疼，呕吐下利，身背强，自汗，脉沉细，唇青面黑，诸虚冷证，皆宜用之。
肥葱（细切锉）　麦麸（各三升）　沧盐（二两）
上三件入水一大盏，同和拌匀湿，分作二次。于铛锅内同炒极热，用重绢缝作二包，将一包热熨脐上，冷，更易一包。葱包既冷，再用盐水拌湿，炒焦热依前用之，至霉烂不用。别取葱麸，日夜不住相续，至身体温热、脉壮，阳气复来而止，守气养之和之。

中暑门  ***************************
夫暑者，热也，夏令炎火之气也。按洁古云：静而得之为中暑，动而得之为中热。东垣谓：避暑于深堂大厦得之，曰中暑，宜以大顺散主之。日中劳役得之，曰中热，白虎汤主之。此其大法也。有冒暑、有中暑、有伤暑，三者轻重之分。腹痛水泻者，胃与大肠受之；恶心呕吐者，胃中有痰饮，此二者冒暑也，以黄连香薷饮、五苓散主之。盖黄连退热，香薷消暑，五苓利水也。或身热头痛，躁乱不宁，身如针刺者，此为伤暑，即热伤分肉也，以黄连解毒汤、白虎汤加柴胡，气虚加人参主之。或咳嗽，发寒热，汗出不止，脉数者，热在肺经，火乘金也；或脉虚身寒，即暑伤元气也，此谓中暑，宜以清肺汤。有热加柴胡或天水散之类，有寒宜冷香饮子，及加桂附主之。若其人元气素虚，因于暑热，四肢困倦，不思饮食，此热伤脾胃也，以清暑益气、补中益气汤之类主之；若脾胃不和，呕吐不食，宜以六和汤、缩脾饮之类调之；若卒中，昏冒倒仆，角弓反张，不省人事，手足或发搐搦，此为暑风，不可作风治之，当以黄连香薷饮加羌活服之，自然愈矣。方见于后。
香薷饮　治一切暑热，腹痛，霍乱吐利，烦心等证。
香薷（一斤）　厚朴（姜制）　白扁豆（各半斤）
上㕮咀，每服三、四钱，水二盅，煎八分，不拘时服。加黄连四两，名黄连香薷饮，最解秋暑。
黄连香薷饮　一两加羌活二钱　治暑风，不省人事，手足搐搦。
五物香薷汤　驱暑气，和脾胃。
香薷（三两）　白扁豆　厚朴（姜制）　茯苓（各一两半）　甘草（炙一两）
上㕮咀，每服七钱，水二盅，煎至七分，去柤，不拘时服。
十味香薷饮　治伏暑，身体倦怠，神昏，头重，吐利。
香薷（一两）　人参　陈皮　白术　茯苓　黄耆　木瓜　厚朴（姜制）　白扁豆（炒）　甘草（炙各半两）
上㕮咀，每服一两，水二盅，煎八分，不拘时服。
清暑益气汤　治长夏湿热蒸人，人感之四肢困倦，精神短少，懒于动作，胸满气促，肢节疼痛，或气高而喘，身热而烦，心下膨闷，小便赤而数，大便溏而频，或痢或渴，不思饮食，自汗身重。
黄耆　升麻　苍术（各一钱）　人参（去芦）　白术　神麴（炒）　陈皮（各半钱）　甘草（炙）　黄柏　麦门冬　当归（各三分）　葛根（二分）　五味子（九个）　泽泻（五分）　青皮（二分）
上㕮阻，作一服，用水二盅，煎至八分，食远服。
冷香饮子　治老人、虚人，伏暑烦躁，引饮无度，恶心疲倦，服凉药不得者。
草果仁（五钱）　附子（炮，去皮脐）　橘红　甘草（炙各一钱）
上㕮咀，作一服，水二盅，生姜七片，煎至一盅，去柤，井水沉冷，旋旋服，不拘时。
缩脾饮　解伏热，除烦渴，消暑毒，止霍乱吐泻，和脾养胃。
砂仁　草果　乌梅肉（各二钱）　甘草（炙一钱）　白扁豆（炒）　乾葛（各一钱五分）
上㕮咀，作一服，水二盅，生姜五片，煎至一盅，不拘时服。
消暑十全散　治伏暑，胃气不和，心腹满痛。
香薷　白扁豆（炒）　厚朴（姜制）　甘草（炙）　紫苏　白术　茯苓　藿香　木瓜　檀香（各一钱）
上㕮咀，作一服，用水二盅，生姜三片，煎至八分，食远服。
竹叶石膏汤　治伏暑，内外热炽，烦躁大渴。
石膏（半两）　麦门冬（去心）　人参（去芦各二钱）　甘草（炙半钱）　半夏（汤洗七次一钱半）
上㕮咀，作一服，水二盅，生姜五片、青竹叶十四片、粳米一撮，煎至一盅，不拘时服。
人参益气汤　治暑热伤气，四肢困倦，嗜卧，两手指麻木。
黄耆（二钱半）　甘草（半生半炙二钱）　人参（一钱半）　升麻（七分）　白芍药（一钱）　五味子（二十个）　柴胡（八分）
上㕮咀，作一服，用水二盅，煎至八分，不拘时服。
清暑六和汤　治心脾不调，气不升降，霍乱转筋，呕吐泄泻，寒热交作，痰喘咳嗽，胃脘痞满，头目昏痛，肢体浮肿，嗜卧倦怠，小便赤涩，并伤寒阴阳不分，冒暑伏热烦闷，或成痢疾，中酒烦渴，畏食，并皆治之。
缩砂　半夏（汤泡七次）　杏仁（去皮尖）　人参（去芦）　赤茯苓（去皮）　藿香（去土）　白扁豆（炒）　香薷　厚朴（姜制）　木瓜（各一钱）　甘草（炙五分）
上㕮咀，作一服，水二盅，生姜五片、枣一枚，煎至八分，不拘时服。
大顺散　治冒暑伏热，引饮过多，脾胃受湿，水穀不分，清浊相干，阴阳气逆，霍乱呕吐，脏腑不调。
甘草（七斤八两）　乾姜　杏仁（去皮尖）　肉桂（去粗皮各一斤）
上先将甘草用白蜜炒，次入乾姜，却下杏仁，同炒过，用筛筛净，合桂，为细末。每服二、三钱，不拘时白汤调下。
香朴饮子　治大人小儿伏暑吐泻，虚烦闷乱。
人参（去芦）　茯苓（去皮）　甘草（炙）　紫苏　泽泻　香薷　半夏曲　白扁豆　乌梅肉　木瓜　厚朴（姜制各一钱）　
上㕮咀，作一服，用水二盅，生姜三片、枣一枚，煎至八分，食前服。
五苓散　治中暑烦渴，身热头痛，霍乱吐泻，小便赤色，心神恍惚。
泽泻（二两半）　肉桂（一两）　赤茯苓　白术　猪苓（各一两半）
上㕮咀，每服五钱，水二盅，煎至八分，食前服；或为末，每服二钱，白汤调下。一方加辰砂，名辰砂五苓散。
五圣汤　治暑病呕恶，每遇夏月，不进饮食，疲倦少力，见日色则头昏痛，恶心多睡。
贯众　黄连（去须）　甘草（炙）　吴茱萸（汤泡七次）　茯苓（去皮各半两）
以上五味㕮咀，分二服，每服用二碗水，煎取一碗，去柤放冷。候日午时，先取香熟甜瓜一枚，切去皮作十二片，先嚼瓜一片，呷药一、二呷，送下了再如前嚼瓜一片，呷药一、二呷，看吃得几片，以药汁尽为度。不损脾胃，不动脏腑，须是觉大烦时服之。
春泽汤　治伏暑发热，烦渴引饮，小便不利，兼治伤寒阴阳不分，疑似之间，最宜服此。
泽泻（三钱）　猪苓（二钱）　茯苓（二钱）　白术（二钱）　桂心（一钱）　人参（一钱半）　柴胡（一钱）　麦门冬（一钱半）
渴甚，去桂加五味子、黄连各二钱。
上㕮咀，每服七钱，水一盅半，灯心二十茎，煎一盅，食远服。
香薷丸　治大人小儿伤暑伏热，燥渴瞀闷，头目昏眩，胸膈烦满，呕哕恶心，口苦舌乾，肢体困倦，不思饮食，或发霍乱，吐利转筋，并宜服之。
香薷（去根一两）　紫苏（去粗梗）　乾木瓜　藿香（洗净沙土）　茯神（去木各五钱）　甘草（炙）　檀香（锉）　丁香（各二钱半）
上为细末，炼蜜和丸如鸡头子大，每服一丸至二丸，细嚼温汤下，或新汲水化下亦得，小儿每服半丸，不拘时候。
辰砂益原散　治伏暑，烦渴引饮，小便不利，心神恍惚。
辰砂（三钱）　滑石（六两）　甘草（一两）
上为细末，每服三钱，不拘时白沸汤调下。
二气丹　治伏暑伤冷，二气交错，中脘痞闷，或头痛、恶心，并皆治之。
硝石　硫磺（各等分）
上为末，银器内文武火炒令鹅黄色，再碾细，用糯米煮糊为丸如梧桐子大，每服四十丸，新汲水送下。
来复丹　治伏暑伤脾，水泻腹痛，阴阴不分，此药大有神效。
方见痼冷门。

中湿门  ***************************
夫湿者，火土相蒸之气也。在天为湿，在地为土，在人为脾。体虚之人，或为风雨所袭，或卧卑湿之地，或涉大水深泽，或汗出沾衣，侵淫脾肾，皆能成湿。夫湿能伤脾，脾土一亏，诸证生焉。滞而为喘嗽，渍而为呕吐，渗而为泄泻，溢而为浮肿。湿郁脾中则发黄。湿流肾内则重著，身重腰痛。湿入关节则一身尽痛。挟风则头目昏眩，呕哕心烦；兼寒则拳挛掣痛，无汗恶寒；带热则烦渴引饮，心腹疼痛，多汗。中湿之证，其脉多沉缓而微，其证四肢重痛不举，法当利其小便，或轻汗以散之，或温燥以除之。《经》云：治湿不利小便，非其治也。具方于后，随证治之。
防己黄耆汤　治风湿相搏，客于皮肤，四肢少力，关节烦疼。
防己（三钱）　黄耆（四钱）　白术（三钱）　甘草（一钱）
作一服，水二盅，生姜三片、红枣一个，煎至一盅，不拘时服。
羌活胜湿汤　如脊痛项强，腰似折，项似拔，上冲头痛，及足太阳经不行。
羌活　独活（各二钱）　藁本　防风　蔓荆子　川芎（各一钱）　甘草（炙半钱）
作一服，水二盅，煎至一盅，食后温服。如身重腰沉沉然，乃经中有湿热也，加黄柏一钱、附子半钱、苍术二钱。
渗湿汤　治坐卧湿地，或为雨露所袭，身重脚弱，关节疼痛，发热恶寒，或多汗恶风，或小便不利，大便溏泄。
白术（三钱）　乾姜（炮）　白芍药　附子（炮，去皮脐）　白茯苓（去皮）　人参（各一钱）　桂枝（不见火）　甘草（炙各半钱）
作一服，水二盅，生姜五片、红枣一枚，煎至一盅，不拘时服。
清燥汤　六、七月之间，湿令大行，子能令母实而热旺，湿热相合而刑庚大肠，故寒凉以救之；燥金受湿热之邪，寒水生化之源源绝则肾亏，痿厥之病大作，腰以下痿软瘫痪不能动，行走不正，两足欹侧，以此药主之。
苍术（米泔浸，一钱半）　五味子（十四个）　绵黄耆　黄连　白术　橘皮　白茯苓（去皮）　当归（各一钱）　人参　生地黄（各七分）　麦门冬（去心）　神麴（炒）　猪苓　黄柏（酒炒）　甘草　泽泻（各半钱）　柴胡　升麻（各三分）
作一服，水二盅，煎至一盅，食前服。
生附汤　治受湿腰疼痛。
附子（生用）　牛膝（酒浸，焙）　厚朴（姜制）　乾姜（生用）　白术　茯苓　甘草（炙，各二钱半）　苍术（炒）　杜仲（姜炒各半两）
上㕮咀，每服五钱，水一盏半，生姜三片、枣一枚，煎至八分，去柤，食前服。
除湿汤　治寒湿所伤，身体重著，腰脚痠疼，大便溏泄，小便赤涩。
半夏曲（炒一钱半）　厚朴（姜制一钱半）　苍术（米泔浸二钱）　藿香（二钱）　陈皮（去白一钱半）　白茯苓（去皮二钱）　白术（二钱）　甘草（一钱）
作一服，水二盅，生姜七片、红枣一枚，煎至一盅，食前服。
肾著汤　治肾虚伤湿，身重，腰冷如坐水中，不渴，小便自利。
乾姜（炮）　茯苓（去皮各二钱）　甘草（炙）　白术（各一钱）
作一服，用水二盅，煎至八分，食前温服。
乳香没药丸　治远年近日，风湿脚气攻注，节膝或肿或疼，筋挛不能屈伸，脚不能踏地，及一切疼痛不已。
乳香（另研）　没药（另研）　骨碎补（去毛）　五灵脂（去土）　砂仁　白附子　甜瓜子　牛膝（酒浸一宿）　当归（酒洗）　木瓜　地龙（去土）　木鳖子（各一两）　白牵牛（炒三两）
上为细末，酒糊丸如梧桐子大，每服二十丸，温木瓜汤下或温酒亦得，食前服。
木瓜虎骨丸　治寒湿合而成痹，脚痛不仁，疼痛少力，足下隐痛，不能踏地，腰腿筋挛，不能屈伸，及项背拘急，手臂无力，耳内蝉鸣，头眩目旋，及脚气行步艰难。
木瓜　血竭（另研）　没药（另研）　虎胫骨（酒炙）　木香　自然铜（醋淬七次）　枫香　骨碎补（去毛）　当归（酒洗）　甜瓜仁　败龟版（酥炙）　肉桂（各一两）　安息者（酒炒一两）　乳香（另研五钱）　地龙（去土二两）
上为末，酒糊丸如梧桐子大，每服五、六十丸，食前温酒送下。
除湿丹　治诸湿客搏，腰膝重痛，足胫浮肿，筋脉拘急，津液凝涩，便溺不利，目赤，瘾疹，疥癣，走注，脚气，尽皆治之。
槟榔　甘遂　威灵仙　泽泻　赤芍药　葶苈　乳香　没药（各一两）　牵牛（五钱）　大戟（炒三两）　陈皮（去白四两）
上为末。面糊为丸如梧桐子大，每服五、六十丸，渐加八、九十丸，食前温白汤送下。服药后，忌酒湿面二、三日。一方有泽泻、陈皮各一两，无葶苈。
瓜蒂搐鼻法　治伤湿，鼻塞头痛。
上用甜瓜蒂为末，令病人口含水，搐一字，在鼻中流出黄水效。


卷之二  ——————————————————————————————————————————————————————————————————————————————————————————

伤寒门  ***************************
《经》云：冬时严寒，万类深藏，君子固密，则不伤于寒。触冒之者，乃为伤寒耳。又云：冬不藏精者，春必病温。夫中而即病者，名曰伤寒；不即病者，寒毒藏于肌肤，至春变为温病，至夏变为暑病。暑病者，热极，重于温也。世医均谓之伤寒也。是以辛苦之徒，房劳之人，春夏多温热病，皆由冬时触寒不谨密所致也。夫伤寒脉尺寸俱浮者，太阳受病也，当一、二日发，以其脉上连风府，故头项痛，腰脊强，尺寸俱长者，阳明受病也，当二、三日发，以其脉挟鼻络于目，故身热目疼鼻乾不得卧；尺寸俱弦者，少阳受病也，当三、四日发，以其脉循胁络于耳，故胸胁痛而耳聋。此三经皆受病，未入于腑，可汗而已。尺寸俱沉细者，太阴受病也，当四、五日发，以其脉布胃中，络于嗌，故腹满而嗌乾；尺寸俱沉者，少阴受病也，当五、六日发，以其脉贯肾，络于肺，系舌本，故口燥舌乾而渴；尺寸俱微缓者，厥阴受病也，当六、七日发，以其脉循阴器，络于肝，故烦满而囊缩。此三经皆受病，已入于腑，可下而已。若两感于寒者，一日太阳受之，即与少阴俱病，则头痛口乾，烦满而渴；二日阳明受之，即与太阴俱病，则腹满身热，不欲食，谵语；三日少阳受之，即与厥阴俱病，则耳聋囊缩而厥。水浆不入，不知人者，六日死。其不两感于寒，更不传经，至七八日，六经之邪渐退，至十二日，病人精神爽慧而愈也。夫时行者，春时应暖而复大寒，夏时应大热而反大凉，秋时应凉而反大热，冬时应寒而反大温，此非其时而有其气。是以一岁之中，长幼之病多相似者，此则时行之气也。其证初感略与伤寒相似，但治法各不同耳。
凡伤寒初感，头疼项强，无汗恶寒，乃寒伤荣也，宜麻黄汤汗之；若自汗出，谓之风伤卫也，宜桂枝汤解之；若在半表半里，往来寒热，胸胁痛而耳聋，此属少阳也，宜以小柴胡汤和解之；若日晡潮热，不恶寒反恶热，大便实者，此属阳明胃也，宜用大柴胡汤或承气之类随病轻重下之。至如传入三阴经，或热深入里至变为狂、斑、发黄、谵语、口燥烦渴诸热等证，又当以黄连解毒、白虎、承气、茵陈、栀子等苦寒之药随证治之。若传入阴经，身无大热，自利不渴，或手足厥冷，自汗亡阳，宜用理中、四逆辈，或加桂附温之。至若时行之病，初得之亦头疼发热，恶寒身痛，或呕吐，或胸满，皆其候也，宜用十神、芎苏、五积、正气、败毒之类发散之，最为稳当。然伤寒之病，传变证候甚多，又当于仲景《伤寒论》《活人指掌》等书中参考之，兹不尽述。
桂枝汤　治伤寒中风，病头痛发热，汗出恶风者。
桂枝　芍药（各二钱半）　甘草（炙三钱）
上作一服，水二盅，生姜三片、枣二枚，煎至八分，不拘时服。
麻黄汤　治伤寒，病头痛发热，身疼恶风，无汗而喘者。
麻黄（三钱）　桂枝（二钱）　杏仁（去皮尖）　甘草（炙各一钱）
上作一服，水二盅，生姜三片，煎至一盅，不拘时服。
麻黄桂枝各半汤　治伤寒七八日，发热恶寒如疟状，但不呕，小便清利，六脉虽微而恶寒，此乃阴阳俱虚，不可更发汗及吐下，此药主之。
麻黄（去节）　桂枝　芍药（各二钱半）　甘草（炙二钱）　杏仁（去皮尖十个）
上㕮咀，作一服，水二盅，生姜五片，枣二枚，煎至一盅，不拘时服。
柴胡桂枝汤　治伤寒六七日，微有恶寒发热，表证未解者。
柴胡（三钱）　芍药（二钱半）　桂枝　甘草（炙）　黄芩（各一钱半）　半夏（一钱三分）　人参（一钱）
上㕮咀，作一服，水二盅，生姜五片、枣二枚，煎至一盅，食远服。
十神汤　治伤寒，时令不正，瘟疫妄行，感冒发热，或欲出疹，不问阴阳两感风寒，并皆治之。
川芎　麻黄　乾葛　紫苏　赤芍药　升麻　白芷　甘草（炙）　陈皮　香附（各等分）
上㕮咀，每服一两，水二盅，生姜五片，煎至八分，不拘时服。若发热头疼，加连须葱白二根；中满气实，加枳壳煎。
藿香正气散　治伤寒头疼，憎寒壮热，或感湿气，霍乱吐泻，常服除山岚瘴气。
藿香（二钱）　紫苏（一钱半）　厚朴（姜汁制）　茯苓（去皮）　陈皮　白芷　半夏（汤泡）　桔梗（去芦）　大腹皮　白术（各一钱）　甘草（炙一钱二分）
上㕮咀，作一服，用水二盅，生姜五片、枣二枚，煎至八分，不拘时服。
人参败毒散　治伤寒头痛，壮热恶寒，及风痰咳嗽，鼻塞声重。如心中蕴热，口舌乾燥者，加黄芩。
柴胡　甘草（炙）　桔梗（去芦）　人参（去芦）　羌活（去苗）　川芎　茯苓（去皮）　枳壳（麸炒）　前胡　独活（各等分）
上㕮咀，每服一两，水二盅，生姜三片，煎至八分，不拘时服。
香苏散　治四时伤寒，头痛，发热，恶寒。
紫苏　香附（各二两）　陈皮（一两）　甘草（炙半两）
上㕮咀，每服八钱，水二盅，生姜三片、葱白二根，煎至七分，食前热服。如头痛，加川芎、白芷各一两，名芎芷香苏散。
升麻葛根汤　治大人、小儿时气、瘟疫，头痛发热，及疮疹已发、未发，皆可服之。
升麻　芍药　甘草（炙各二钱半）　乾葛（三钱）
上㕮咀，作一服，水二盅，生姜三片，煎至八分，不拘时服。
小柴胡汤　治伤寒，寒热如疟，胸膈满痛，小便不利，大便涩，胁下痛。
柴胡（三钱）　人参　黄芩（各二钱）　半夏（一钱半）　甘草（一钱）
上㕮咀，作一服，用水二盅，生姜三片、枣二枚，煎至八分，食远服。
大柴胡汤　治伤寒十馀日不解，邪热结在里，身热，烦躁，谵语，大便不通，绕脐刺痛。
柴胡（三钱半）　大黄（三钱）　枳实（一钱）　芍药　黄芩　半夏（各二钱）
上㕮咀。作一服，用水二盅，生姜五片、枣一枚，煎至八分，食前服。
小青龙汤　治伤寒表证不解，心下有水气，乾呕发热，咳嗽微喘，又治肺经受寒，咳嗽喘急。
半夏　乾姜（炮）　细辛　麻黄（去节）　肉桂（去皮）　芍药（各一钱半）　甘草（炙一钱）　五味子（五分）
上作一服，用水二盅，煎至八分，食远服。
大青龙汤　治伤寒头痛，发热恶寒，无汗烦躁，六脉浮紧。
麻黄　石膏（各三钱）　杏仁（去皮尖）　甘草（炙）　桂枝（各一钱）　大枣（五个）　生姜（一钱半）
上㕮咀，作一服，用水二盅，煎至一盅，不拘时服。
小承气汤　治伤寒，潮热谵语，大便六七日不通，有燥粪结滞，此药主之。
大黄（五钱）　厚朴（三钱）　枳实（二钱）
上㕮咀，作一服，用水二盅，煎至一盅，食前通口服。
大承气汤　治阳明里热，大便五六日不通，日晡潮热，谵语，烦躁，发渴。
大黄　厚朴（各三钱）　枳实　芒硝（各二钱）
上㕮咀，作一服，水二盅，生姜三片，煎至一盅，食前服。
调胃承气汤　治伤寒不恶寒但热，十馀日，过经谵语，当和胃气。
大黄（五钱）　甘草（三钱）　芒硝（一钱半）
上㕮咀，作一服，用水二盅，煎至一盅，食前服。
白虎汤　治伤寒脉浮滑者，表里有热，若汗、下、吐后，七八日不解，热结在里，大渴，舌上乾燥，欲饮水者，宜服之。
知母（三钱）　石膏（五钱）　甘草（一钱）　粳米（半合）
上㕮咀，作一服，用水二盅，煎至一盅，食远服。加人参二钱，名白虎加人参汤，又名化斑汤，治伤寒发斑，口燥烦渴。
黄连解毒汤　治伤寒、杂病，热毒烦闷，乾呕口燥，呻吟喘满，阳厥极深，蓄热于内，传为阴毒，并皆治之。
黄连　黄柏　黄芩　山栀（各二钱半）
上㕮咀，作一服，用水二盅，煎至一盅。如腹满呕吐，或欲作利者，加半夏三枚、厚朴二钱、茯苓二钱、生姜三片，煎热服，名曰半夏黄连泻心汤。
参苏饮　治感冒风邪，发热头痛，咳嗽声重，涕唾稠黏。此药大解肌热，快膈。
人参（去芦）　紫苏　茯苓（去皮）　半夏（汤泡七次）　前胡（去苗）　乾葛（各一钱半）　枳壳（麸炒）　甘草（炙）　陈皮（各一钱）　桔梗　木香（各七分）
上㕮咀，作一服，用水二盅，生姜三片，煎至八分，不拘时服。
十味和解散　治感冒风寒，头疼发热，发散风邪。
白术（一钱半）　桔梗（去芦）　人参（去芦）　甘草（炙）　陈皮（去白）　枳壳（去穰，麸炒）　赤芍药　厚朴（姜制）　当归（各一钱）　防风（去芦七分）
上㕮咀，作一服，用水二盅，生姜三片、葱白三根，煎至一盅，不拘时服。
十味芎苏散　治四时伤寒，发热头痛。
川芎（二钱）　紫苏　桔梗　柴胡　茯苓　半夏　枳壳　陈皮（各一钱）　乾葛（一钱半）　甘草（炙半钱）
上作一服，用水二盅，生姜三片、枣一枚，煎至八分，食远服。
真武汤　治伤寒数日以后，发热腹痛，头目昏沉，大便自利，小便或利或涩，或呕，或咳，或已经汗，不解，仍复发热，心下忪悸，头目眩晕，皆由渴后饮水，停留中脘所致，宜服之。
芍药（二钱半）　茯苓（二钱半小便自利者去之）　附子（炮，去皮脐二钱半）　生姜（三钱半）　白术（二钱半）
上作一服，水二盅，煎至一盅，不拘时服。若咳者，加五味子一钱半、乾姜二钱、细辛一钱二分；若下利者，去芍药，加乾姜二钱半；若呕者，去附子，加生姜二钱半。
四逆汤　治伤寒大下、汗后，自利清穀，身疼，身体强急，不渴，四肢拘急，手足厥冷，乾呕腹满，脉沉者。
甘草（炙三钱）　乾姜（炮三钱）　附子（生用半个）
上作一服，水二盅，煎至八分，食远服。
温胆汤　治伤寒、一切病后虚烦不得睡卧，兼治心胆虚怯。
半夏（汤泡）　茯苓（去皮）　陈皮（去白）　枳实（炒各二钱）　甘草（半钱）　竹茹（一钱）
上作一服，水二盅，生姜三片，煎至一盅，不拘时服。
大羌活汤　解利两感伤寒神方。天之邪气，感则害人五脏，以是知内外两感，腑脏俱病。欲表之则有里，欲下之则有表，表里既不能一治，故云两感者不治。然所禀有虚实，所感有浅深。虚而感之深者必死，实而感之浅者，犹或可治。治之而不救者有矣，未有不治而获生者也。予尝用此，间有生者，十得二三。故立此方，以待好生君子用之。
羌活　独活　防己　防风　黄芩　黄连　苍术（米泔浸）　态平衡　白术　甘草（炙）　川芎　细辛（各三钱）　生地黄　知母（各一两）
上㕮咀，每服五钱，水二盅，煎至一盅，热服。不解再服，三、四解之亦可，病愈则止。若有馀证，并依仲景随经法。
竹叶石膏汤　治伤寒已经汗下，表里俱虚，津液枯竭，心烦发热，气逆欲吐，及诸虚烦热，并宜服之。
方见中暑门
半夏泻心汤　治心下痞满而不痛，乾呕者。
半夏（汤洗七次二钱）　人参（去芦）　甘草（炙）　乾姜（炮）　黄芩（各二钱半）　黄连（一钱）
上作一服，水二盅，生姜五片、红枣二个，煎至一盅，不拘时服。
桃仁承气汤　治伤寒蓄血，热结膀胱，其人如狂，但小腹结血，下之愈。
桃仁（去皮尖）　甘草（各一钱）　芒硝（二钱）　大黄（四钱）　桂枝（二钱）
上作一服，水二盅，煎至一盅，食前服。
柴胡饮子　治伤寒过经不解，发热烦躁，大便不通。
柴胡（去芦）　人参（去芦）　黄芩　当归　芍药　甘草（各一钱半）　大黄（二钱）
上作一服，水二盅，生姜三片，煎至一盅，不拘时服。
犀角地黄汤　治伤寒蓄血，大便黑，及衄血，脉微，发狂，身黄。当汗不汗，内有瘀血。
犀角（如无，升麻代之）　生地黄　牡丹皮　芍药（各一钱半）
上作一服，水二盅，煎至一盅，不拘时服。
小陷胸汤　治小结胸，病心下痞满而软，按之则痛，脉浮滑者。
半夏（汤洗五钱）　黄连（二钱）　栝蒌实（三钱）
上作一服，水二盅，先煮栝蒌至一盅半，后入诸药，煎至一盅，不拘时服。
大陷胸汤　治伤寒太阳表证未解，医反下之，结胸热实，心下痛，按之石硬，脉沉而紧者。
大黄（为末，七钱）　甘遂（为末，一钱）　芒硝（三钱）
上作一服，水二盅，先煎大黄至一盅，去柤，下硝，再煎一沸，下甘遂末，不拘时服，快利为度。
小建中汤　治伤寒阳脉涩，阴脉弦，腹中急痛，二三日，心中悸而烦，自汗者。
芍药（三钱）　桂枝　甘草（炙，各二钱）　胶饴（一鸡子黄大）
上作一服，水二盅，生姜五片、枣一枚，煎至一盅，去柤，下胶饴，再煎化，不拘时服。
玄参升麻汤　治伤寒失下，热毒在胃，发斑，甚则烦躁、谵语、咽痛。
玄参　升麻　甘草（炙，各三钱）
上作一服，水二盅，煎至一盅，不拘时服。
茵陈汤　治阳明里热极甚，烦渴热郁，留饮不散，以致湿热相搏，而身发黄疸，但头汗出，身无汗，小便不利，渴饮水浆，身必发黄，宜茵陈汤主之。
茵陈（去梗，半两）　大黄（二钱半）　大栀子（五个）
上作一服，水二盅，煎至一盅，不拘时服，以利为度。若合五苓散，名茵陈五苓散，治法同。
抵当汤　治伤寒太阳病六七日，表证仍在，脉微而沉，反不结胸，其人发狂，热在下焦，小腹硬满，小便自利而狂，大便黑色，为有血也。当下瘀血，宜服之。
大黄（酒洗，一两）　水蛭（炒，去子，杵碎，用石灰炒紫黄色，去灰不用，只宜多炒为妙，十枚）　虻虫（去翅足，炒，十个）　桃仁（去皮尖，七个）
上作二服，每服水二盅，煎至七分，不拘时服。若利下血，再不可服。
夺命独参汤　治伤寒汗、下后，终日昏闷，不省人事，发热发渴，似有狂言。一切危急之证，宜服此药。服后额上鼻尖有微汗，是其应也。
拣人参（一两）
上㕮咀，作一服，用水一盅半，煎至七分，去滓，温冷不拘时服。滓再煎服，神效。
神效沃雪汤　治伤寒阴阳二证未辨，时行疫疠，恶气相传，服之如汤沃雪。此药功力，不可具述。
苍术（坚者，泡刮去皮）　乾姜（炮）　甘草（炙各六两）　厚朴（去皮，姜制）　防风（嫩者）　白芍药（去皮）　葛根（各四两）
上㕮咀，每服四钱，水二盅，煎至八分，去滓，热服之，不拘时服。少顷，取生姜、葱作羹或粥投之，避风坐卧，身体微润即愈。如疫气正相传染，清晨进一服为佳。
桔梗枳壳汤　治结胸，心下痞欲死者。
桔梗（炒）　枳壳（麸炒）　甘草（炙，各二钱）
上㕮咀，作一服，水一盏半，生姜三片，煎至七分，去滓，不拘时服。或不用生姜亦可，痰多加半夏、生姜，有热加黄芩。
百合知母汤　治百合伤寒已经汗后，病人慾食，复不能食，常默默欲卧，复不能卧，欲行复不能行，有寒如无寒，有热如无热，饮食或美不美，如强健人而卧，不能行，口苦，小便赤，药入口即吐利。此因虚劳大病之后不平复，变成此疾，名百合病，宜服。
百合（七枚）　知母（一两）
上先将百合擘碎，用新汲水二盏，浸一宿，当有白沫出，去却沫水了，却用新汲水二盏，煮百合取汁一盏，去柤，盛于净器中；又将知母亦用新汲水二盏，煮取一盏，去柤后，将百合、知母汁相合，同煎取一盏，不拘时分作二服服之。
百合散　治伤寒百合病，一月不解，变如渴疾。
百合　栝蒌根（各一两）　牡蛎（煅为粉）　麦门冬（去心，焙）　山栀子（各七钱半）　甘草（炙，半两）
上㕮咀，每服五钱，水一盏，入生姜三片、竹叶十四片，煎至六分，去柤，不拘时服。
栀子豆豉汤　治发汗、吐、下后，虚烦不得眠，反发颠倒，心中懊憹，此药主之。
肥栀子（四个）　香豉（半两）
上作一服，水二盅，先将栀子煎至八分，入豉同煎至七分，不拘时服。

疟疾门  ***************************
疟之为病，其名不一，有瘅疟、寒疟、湿疟、牝疟、牡疟也。夫瘅疟者，但热不寒，呕而肌肉消瘦也；寒疟者，无汗恶寒，挛痛面惨，先寒后热也；湿疟者，身重，肢节烦疼，呕逆腹胀也；牝疟者，寒多不热，气虚而泄，惨凄振振也；牡疟者，饮食不节，飢饱劳伤，表里俱虚也。名虽不同，其感受未有不由风寒暑湿六淫、七情、飢饱、劳役而成也。《经》云：夏伤于暑，秋必痎疟。体虚之人，易于感受。脾胃不和，痰留中脘，因与风寒，发为斯疾。其初发也，欠伸恶寒，战慄头痛，或先寒后热，或先热后寒，或单寒，或单热，或寒多热少，或寒少热多，或一日一发，或二日、三日一发。一日一发者，受病浅则易治；二日三日一发者，受病深则难愈。
大抵疟脉皆弦。若弦而数者多热，弦而迟者多寒，弦而紧者宜下，弦而迟者宜温，弦而浮大者宜吐。治疟之法，宜先发散寒邪，及消化宿积、痰饮。寒多宜四兽饮、养胃汤之类。热多宜小柴胡汤、清脾汤之类。久不愈，方可用截法，或吐法。若截之太早，则邪气停蓄，变生他证，慎之，慎之！须待发之势缓，然后可截也。亦有久疟不愈致损元气，变成劳瘵者，宜补养之，或截之，吐之；尚不能愈，则当调理脾胃，补养气血，佐以化痰消积之剂调之，久则自然得汗而愈矣。《经》云：养正积自除。此之谓也。
七宝饮　治一切疟，或先寒后热，或先热后寒，不问鬼疟、食疟，并皆治之。
常山（去苗）　厚朴（姜制）　青皮（去穰）　陈皮　甘草（炙）　槟榔　草果（各一钱）
上㕮咀，作一服，于未发隔夜用水一盅、酒一盅，煎至一盅，去柤，露一宿；再将柤如前煎，另放，亦露一宿。来日当发之早烫温，面东先服头服，少歇，再服药柤，大有神功。
四兽饮　治五脏气虚，喜怒不节，致阴阳相胜，结聚涎饮，与卫气相搏，发为疟疾。
人参　白术　茯苓（去皮）　橘红　半夏（汤泡七次）　草果（各一钱半）　乌梅（一钱）　甘草（半钱）
上作一服，水二盅，生姜七片、红枣三枚，煎一盅，不拘时服。
清脾汤　治因食伤脾，停滞痰饮，发为寒热疟。
厚朴（四两）　乌梅　半夏（汤泡七次）　青皮（去穰）　良姜（各二两）　草果（一两）　甘草（炙，半两）
上㕮咀，每服七钱，水二盅，姜三片、枣二枚，煎八分，未发时服。
人参养胃汤　治疟疾寒多热少者，必须先服此药。
人参（去芦）　厚朴（姜制）　陈皮（各一钱半）　苍术（米泔水浸，炒，二钱）　茯苓（去皮）　半夏（汤洗七次）　草果　藿香　甘草（炙，各一钱）
上作一服，水二盅，生姜三片、红枣一枚，煎一盅，不拘时服。
小柴胡汤　治疟疾热多寒少，或单热头痛，胸满咽乾。
方见伤寒门。
济生清脾汤　治瘅疟，脉来弦数，但热不寒，或热多寒少，口苦咽乾，小便赤涩。
青皮（去穰）　厚朴（姜制）　白术　半夏（汤泡）　黄芩　草果　柴胡　茯苓（各一钱）　甘草（炙，半钱）
上作一服，用水二盅，生姜五片，煎至八分，食远服。
鳖甲饮子　治疟疾久不愈，胁下痞满，腹中结块，名曰疟母。
鳖甲（醋炙）　白术　草果　槟榔　川芎　芍药　厚朴（制）　橘红　甘草（炙，各一钱）　黄耆（一钱半）
上作一服，用水二盅，生姜七片、枣二枚，煎至八分，食远服。
驱疟饮　治诸疟，久疟不愈者。
草果　青皮（去穰）　陈皮　人参（去芦）　茯苓（去皮）　半夏（制）　厚朴（制）　苍术（炒）　槟榔　白术　甘草（各一两）　良姜（五钱）
上㕮咀，每服七钱，水二盅，生姜五片、枣二枚、乌梅一个，煎至八分，食远服。
常山饮　治疟疾发散不愈，渐成痨瘵。
常山　知母　草果　甘草（炙，各一两）　良姜　乌梅肉（各五钱）
上㕮咀，每服七钱，水二盅、生姜五片、枣二枚，煎至八分，稍冷服。
草果饮　治诸疟通用。
草果　白芷　良姜　青皮（去穰）　川芎　紫苏　甘草（炙，各一钱）
上作一服，用水二盅，煎至八分，食远服。
白术散　治风寒入留经络，与卫气相併，日发疟疾，寒热交作。
麻黄　白术　茯苓　桂心（各一钱）　陈皮　青皮（去穰）　桔梗　白芷　甘草（炙）　半夏　紫苏　乌梅肉（各八分）　乾姜（五分）
上作一服，用水二盅，生姜三片、枣二枚，煎至八分，食远服。
老疟饮　治久疟结成症瘕，癖在胸胁，诸药不愈者。
苍术（米泔浸）　草果（去皮）　桔梗（去芦）　青皮（去穰）　陈皮　良姜（各一钱）　白芷　茯苓（去皮）　半夏（汤泡）　枳壳（麸炒）　甘草（炙）　桂心　乾姜（炮）　紫苏　川芎（各五分）
上作一服，用水二盅，入盐少许，煎至八分，食前服。
桂枝黄芩汤　治疟疾服药，寒热转大者，知太阳、阳明、少阳三阳合病也，当以此药治之。
桂枝（一钱）　黄芩　半夏（泡）　人参（各二钱）　柴胡（六钱）　石膏（四钱）　知母（一钱半）　甘草（炙，一钱）
上㕮咀，分作二服，每服用水二盅，生姜三片，煎至一盅，食远服。
万安散　治一切疟疾，得病之初，以其气壮，进此药以取效。气虚胃弱及妊妇不宜服之。
苍术（米泔浸）　厚朴（姜制，炒）　陈皮　槟榔　常山（酒浸）　甘草（炙，各一钱半）
上㕮咀，水二盅，煎至一盅，去柤，露一宿，临发早温服，忌热物片时。
胜金丸　治一切寒热疟疾，胸膈停痰，发散不愈者。
槟榔（四两）　常山（酒浸，蒸，焙，一斤）
上为细末，用面糊为丸如梧桐子大，每服三十丸。当发前一日临卧时，用凉酒吞下便睡，至四更，再吞一服。忌食热物、生冷。
克效饼子　治一切疟疾，发作有时，先觉伸欠，乃作寒慄，鼓振颐颔，中外皆寒，腰脊俱痛，寒战既已，内外皆热，头痛如破，渴欲饮冷，或痰聚胸中，烦满欲呕，或先热后寒，或先寒后热，或寒多热少，或热多寒少，或寒热相半，或但热不寒，或但寒不热，或一日一发，或一发后六七日再发，皆治之。
甘草（炙）　绿豆末　荷叶（爁，各五钱）　定粉（研）　龙脑（研）　经　麝香（研，各半两）　金箔（为衣，二十五片）　信砒（醋煮，两半）　朱砂（研飞，一两）
上为细末，炼蜜搜和，每两作二十丸，捏扁以金箔为衣，每服一饼，以新水磨化。日发者，未发前服之；间日者，不发夜服；隔数日发者，前一日夜服；连日者，侵晨服。
辰砂丹　治疟疾久不愈者。
朱砂（用米为衣，一两）　信砒（醋煮）　雄黄（各五钱）
上三味研极细，入白面六钱，滴水和丸如绿豆大，朱砂为衣，每服一丸，至夜星宿全时，无根水吞下。
驱疟丹　治久疟不愈。
常山末　草果末　菖蒲末　绿豆粉（各两）　信砒（醋煮，二钱半）
上用稀面糊搜和，分作一百二十饼，每用一饼，用茶清浸露一宿，临发日五更冷服。痰饮在上即吐痰饮，在下即泻。小儿用一角，依前法服。忌鸡、鱼、湿面、猪、羊肉。

诸痢门  ***************************
痢之为病，古方所谓滞下是也。其病多由感受风寒暑湿之气，及饮食不节，有伤脾胃，宿积郁结而成也。其为证也，大便窘迫，里急后重，数至圊而不能便，腹中疼痛，所下或白或赤，或赤白相杂，或下鲜血，或如豆汁，或如鱼脑脓血相杂，或如屋漏水，此为感之有轻重，积之有浅深也。古方谓赤者属热，白者属寒，赤白者寒热相杂。刘河间以为赤白痢皆属热而无寒，《内经》亦以为热多而寒少，丹溪以为有挟虚挟寒者，不可执一而论也。大抵此疾外感天地六气，内伤饮食积滞，岂无寒热哉？要在察脉以验之。若脉数大者为有热，若脉沉细者为有寒，若脉大而浮洪，及身热者多难治，若脉微小身凉和者则易治，若下纯血及如屋漏水者，亦难治也。治之，当先疏导其积滞，如槟榔、木香、青皮、黄连、茱萸等散积导气，当归、芍药、白术、苍术之类和血去湿，此其大法也。若其人素实，大便窘重不通，亦可微下之，以泄其滞也；亦有痢而不食，名噤口痢，最为难治，可用败毒散加陈米煎服，多有得生者。凡痢疾初起，切不可骤用罂粟、诃子止涩之剂，恐邪毒停留不泄，多致危殆。至于日久不愈，脏腑虚脱，滑而不禁者，亦可用养脏汤、木香丸之类收涩之，要在临病审察焉。
胃风汤　治大人、小儿风冷乘虚客于肠胃，水穀不化，泄泻注下，腹胁虚满，肠鸣腹痛，及肠胃湿毒，下如豆汁，或下瘀血。
白术　白芍药　川芎　人参　茯苓（去皮）　当归（各二钱）　肉桂（去皮，半钱）
上作一服，水二盅，粟米一撮，煎至一盅，不拘时服。
木香化滞汤　治赤白痢，腹中疼痛，里急后重，大便窘迫。
木香（七分）　槟榔　人参　陈皮　泽泻　黄连（各一钱）　白术　枳壳（麸炒）　厚朴（姜汁炒）　芍药　茯苓（各一钱二分）　甘草（七分）
上㕮咀，用水二盅，煎至八分，食前服。
导气汤　治下痢脓血，里急后重，日夜无度。
芍药（三钱）　当归（一钱半）　大黄（一钱）　黄连（六分）　黄芩（八分）　木香　槟榔（各七分）
上作一服，用水二盅，煎至八分，食前服。
木香黄连汤　治下痢赤白，里急后重，腹痛，小便涩。神效。
木香（一钱）　木通　黄连　黄柏　枳壳　陈皮（各一钱半）
上作一服，用水二盅，煎至一盅，食前服。
白术安胃散　治一切泻痢，脓血相杂，里急后重，腹中作痛，日夜无度。
茯苓　白术　车前子（各二钱）　五味子　乌梅（各一钱）　罂粟壳（三钱）
上㕮咀，作一服，用水二盅，煎至一盅，去柤，食前服。
芍药汤　下血调气，溲而便脓血，知气行而血止，行血则便可愈，调气则后重自除。
芍药（二钱）　当归　黄连　黄芩（各一钱）　肉桂（五分）　槟榔（一钱）　甘草（炙）　木香（各六分）　大黄（八分）
上作一服，用水二盅，煎至一盅，去柤，温服。如痢不减，渐加大黄。
仓廪汤　治噤口痢有热，乃毒气冲心，食即吐逆。
人参　茯苓　甘草（炙）　前胡　川芎　羌活　独活　桔梗　柴胡　枳壳（麸炒）　陈仓米（各等分）
上㕮咀，每服五钱，水一盏半，生姜三片，煎至七分，去柤，不拘时热服。
石莲散　治噤口痢甚妙。
上用石莲肉，不以多少，剥去壳皮，将肉并心微炒，碾为细末，每服二钱，陈米饮调下，便觉思食。此疾盖是毒气上冲华盖，心气不通，所以不食。服此药后，心气通利，当顿下而愈。一方用乾山药，锉如小豆大，一半银铫内炒，一半生用，同为细末，每服二、三钱，不拘时米饮调下，治噤口痢神效。
真人养脏汤　治大人、小儿冷热不调，下痢赤白，或如脓血鱼脑，里急后重，脐腹㽲痛，或脱肛坠下，酒毒便血，并皆治之。
肉桂（半钱）　人参（去芦）　当归　诃子（去核）　木香　甘草（炙）　肉豆蔻（面裹煨，各一钱）　芍药　白术（各一钱半）　粟壳（蜜炙，二钱）
上㕮咀，作一服，用水二盅，煎至一盅，食前服。脏寒者，加附子一钱。
木香散　治脾胃虚弱，内挟风冷，泄泻注下，水穀不化，腹中㽲痛，久痢，肠滑不禁。
木香　赤石脂　诃子　附子（醋煮，去皮脐）　甘草（各一钱）　藿香　肉豆蔻（面煨，各一钱半）　当归（二钱）　丁香（五分）
上作一服，用水二盅，生姜三片、枣二枚，煎至八分，食前服。
地榆散　治大人、小儿脾胃气虚，冷热不调，下痢脓血，赤多白少，或纯下鲜血，里急后重，小便不利。
地榆（炒）　乾葛（各四钱）　乾姜（炮，一钱）　当归（去芦）　茯苓（去皮）　赤芍药（各三钱）　甘草（炙，二钱）　罂粟壳（蜜炙，六钱）
上为细末，每服二钱，用温熟水调下，不拘时服。
升阳除湿防风汤　治大便闭，或里急后重，数至圊而不能便，或少白脓，或少有血，慎勿利之，举其阳则阴火自降矣。
防风　芍药（各一钱半）　白术　茯苓（各二钱）　苍术（三钱）　甘草（半钱）
上㕮咀，作一服，用水二盅，煎至八分，食前温服。
六神散　治泻痢赤白，腹痛不可忍，痢久不止者。
粟壳（炙，一两）　青皮（去穰）　陈皮（去白）　乌梅肉　乾姜（炮，各五钱）　甘草（炙，三钱）
上㕮咀，每服四钱，水一盅半，乳香二分，同煎至六分，去柤，食前温服。
十宝汤　治冷痢如鱼脑者，三服见效，甚疾。
黄耆（四两）　熟地黄（酒浸）　茯苓　人参　当归　白术　半夏　芍药　五味子　官桂（各一两）　甘草（半两）
上㕮咀，每服五钱，用水二盅，生姜三片、乌梅一个，煎至八分，食前服。
秘传斗门散　治八种毒痢，脏腑撮痛，脓血赤白，或下瘀血，或成片子，或有五色相杂，日夜频并，兼治噤口恶痢，里急后重，久渴不止，全不进食，他药不能治者，立见神效。
黑豆（炒，去皮，十二两）　乾姜（炮，四两）　罂粟壳（蜜炒，半斤）　地榆（炒）　甘草（炙，各六两）　白芍药（三两）
上㕮咀，每服二钱，水一盏，煎至七分，温服。
水煮木香丸　治一切下痢赤白，脓血相杂，里急后重。
木香（不见火）　诃子（炮，去核）　当归（洗，去芦，各六两）　青皮（去穰）　甘草（各二两四钱）　罂粟壳（去穰、蒂，二两八钱）
上为细末，炼蜜为丸如弹子大，每服一丸，用水一盅，煎至六分，空心服。
变通丸　治赤白痢，脐腹痛，日夜无度，脓血相杂，里急后重，及治肠风下血。
吴茱萸（去梗）　黄连（肥者，去须，锉如豆大）
上二味各等分，用好酒拌湿，过一宿，同炒熟，各自拣出，碾为末，各自用粟米饭为丸如梧桐子大，每服三十丸。如赤白痢相杂，各十五丸，用甘草乾姜汤送下；红痢，甘草汤下黄连丸三十丸；白痢，乾姜汤下茱萸丸三十丸。一方为末，米饮调下，加当归。此方浙西河山纯老以传。苏韬光云：数十年救人无数，人多求方，不敢轻授，恐以其药品之微而忽之，韬光每以救人甚效。《洪氏方》亦有修制，汤使少异。
万方丸　治新旧痢疾，里急后重，肚腹痛甚。
丁香　胡椒（各七十二粒）　巴豆（去油，十四个）　乳香　没药（各一钱）
上为细末，用糯米糊为丸如麻子大，每服三、五丸，空心服。赤痢，甘草汤下。白痢，乾姜汤下。赤白痢，甘草乾姜汤下。忌生冷、鱼腥之物。
芍药柏皮丸　治一切湿热痢，频并窘痛，无问脓血，并宜服之。
芍药　黄柏（去皮，各一两）　当归　黄连（各半两）
上为末，滴水为丸如梧桐子大，每服三十丸，熟水下，食前。
驻车丸　治冷热不调，下痢赤白，日夜无度，腹痛不可忍者。
黄连（六两）　阿胶（蛤粉炒）　当归（酒洗）　乾姜（炮，各三两）
上为细末，醋煮米糊为丸如梧桐子大，每服五十丸，加至七十丸，空心用米饮送下。
香连丸　治冷热不调，下痢赤白，脓血相杂，里急后重。
黄连（用吴茱萸五两，酒拌同炒赤色，去茱萸不用，十两）　木香（不见火，二两四钱）
上为细末，醋糊为丸如梧桐子大，每服五、七十丸，食前米汤送下。
木香豆蔻丸　治脏腑极冷伤胃，口疮下泄，米穀不化，饮食无味，肌肉消瘦，心多嗔怒；妇人产后虚冷下泄，及一切水泄、冷痢、脾泄。此方于《东坡家藏方》内言：用此药与人莫不神应。备录病愈人名姓，兹不备述。予用此方十馀年，无不取效。脾泄者即愈，而泻痢者只一服见效，惟热痢、热泻不治，盖药性热也，随证用之。
木香　破故纸（各一两）　良姜　砂仁　厚朴（制，各七钱半）　赤芍药　陈皮　官桂　白术（各半两）　吴茱萸（汤泡）　胡椒（各二钱半）　肉豆蔻（面裹煨，四个）　槟榔（一两）
上为细末，用浆水煮猪肝和药搜匀，仍用些面糊为丸如梧桐子大，每服五、七十丸，空心米饮送下。
白术调中丸　治脾胃不和，心下坚痞，两胁胀满，脐腹疼痛，噫宿腐气，霍乱吐泻，米穀不消，久痢赤白，脓血相杂，多日羸瘦，不思饮食。
白术（半两）　神麴（炒，四两）　人参（去芦）　茯苓（去皮）　猪苓（去皮）　泽泻（各三钱）　木香（二钱）　官桂（一钱半）　甘草（炙，去皮）　乾姜（炮，各一两）
上为末，面糊为丸如梧桐子大，每服五、七十丸，空心淡姜汤送下。
黄连乌梅丸　治诸热痢不瘥者。
乌梅肉（焙乾）　黄连（各四两）
上为末，炼蜜为丸如梧桐子大，每服五十丸，食前米汤送下。
戊己丸　治脾经受湿，泻痢不止，米穀不化，脐腹刺痛。
黄连（去须）　吴茱萸（去梗，炒）　白芍药（各五两）
上为末，面糊为丸如梧桐子大，每服五、七十丸，空心用米饮汤下，日三服。

泄泻门  ***************************
泄泻之证，其名不同，有胃泄、有脾泄、有大肠泄、有小肠泄、有大瘕泄。胃泄者，饮食不化，色黄。脾泄者，腹胀满，泄注，食即呕逆。大肠泄者，食已窘迫，大便色白，肠鸣切痛。小肠泄者，溲而便脓血，小腹痛。大瘕泄者，里急后重，数至圊而不能便，茎中痛是也。又有飧泄、洞泄、肾泄、濡泄、鹜溏之类，名虽不同，未有不由脾胃虚弱，饮食不节，及为风寒暑湿之气所伤也。如伤于风，其脉必浮，下必带血，以胃风汤主之。伤于寒，脉必沉细，腹中切痛，下必青黑，以附子理中汤辈主之。伤于暑，则脉必沉微，烦渴引饮，下必如水，以五苓散、来复丹等主之；或挟食积而泻者，当以胃苓汤下感应丸。伤于湿，其脉沉缓，腰脚冷痹，小便自利，不渴，下必黄黑色，当以渗湿汤、正气散及参术桂附之剂主之。又有肾泄，腰膝重痛，面黑脏滑，宜以金锁正元丹、二神丸等主之。若脾虚久泄者，以四柱散、蔻附丸之类调之。若有积腹痛胀满，先用消积之药推之，然后补养胃气；如无积滞，惟当以参、术、木香、芍药、茯苓之类，健理脾胃，分利水穀，此其治要也。
实肠散　治泄泻不止。
苍术（炒，二钱）　诃子（炮，去核）　缩砂　肉豆蔻（面裹煨）　陈皮　茯苓（各一钱半）　木香　甘草（炙，各半钱）　厚朴（姜制，一钱）
上作一服，水二盅，生姜五片、红枣三个，煎至一盅，食前服。手足冷及腹痛加乾姜一钱。
升阳除湿汤　治脾胃湿胜，泄泻不止，自下而上者，引而竭之。
升麻　柴胡　防风　神麴　泽泻　猪苓（各一钱）　苍术（二钱）　陈皮　麦芽（各六分）　甘草（炙，四分）
一方加益智、羌活、半夏各半钱。
上作一服，用水二盅，生姜三片、枣二枚，煎至八分，食前服。
大藿香散　治一切脾胃虚弱而寒，泄泻不已，及霍乱呕吐，心腹撮痛。
藿香（一两）　陈皮　厚朴（姜制）　青皮（麸炒）　木香　人参　肉豆蔻（面裹煨）　良姜（炒）　麦柏（炒）　神麴（炒）　诃子（煨，去核）　白豆蔻（去皮）　甘草（炙，各半两）　白乾姜（炮，三钱）
上㕮咀，每服五钱，生姜三片、炒盐三分，水二盅，煎至八分，食前服；或为细末，每服二钱，空心用生姜汤调服。如水泻、滑泄、肠风、脏毒，米饮汤调下；赤白痢，甘草黑豆汤调下；脾胃虚冷，宿滞酒食，痰气作晕，入盐少许，生姜红枣汤调服；胃气吃噫，生姜自然汗一呷，入盐少许调服。此药大能消食顺气，利膈开胃。
附子理中汤　治脾胃虚寒，腹痛泄泻，四肢逆冷。
方见中寒门
肉豆蔻散　治脾胃虚弱，腹胁胀满，水穀不消，脏腑滑泄。
肉豆蔻（煨）　乾姜（炮）　甘草（炙）　厚朴（姜制）　陈皮（各一钱二分）　茴香（炒）　官桂　川乌（炮，去皮脐）　诃子（煨，各七分）　苍术（二钱）
上㕮咀，用水二盅，生姜三片、枣二枚，煎至八分，食前服。
胃苓汤　治脾胃不和，腹痛泄泻，水穀不化，阴阳不分。
陈皮　厚朴（制，各一钱）　苍术（二钱）　甘草（炙，七分）　泽泻（一钱半）　猪苓　白术（炒）　茯苓（各一钱二分）　官桂（五分）
上㕮咀，作一服，用水二盅，生姜三片、枣二枚，煎至八分，食前服。
四柱散　治元脏气虚，真阳耗散，脐腹冷痛，泄泻不止。
茯苓（去皮）　附子（炮，去皮脐）　人参（去芦）　木香（各一钱五分）
一方加肉豆蔻、诃子各一钱半，名六柱散。
上㕮咀，作一服，用水二盅，生姜五片、炒盐三分，煎至八分，食前服。
良姜汤，治肠胃受风，久为飧泄，下利呕逆，腹内㽲痛。
良姜（炒，二钱）　木香　槟榔（各八分）　赤茯苓（去皮）　人参（各一钱半）　肉豆蔻（煨）　吴茱萸（汤洗，焙）　陈皮（去白）　砂仁（各一钱）　乾姜（炮，五分）
上㕮咀，作一服，用水二盅，煎至八分，食前温服。
加味五苓散　治伏暑发热。及胃湿泄泻，或烦渴，小便不利。
赤茯苓（去皮）　木猪苓（去皮）　泽泻　白术（各二钱）　车前子　肉桂（各一钱）
上作一服，水二盅，生姜五片、红枣二个，煎至一盅，不拘时服。
平胃散　治伤湿泄泻。
苍术（炒，三钱）　厚朴（姜制）　橘红（各二钱）　甘草（炙，一钱）
上作一服，水二盅；生姜三片、红枣二个，煎至一盅，不拘时服。
升阳汤　治一日大便三、四次，溏而不多，有时泄泻，腹中鸣，小便黄。
黄耆（三钱）　甘草（二钱）　陈皮（一钱）　升麻（七分）　柴胡　当归　益智（各五分）　红花（少许）
上㕮咀，作一服，用水二盅，煎至八分，食前温服。
人参豆蔻散　治脾胃虚弱，脏腑滑泄。
人参　肉豆蔻（面煨）　茯苓　甘草（炙）　木香　乾姜（炮）　诃子（煨）　藿香（洗净）　白术（各一钱五分）
上㕮咀，作一服，用水二盅，煎至八分，食前温服。
九宝饮子　分利水穀，止泄泻。
粟壳（蜜炙）　青皮　陈皮　木通（各一钱半）　赤茯苓　黄耆　厚朴（制）　甘草（炙）　车前子（炒，各一钱）
上㕮咀，用水二盅，煎至八分，食前服。
调中汤　治肠虚泄泻，止呕进食。
藿香　缩砂　蓬术（炮）　乾姜（炮）　肉桂　茴香（炒）　草果（各一钱）　麦芽（炒）　益智仁　橘红　苍术　神麴（炒）　桔梗　甘草（炙，各半钱）
上作一服，水二盅，生姜三片、红枣二个、盐三分，煎至一盅，不拘时服。
四神丸　治脾泄、肾泄。
肉豆蔻（面煨，二两）　破故纸（炒，四两）　木香（不见火）　茴香（炒，各一两）
上为细末，生姜煮枣肉为丸，如梧桐子大，每服七十丸，空心盐汤送下。一方去木香、茴香，用神麴、麦蘖各炒一两为丸。
缩砂丸　治大便滑泄，米穀不化，腹中疼痛，不思饮食。
缩砂　黄连（去须，微炒）　附子（炮，去皮脐）　吴茱萸（汤洗，焙）　诃子皮　肉豆蔻（各二两）　乾姜（炮）　木香（各半两）
上为细末，水煮面糊为丸如梧桐子大，每服五、七十丸，食前用米饮送下。
实肠丸　治肠胃虚弱，腹胀泄泻，时时刺痛。
黄连（净，一两）　肉豆蔻（面裹煨）　乾姜（炮）　白茯苓（去皮）　当归（洗，焙）　诃子（煨，去核）　丁香（各半两）　木香（二钱半）
上为细末，用猪胆汁煮，面糊和丸如梧桐子大，每服五十丸，空心用米饮下。
火轮丸　治肠胃虚寒，心腹冷痛，泄泻不止。神效。
乾姜（炮）　附子（炮，去皮脐）　肉豆蔻（面煨，各等分）
上为末，米糊为丸如梧桐子大，每服五十丸，空心米汤送下。
补脾丸　治滑泄不禁。
肉豆蔻（面煨）　川厚朴（姜制）　川白姜（炮）　赤石脂　白术（各一两）　神麴（炒）　麦蘖（炒）　附子（炮，去皮脐）　荜拨（各五钱）
上为细末，醋煮糊为丸如梧桐子大，每服五十丸，空心用米饮送下。
豆附丸　治肠胃虚弱，内受风寒，水穀不化，泄泻注下。
肉豆蔻（面煨）　附子（炮，去皮脐）　白茯苓（去皮，各四两）　木香（不见火）　乾姜（炮）　肉桂（各二两）　丁香（不见火，一两）
上为细末，生姜汁煮，面糊为丸如梧桐子大，每服五、七十丸，或至一百丸，用生姜汤送下，粥饮亦可。

霍乱门  ***************************
夫霍乱者，挥霍变乱也。其证心腹卒痛，呕吐下利，发热憎寒，头痛眩晕，或泻而不吐，或吐而不泻，先心痛则先吐，先腹痛则先泻，心腹俱痛则吐泻俱作。甚则转筋颓顿，手足厥逆，死生特反掌间耳。盖足阳明属胃以养宗筋，暴吐暴下，津液骤亡，宗筋失其所养，故挛急，甚则舌卷囊缩，危于风烛矣。然何以致此哉？曰冒伤暑毒，露卧卑湿，当风取凉，风冷邪气入于肠胃，加以嗜好肥腥，饮啖生冷，居处不节，激而发焉。于是邪正相干，阴阳隔绝，中脘闭塞，气不得通，吐利暴作，所谓脾受贼邪，木来胜土者此也。
治法：宜以藿香正气散加生姜为上，不惟可以温散风邪，抑亦可以调理吐泻。其若伤暑所致，未可遽用香薷沉冷之剂，自合先治中脘，如橘皮、半夏、生姜之类开散滞结，次则以香薷、五苓温服，散暑解烦。或挟寒气，手足厥逆，腹中绞痛，宜以四逆、理中之类温之，亦不可遽用峻补兜涩之剂，恐补住寒邪，邪气得之，愈盛愈作，而变证百出矣。
抑又论之湿霍乱者，有吐有泻，死者少；乾霍乱者，不得吐泻，死者多。盖所伤之物，因吐泻而出泄，泄尽则止，犹或可治。若上不得吐，下不得利，所伤之物，壅闭正气，关隔阴阳，躁扰喘胀，其能生乎？治之急须以盐汤灌之，令其大吐，庶有可生者。霍乱之后，不可早与饮食，恐胃中邪物吐泻不尽。若新谷入胃不能传化，则必危矣。慎之，慎之！病安之后，宜以粥饮渐渐养之，候其胃气平复则愈矣。其脉浮洪者，易治；若脉微迟，加以气少不语，昏沉者，此为难治也。
通脉四逆汤　治霍乱多寒，身冷脉绝。
吴茱萸（炒，三钱）　附子（炮，二钱）　桂心（不见火）　当归　甘草（炙，各一钱）　白芍药　木通　细辛（各半钱）
上作一服，用水二盅，酒半盅，生姜七片、红枣一枚，煎至一盅，不拘时分。
藿苓汤　治外感风寒，内伤饮食，霍乱转筋、呕吐。
藿香　厚朴　白术　茯苓（各一钱二分）　甘草（炙，五分）　紫苏　大腹皮　白芷　桔梗　半夏　陈皮（各一钱）　肉桂（六分）　猪苓　泽泻（各一钱半）
上㕮咀，作一服，用水二盅，生姜五片，煎至八分，食远服。
七气汤　治七情郁结，五脏之间互相刑剋，挥霍变乱，吐利交作。
半夏（汤泡）　厚朴（姜制）　芍药　茯苓（各二钱）　肉桂　紫苏　橘红　人参（各一钱）
上作一服，用水二盅，姜七片、枣一枚，煎至一盅，不拘时服。
不换金正气散　治霍乱转筋，呕吐泄泻，头疼不止。
苍术（炒）　橘皮　半夏（姜制）　厚朴（姜制）　藿香（各二钱）　甘草（炙，一钱）
上作一服，水二盅，生姜五片、红枣二个，煎至一盅，食前服。
二香散　治暑湿相搏，霍乱转筋，烦渴闷乱。
藿香　白术　厚朴（姜制）　陈皮　茯苓（去皮）　半夏（姜制）　紫苏　桂枝　白芷　香薷　黄连　白扁豆　大腹皮　甘草（炙，各半钱）
上作一服，用水二盅，生姜五片、葱白三根，煎至一盅，不拘时服。
加减理中汤　治霍乱呕吐。
人参　乾姜（炮）　白术（各三钱）　甘草（炙，一钱）
上作一服，水二盅，煎至一盅，不拘时服。
若为寒气湿所中者，加附子一钱，名附子理中汤。若霍乱吐泻者，加橘红、青皮各一钱半，名治中汤。若干霍乱，心腹作痛，先以盐汤少许频服，候吐出令透，即进此药。若呕吐者，于治中汤内加丁皮、半夏各一钱，生姜十片煎服。若泄泻者，加橘红、茯苓各一钱，名补中汤。若溏泄不已者，于补中汤内加附子一钱；不喜饮食，水穀不化者，再加砂仁一钱。若霍乱呕吐，心腹作痛，手足逆冷，于本方加熟附子二钱，名四顺汤。若伤寒结胸，先以桔梗、枳壳等分煎服，不拘时；吐利后，胸痞欲绝，心膈高起、急痛，手不可按者，加枳实、白茯苓各一钱，名枳实理中汤。若渴者，再于枳实理中汤内加栝蒌根一钱；若霍乱后转筋者，理中汤内加火煅石膏一钱。若脐上筑者，肾气动也，去术加官桂一钱半。肾恶燥，去术，恐作奔豚，故加官桂。若悸多者，加茯苓一钱；若渴欲饮水者，加术半钱；若寒者，加乾姜半钱；若腹满者，去白术加附子一钱；若饮酒过多，及啖炙煿热食，发为鼻衄，加川芎一钱；若伤胃吐血，以此药能理中脘，分利阴阳，安定血脉，只用本方。
冷香汤　治夏秋伤暑引饮，过食生冷，脾胃不和，遂成霍乱之证。
良姜　附子（炮，去皮脐）　甘草（炙）　檀香（各二钱）　乾姜（炮，一钱）　丁香（三分）　草果（一钱半）
上㕮咀，分二服，每服用水二盅，煎至八分，去柤，贮瓶中沉井内，待冷服之。
加味四君子汤　治霍乱吐泻转筋，腹中痛，体重，脉浮而细者。
人参　白术　茯苓（各二钱）　甘草（炙）　芍药　良姜（各一钱）
上㕮咀，作一服，用水二盅，生姜三片、枣二枚，煎至八分，食远服。
回生散　治霍乱吐泻，但有一点胃气存者，服之回生。
陈皮（去白）　藿香（去土，各半两）
上作一服，水二盅，煎至八分，不拘时服。
正胃汤　治霍乱吐泻不止者。
枇杷叶（拭去毛，炙）　厚朴（去粗皮，姜制）　陈皮（去白，焙）　桂心（各一钱半）
上作一服，用水二盅，生姜三片，煎至八分，不拘时服。
诃黎勒散　治霍乱呕吐，脾胃虚冷，气隔不思饮食。
诃黎勒（即诃子，七钱半）　肉桂（去粗皮）　泽泻　赤芍药　乾姜（炮）　人参（各半两）　白术　陈皮（去白）　厚朴（姜制，各一两）　甘草（炙，二钱半）
上㕮咀，每服四钱，用水一盅，生姜三片，煎至八分，不拘时服。
麦门冬汤　治霍乱已愈，烦热多渴，小便不利。
麦门冬（去心）　茯苓（去皮）　半夏（汤泡）　陈皮（去白）　白术（各一钱半）　人参　小麦　甘草（炙，各一钱）
上作一服，用水二盅，生姜五片、乌梅半个，煎至八分。不拘时服。
止渴汤　治霍乱烦渴。
人参（去芦）　麦门冬（去心）　茯苓（去皮）　桔梗　栝蒌根　葛根　泽泻　甘草（炙，各五钱）
上为细末，每服二钱，不拘时用蜜汤调下。
白术散　治伤寒、杂病，一切吐泻，烦渴，霍乱，虚损气弱，保养衰老，及治酒积呕哕。
白术　茯苓（去皮）　人参　藿香（各半两）　葛根（一两）　木香（二钱半）　甘草（炙，一两半）
上为细末，每服二钱，用白汤调下。如烦渴加滑石二两，甚者加姜汁，续续饮之，不拘时服。
木瓜丸　治霍乱，腹中冷气下利。
木瓜（乾者，一两）　当归（切，焙）　熟艾（微炒）　官桂（去粗皮）　人参（各半两）　陈橘皮（汤浸去白）　高良姜（炒）　诃黎勒皮　厚朴（去粗皮，姜汁炒）　白术（以上各二分）　木香（半两）　赤石脂（二两）
上为细末，炼蜜和丸如梧桐子大，每服三十丸，空心用米饮送下。
人参散　治霍乱，身体疼痛，四肢逆冷，服理中、四逆不效者。
人参（去芦）　白芍药　当归（锉碎，炒）　高良姜（各一两）　附子（炮，去皮脐）　陈皮（汤浸去白）　桂心　白术（各二两）
上捣筛，每服四钱，用水一中盏，红枣二枚，煎至六分，去柤，不拘时服。
活命散　治男子、妇人、小儿上吐下泻，霍乱不止，面色俱青黑，命欲临死者，宜服此药。
防风　羌活　独活　乾姜　细辛（各一分）　官桂（去粗皮，半分）　草豆蔻　肉豆蔻　川芎（各半两）　吴茱萸　乾木瓜（各一两）
上为细末，每服三钱，浓煎木瓜汤，空心调连柤服。
绞肠沙方　有一证心腹绞痛，冷汗出，胀闷欲绝，俗谓之绞肠沙。今考此证，乃名乾霍乱。此亦由山岚瘴气，或因飢饱失时，阴阳暴乱而致，急用吐法。此法救人不一。
上用盐半盏，以热汤数碗，泡盐令患人尽服，而后以鸡羽扫咽喉间，即时吐所饮盐汤，出尽，其证即愈。
治霍乱转筋方
附子（炮，去皮脐）　白矾（各三两）　桃枝（切细，三握）　葱根鬚（三握）　垂柳（三握）　川椒（三分）　生姜（裹包，一两）
上以水三斗，煎三、四十沸，取来看冷，缓淋多时为妙。如急，即加醋五升，同煎用之。


卷之三  ——————————————————————————————————————————————————————————————————————————————————————————

呕吐门  ***************************
夫呕吐者，饮食入胃而覆逆出也。盖人以胃气为主，受纳五穀，荣养百骸者也。若胃虚之人，不能摄养，或为寒气所中，或为暑气所干，或为饮食所伤，或气结而痰聚，皆能令人呕吐。又有瘀血停积胃口，呕吐之间杂以涎血；亦有胃热，火邪冲上而作呕吐者。《经》云：诸呕吐逆冲上，皆属于火者是也。
治法：当以脉证辨之。中寒则脉沉紧，四肢厥冷，饮食不下，当以温暖之药调之。挟暑则脉弦数，烦躁而渴，法当清凉之。停食痰积者，则当顺气和胃而消导之。积血者，化其血。火逆者，泻其火。此其治要也。又有妇人怀妊呕吐者，名曰恶阻。或脚气攻心，中毒因酒，亦皆呕吐。此证多端，所感不一，须当从其类以求治之，斯得之矣。
藿香安胃散　治呕吐不止。
藿香　半夏（制）　厚朴（制）　苍术（米泔浸，炒）　陈皮（各一钱）　甘草（炙，五分）
上作一服，用水二盅，生姜五片、枣二枚，煎至八分，食远服。
木香白术散　治呕而吐食，谓持实击强，是无积也。胃强而乾呕有声无物，脾强而吐食，持实击强，是以腹中痛，当以此和之。一名丁香半夏汤。
丁香（不见火）　木香（不见火，各一钱）　半夏曲（一两）　槟榔（二钱）　白术　茯苓（各半两）　甘草（炙，四钱）
上㕮咀，每服五钱，水二盅，生姜三片，煎八分，食远服；或为细末，每服二钱，生姜芍药汤调下。
丁香煮散　治脾胃虚冷，呕吐不食。
丁香（不见火）　乾姜（炮）　川乌（炮，去皮脐）　甘草（炙，各半钱）　红豆（去皮）　良姜　青皮（去穰）　胡椒（各一钱）　陈皮（二钱）　益智（去皮，三钱）
上作一服，用水二盅，生姜三片、炒盐二分，煎至八分，食远服。
大藿香散　治七情伤感，气郁于中，变成呕吐，作寒热，眩晕痰满，不进饮食。
藿香　木香（不见火）　白术（各一钱半）　半夏曲（二钱）　茯苓　人参　桔梗（各一钱）　枇杷叶　官桂　甘草（炙，各七分）
上作一服，用水二盅，生姜五片、枣二枚，煎至八分，食远服。
藿香半夏汤　治胃虚中寒，停痰留饮，呕吐哕逆。
藿香（二钱）　半夏（姜汁炒，三钱半）　丁皮（一钱半）
上作一服，用水二盅，生姜七片，煎至八分，食远温服。
丁附治中汤　治胃寒停痰，呕吐不已。
丁香（不见火）　青皮（炒）　陈皮（炒）　白术（煨）　人参（各二钱）　附子（炮）　甘草（炙，各一钱）　乾姜（炮，五分）
上作一服，用水二盅，生姜五片，煎至八分，食前服。
大养胃汤　治饮食伤脾，宿食不化，朝食暮吐，暮食朝吐，上气复热，四肢逆冷，三焦不调，及脾虚寒气在上，忧气在下，二气并争，但出不入，呕不得食。
厚朴（去皮）　生姜（各二两）　肥枣（同上二味炒，三两）　白术　山药　人参　川芎　橘皮　当归　五味子　藿香　黄耆　枇杷叶（刷去毛，姜汁炙）　甘草（炙，各一两）
上㕮咀，每服四钱，水一盏半，生姜三片、枣一枚，煎七分，去柤，空心服；或为细末，米汤调下亦可。
加味二陈汤　治胃热呕吐不已。
半夏（汤泡七次）　陈皮（各半两）　茯苓（二钱）　甘草（炙，一钱半）　竹茹（四钱）
上㕮咀，分二服，每服用水二盅，生姜七片，煎至八分，食远服。
旋覆花汤　治中脘伏痰，吐逆眩晕。
旋覆花（去梗，一钱）　半夏（汤泡七次）　橘红　乾姜（炮，各一钱半）　槟榔　人参　白术　甘草（各一钱）
上作一服，水二盅，生姜七片，煎至一盅，不拘时服。
竹茹汤　治胃受邪热，心烦喜冷，呕吐不食。
葛根（三两）　半夏（汤泡七次，二两）　甘草（炙，一两）
上㕮咀，每服五钱，水二盏，入竹茹如枣许，生姜五片，煎至七分，去滓取清汁，微冷细细服，不拘时。有热者，手足心热。政和中，一人病伤寒，得汗身凉，数日忽呕吐，药与饮食俱不下。医者皆进丁香、藿香、滑石等药，下咽即吐。予曰：此正汗后，馀热留胃，孙兆竹茹汤正相当尔。亟治药与之，即时愈。《良方》槐花散亦相类。一方加枣一枚同煎。
丁香丸　治因食冷物，凝滞胃间，胃寒不消，呕吐不止。
丁香（不见火，半两）　木香（不见火）　胡椒　藿香　甘草（炙，各三钱）　乾姜（炮）　肉桂（各二钱）
上为细末，蒸饼打糊为丸，如绿豆大，焙乾，时时干嚼，不必饮汤水，水入即愈吐。如觉痿弱，更加附子，随意。
助胃膏　治呕吐不食。
人参　白术　茯苓　橘皮　砂仁（各二钱半）　丁香（不见火）　木香（不见火）　肉豆蔻（面煨）　草果（去皮，各一钱半）　白豆蔻（一钱）
上为细末，炼蜜和丸如弹子大，每服一丸，生姜煎汤化下。
小丁沉丸　治乾呕，和调胃气。
丁香（不见火）　茴香子（炒，各半两）　木香（不见火，半两）　缩砂仁　白芷（炒）　益智（去皮）　陈皮（汤浸去白，焙）　沉香　甘草（炙）　生姜（一斤细切，入青盐四两拌匀，淹一宿，焙乾，以上各一两）　阿魏（用醋半升熬为膏，一分）
上为细末，入阿魏膏拌匀，用醋煮，面糊和丸如鸡头实大，研丹砂、麝香细末各少许同为衣，每服一丸，细嚼，用姜盐汤送下，空心服。
开胃丸　治乾呕，气逆不止。
半夏曲（微炒，三两）　人参（一两半）　白豆蔻（去皮）　陈皮（去白焙）　白术（各二两）
上为细末，用生姜汁同枣肉和丸，如梧桐子大，每服二十丸，加至三十丸，不拘时用粥饮送下。
参香枳术丸　开胃进食，止呕吐。
人参　木香（不见火，各三钱）　枳实（麸炒，一两）　白术（一两半）　陈皮（四钱）　乾生姜（二钱半）
上为细末，用荷叶包米煨饭和丸，如梧桐子大，每服五、七十丸，不拘时用米汤送下。
思食丸　助脾胃消导饮食，止吐逆。
乌梅肉（五钱）　神麴（炒）　麦蘖（炒，各六钱）　人参　乾姜（炮）　甘草（炙，各二钱）
上为细末，炼蜜和丸如梧桐子大，每服三、五十丸，食前用米饮汤送下。

秘结门  ***************************
秘结之证，其有五：有风秘、气秘、湿秘、寒秘、热秘。风秘者，风痰结于大肠，秘而不通也。气秘者，气滞后重，烦闷胀满，大便结燥而不通也。寒秘者，年高肠冷，及痃癖冷气，结滞大便而不利也。热秘者，内腑积热，消耗津液，大便结燥而不通也。湿秘者，湿热郁结，津液不行，大便秘结也。此证皆由体虚之人，摄养乖方，三焦气涩，运掉不行，而壅滞于肠胃之间，遂成秘结之患。又有老年之人，新产之妇，气血虚少，肠胃枯涩而秘结者，不可妄用通利之药，恐伤元气，惟当滋血润燥而已。大抵秘结治法，燥则润之，涩则滑之，秘则通之，寒则温之，热则凉之，风则散之，气则顺之，要在随证审察焉。
三和散　治七情之气结于五脏，不能流通，以致脾胃不和，心腹痞闷，大便秘结。
羌活　紫苏　木瓜　沉香（各一两）　木香（不见火）　白术　槟榔（各七钱半）　川芎（三两）　甘草　陈皮（各七钱半）　大腹皮（一两）
上㕮咀，每服四钱，水一盅半，煎至七分，食前服。
当归润肠汤　治大便秘结不通。
生地黄　升麻（各一钱半）　当归尾（酒洗）　麻仁（去壳）　熟地黄　大黄（煨）　桃仁（另研）　甘草（炙，各一钱）　红花（半钱）
上作一服，水二盅，煎至一盅，食前服。
大黄饮子　治身热烦躁，大便不通。
大黄（煨，二钱）　杏仁（炒，去皮尖）　枳壳（麸炒）　栀子（各一钱半）　升麻（一钱）　生地黄（一钱半）　人参　黄芩（各七分）　甘草（炙，五分）
上作一服，用水二盅，生姜五片、豆豉二十一粒、乌梅一个，煎至一盅，食前服。
导滞通幽汤　治大便难，幽门不通，上冲，吸门不开，噎塞，大便燥秘，气不得下，治在幽门，以辛润之。
当归　桃仁（各一钱半）　生地黄　熟地黄（各二钱）　升麻（一钱）　红花　甘草（各半钱）
上作一服，用水二盅，煎至一盅，去柤，调槟榔细末二钱，稍温服。
六磨汤　治气滞腹急，大便秘涩。
沉香　木香（不见火）　槟榔　乌药　枳壳　大黄（各等分）
上各件用热汤磨细服之。
疏风散　治风毒秘结。
枳壳（麸炒，半两）　防风　羌活　独活　槟榔　白芷　威灵仙　蒺藜（炒，去刺）　麻仁（去壳）　杏仁（去皮尖）　甘草（炙，各一两）
上为粗末，每服二钱半，生姜五片、蜜一匙，慢火煎，不拘时服。
脾约麻仁丸　治肠胃热燥，大便秘结。
麻仁（另研，五两）　大黄（蒸焙，一斤）　厚朴（姜汁拌，炒）　枳实（麸炒）　芍药（以上各八两）　杏仁（去皮尖，炒，五两半）
上为细末，炼蜜为丸如梧桐子大，每服三、四十丸，临睡温汤送下。
滋肠五仁丸　治津液枯竭，大肠秘涩，传道艰难。
桃仁（去皮尖）　杏仁（去皮尖，各一两）　柏子仁（半两）　松子仁（一钱二分）　郁李仁（炒，一钱）　陈皮（另为末，四钱）
上将五仁另研为泥，入陈皮末研匀，炼蜜为丸如梧桐子大，每服三、五十丸，空心用米饮送下。
槟榔丸　治大肠积热，气壅不通，心腹胀满，大便秘结。
大黄（蒸）　黄芩　枳实（麸炒）　麻子仁（炒，去壳，另研）　牵牛（炒）　槟榔　羌活　杏仁（去皮尖，炒）　白芷（以上各一两）　人参（半两）
上为细末，炼蜜和丸如梧桐子大，每服五、七十丸，空心白汤送下。

咳嗽门  ***************************
夫咳者，伤于肺也，谓有声而无痰也。嗽者，动于脾也，谓无声而有痰也。咳嗽者，谓有声有痰者也。盖因伤于肺气，动于脾湿而为咳嗽也。肺为五脏之华盖，声音之所从出，合于皮毛而司于外，故风寒先能伤之也。若腠理不密，外为风寒暑湿之气所干，故能令人咳嗽。伤于风则脉浮，憎寒，身热，自汗，烦躁，鼻流清涕，语未竟而咳嗽。伤于寒则脉紧，无汗，恶寒，烦躁，不渴而咳嗽。伤于热则脉数，烦渴引饮，咽膈乾燥，咳唾稠黏。伤于湿则脉细，咳则四肢重，骨节烦疼。又有七情之气干于五脏六腑，传于肺经，亦能令人咳嗽。《内经》云：五脏六腑皆能令人咳，非独肺也。喜伤心者，咳而喉中介介如肿状，不已，则小肠受之，咳状与气俱失。怒伤肝者，咳而两胁下痛，不已，则胆受之，呕吐苦汁。思伤脾者，咳而右胁下痛引至肩背，不已，则胃受之，呕吐痰沫。忧伤肺者，咳而喘息不止，甚则唾血，不已，则大肠受之，咳而遗大便也。恐伤肾者，咳而腰背相引而痛，不已，则膀胱受之，咳而遗溺也。咳而不已，则三焦受之，咳而腹满不欲食。
治疗之法，当详审其脉证。若外感风寒而得，则当发散之；内因七情而得，又当随其各经之证而治之。其脉浮紧者为虚寒，沉数者为实热，弦涩者为少血，洪滑者则多痰。大抵咳嗽脉浮大者易治，沉微者难愈，必当顺气化痰为要。寒者温之，热者清之，肺虚者当补之，肺实者宜泻之。又有停饮而咳嗽者，则当消而逐之。凡咳嗽初得，便不可骤用粟壳、诃子之剂止涩之，恐邪气不得发散而成后患也。如或不谨，因而咳嗽日久变成痨瘵，则难治矣。
华盖散　治肺受风寒，咳嗽痰壅。
麻黄（去节）　紫苏子（炒）　杏仁（炒，去皮尖）　桑白皮（炒）　赤茯苓（去皮）　橘红（各一钱半）　甘草（一钱）
上作一服，用水二盅，生姜五片、枣一枚，煎至八分，食后服。
温肺汤　治肺虚感冷咳嗽，呕吐痰沫。
乾姜（炮）　官桂　半夏（姜制）　五味子　杏仁（去皮尖，炒）　陈皮　甘草（以上各一钱五分）　细辛　阿胶（炒，各五分）
上作一服，用水二盅，生姜三片、枣一枚，煎至八分，食后服。
金沸草散　治肺感寒邪，鼻塞声重，咳嗽不已，憎寒发热，无汗恶寒，烦躁，或风热壅在膈间，唾浊痰，甚者咯血。
荆芥（二钱）　麻黄　前胡（各一钱五分）　甘草（炙）　赤芍药　半夏（各七分）　旋覆花（一钱二分）
上作一服，用水二盅，生姜三片、枣一枚，煎至八分，食远服。
杏子汤　治一切咳嗽，不问外感风寒、内伤生冷，及痰饮停积，悉皆治之。
杏仁（去皮尖，炒）　人参　茯苓　细辛　半夏（汤泡）　官桂　乾姜　芍药　五味子　甘草（炙，各一钱）
上作一服，用水两盅，生姜五片，煎至一盅，食后服。
橘苏散　治伤风咳嗽，身热有汗，恶风，脉浮。病人挟热服杏子汤不得者，此药稳当。
橘红　紫苏　杏仁（去皮尖）　五味子、半夏（汤泡）　桑皮（炒）　贝母（去心）　白术（以上各一钱半）　甘草（炙，七分半）
上作一服，用水二盅，生姜三片，煎至八分，食后服。
平肺汤　治肺气上壅，喘嗽痰实，寒热往来，咽乾口燥。
陈皮（一钱半）　半夏　桔梗（炒）　薄荷　紫苏　乌梅　紫菀　知母　杏仁　桑白皮（蜜炒）　五味子　罂粟壳（去蒂、膈）　甘草（炙，各一钱）
上作一服，用水两盅，生姜五片，煎至八分，食后服。
苏沉九宝汤　治老人小儿素有喘疾，遇寒暄不常，发则连绵不已，咳嗽哮吼，夜不得睡。
桑白皮　甘草　大腹皮　官桂　麻黄　薄荷　陈皮　紫苏　杏仁（去皮尖，各一钱）
上作一服，用水二盅，生姜三片、乌梅一个，煎至八分，食后服。
人参紫菀汤　治肺气不调，咳嗽喘急，久不愈者。
人参　紫菀　桂枝　五味子　杏仁（去皮尖）　甘草（以上各一钱）　砂仁（二钱）　粟壳（去穰，姜炒，二钱）
上作一服，用水二盅，生姜五片、乌梅一个，煎至八分，食后服。
桔梗汤　治肺痈咳嗽脓血，咽乾多渴，大便难，小便赤涩。
桔梗　贝母　薏苡仁（炒）　桑白皮（蜜水炒）　当归　枳壳（麸炒）　栝蒌仁　防己（各一钱）　黄耆（一钱半）　甘草节（生用）　杏仁（炒，去皮尖）　百合（蒸，各五分）　
上作一服，用水二盅，生姜五片，煎至八分，食远服。大便秘加大黄一钱，小便少加木通一钱。
紫菀茸汤　治饮食过度，或食煎煿，邪热伤肺，咳嗽咽痒，痰多唾血，喘急胁痛，不得安卧。
紫菀　桑叶（经霜者）　款花　百合（蒸，焙）　杏仁（去皮尖）　阿胶（蛤粉炒）　贝母（去心）　半夏（汤泡七次）　蒲黄（炒，各一钱）　犀角（镑）　人参（去芦）　甘草（炙，各七分半）
上㕮咀，作一服，用水二盅，生姜五片，煎至八分，食后服。
人参平肺散　治心火克肺，传为肺痿，咳嗽喘呕，痰涎壅盛，胸膈痞满，咽嗌不利。
人参　青皮　茯苓　天门冬　陈皮（去白）　地骨皮　甘草（炙，各一钱）　五味子（二十个）　知母（一钱半）　桑白皮（炒，二钱）
上作一服，用水二盅，生姜五片，煎至八分，食远服。
宁肺汤　治荣卫俱虚，发热自汗，肺气喘急，咳嗽痰涎。
人参　当归　白术　熟地黄　川芎　白芍药　五味子　麦门冬（去心）　桑白皮　白茯苓（去皮）　甘草（炙，各一钱）　阿胶（蛤粉，一钱半）
上㕮咀，作一服，用水二盅，生姜三片、紫苏五叶，煎至八分，食后服。
知母茯苓汤　治肺痿咳嗽，气喘不已，往来寒热，自汗。
知母　白术（各八分）　茯苓（去皮）　五味子　人参　半夏　柴胡　甘草（炙，各一钱）　薄荷　川芎　阿胶（各五分）　款冬花　桔梗　麦门冬　黄芩（以上各七分）
上作一服，用水二盅，生姜五片，煎至八分，食远服
加减泻白散　治阴气在下，阳气在上，咳嗽呕吐，痰喘。
桑白皮　地骨皮（各二钱）　陈皮（去白）　人参　甘草（各一钱）　白茯苓　青皮（各一钱半）　五味子（十粒）
上作一服，用水二盅，加粳米百粒，煎至八分，食后服。
清金汤　治丈夫妇人远年近日咳嗽，上气喘息，喉中涎声，胸满气逆，坐卧不宁，饮食不下。
陈皮（去白）　薏苡仁　五味子　阿胶（炒成珠）　茯苓（去皮）　紫苏　桑白皮　杏仁（去皮尖，炒）　贝母（去心）　款冬花　半夏曲　百合（以上各一钱）　罂粟壳（蜜炙）　人参　甘草（炙，各五分）
上作一服，用水二盅，生姜三片、枣二枚、乌梅一个，煎至一盅，食后服。
人参养肺汤　治肺痿咳嗽有痰，午后热，并声嘶者。
人参　阿胶（蛤粉炒）　贝母　杏仁（去皮尖，炒）　桔梗　茯苓　桑白皮　枳实　甘草（各一钱）　柴胡（二钱）　五味子（二十个）
上作一服，用水二盅，生姜三片、枣二枚，煎至八分，食后服。
三拗汤　治寒燠不常，暴嗽喘急，鼻塞痰壅。
麻黄（不去节）　杏仁（不去皮尖）　甘草（不炙，各二钱半）
上作一服，用水二盅，生姜五片，煎至一盅，不拘时服。
一服散　治暴嗽。
阿胶（炒成珠，二片）　生姜（十片）　乌梅（二个）　甘草（一钱）　紫苏（十叶）　杏仁（去皮尖，炒，七个）　大半夏（泡，三个）　罂粟壳（炙，三个）
上㕮咀，用水二盅，煎至八分，去柤，临睡服。
人参清肺汤　治肺胃虚寒，咳嗽喘急，坐卧不安，年久劳嗽，唾痰腥臭。
人参　阿胶（蛤粉炒）　杏仁（炒，去皮尖）　罂粟壳（密炒）　知母　桑白皮（炒）　乌梅（去核）　地骨皮　甘草（炙，各一钱）
上作一服，用水二盅，红枣一个，煎至一盅，食远服。
紫苏半夏汤　治喘嗽痰涎。
紫苏　半夏（汤泡七次）　紫菀茸　陈皮（去白）　五味子（各一钱）　杏仁（去皮尖，麸炒）　桑白皮（各二钱）
上作一服，用水二盅，生姜三片，煎至八分，日进三服。
人参润肺散　治咳嗽气急，痰壅鼻塞。
人参（二钱）　麻黄（去根节）　杏仁（去皮尖，炒）　贝母（去心，各一钱半）　阿胶（蛤粉炒）　桔粳（去芦）　甘草（炙，各一钱）　橘红（五分）
上作一服，用水二盅，紫苏三、五叶，煎至一盅，食后服。
款花散　治寒热交壅，肺气不利，咳嗽喘满，痰实涎盛，喉中呀呷，宜服之。
款冬花　桑白皮　半夏（汤泡）　知母（各七钱半）　贝母（去心，炒）　阿胶（蛤粉炒）　麻黄（各三钱）　杏仁（炒，去皮尖）　甘草（炙，各二钱）
上作二服，每服用水二盅，生姜三片，煎至八分，不拘时服。
安眠散　治上喘咳嗽，久而不愈者。
款冬花　麦门冬（去心）　乌梅肉　佛耳草（各二钱半）　陈皮（去白，半两）　粟壳（蜜炙，七钱半）　甘草（炙，三钱半）
上为细末，每服三钱，水一盏，入黄蜡如枣核许，同煎至八分，去柤，临睡温服。
人参润肺丸　治肺气不足，咳嗽喘急，久年不愈，渐成虚劳及疗风壅痰实，头目眩晕，口舌乾燥，涕唾稠黏。
人参　款冬花　细辛　杏仁（炒，去皮尖）　甘草（炙，各四两）　官桂（去皮）　桔梗（各五两）　知母（六两）
上为细末，炼蜜和丸如鸡头实大，每服一、二丸，临睡细嚼，淡姜汤送下。
杏仁煎　治老人久患喘嗽不已，睡卧不得者，服之立效。
杏仁（去皮尖，炒）　胡桃肉（去皮，各等分）
上二味共碾为膏，入炼蜜少许，搜和得所，丸如弹子大，每服一丸，食后细嚼，姜汤送下。
天门冬丸　治肺寒，外内合邪，咳嗽语声不出，口中如含霜雪，停饮寒痰，咽喉妨闷，状如梅核，噎塞不通，膈气、噎气皆可服之。大效。
天门冬（去心，焙）　紫菀（去土）　百合　杏仁（去皮尖，双仁炒）　麦门冬（去心，焙）　贝母　人参　半夏（汤煮，焙）　桔梗（炒）　桂心　阿胶（炒）　生地黄　陈皮（去白）　甘草（炙，各三两）
上为细末，煮糯米粉并黄蜡一两成粥，更入蜜再熬匀，和前药末丸如樱桃大，每服一丸，同生姜细嚼下，临睡时服。咳嗽脓血者极效。
玉芝丸　治风壅痰实，头目昏眩，咳嗽声重，咽膈不利。
人参　茯苓　白矾（火枯）　南星（米泔浸，焙）　薄荷（以上各三两）　半夏曲（六两）
上为细末，生姜汁煮面糊为丸，如梧桐子大，每服五十丸，食后姜汤送下。如痰盛躁热，薄荷汤送下。
人参款花膏　治肺胃虚寒，久嗽不已，咽膈满闷，咳嗽痰涎，呕逆恶心，腹胁胀满，腰背倦痛，或虚劳冷嗽，及远年近日一切嗽病，服诸药不效者皆治。
款冬花（去梗）　麦门冬（去心）　人参（去芦）　五味子（去梗，炒）　紫菀（洗）　桑白皮（各一两）
上为细末，炼蜜为丸如鸡头实大，每服一丸，细嚼姜汤送下，食后服。
玉液丸　治风壅，化痰涎，利咽膈，清头目，止咳嗽，除烦热。
寒水石（煅，令赤出火毒，水飞过，二十两）　半夏（汤洗，为细末）　白矾（枯，碾细，各一两）
上研和匀，用面糊和丸如梧桐子大，每服三十丸，食后生姜汤送下。

痨瘵门  ***************************
痨瘵之证，最为难疗，得病之由，非止一端。有因气体虚弱，劳伤心肾而得者，有因外感风寒，伤肺咳嗽而得者；有因大病后及疟疾后不能将理而得者；有因伤力吐血而得者；有因色欲过多而得者；有因久嗽不已而得者；有因传染而得者。所得之因虽不同，而其为痨则一也。其为证也，肌体羸瘦，皮毛乾枯，寒热盗汗，遗精白浊，或腹中有块，或项上结核，或咳嗽痰涎，咯唾脓血，传变而为骨蒸、尸疰。其名状甚多，然所伤不过五脏。故传于肝者，面白目枯，口苦自汗，心烦惊怖。传于心者，面黑鼻乾，口疮，喜忘，大便或秘或泄。传于脾者，面青唇黄，舌强喉哽，吐涎体瘦，饮食无昧。传于肺者，面赤鼻白，痰吐咯血，喘咳，毛枯。传于肾者，面黄耳枯，胸满胻痛，遗精白浊。此五脏所传之证形也。又有二十四种骨蒸，可因证验之，蒸尽则死矣。若传尸者，名曰复连，更相传染，至于灭门者有之，素无治法。其证有虫，其形状不同，啮人五脏骨髓，人死其虫出而复著人也。
治痨之法，当补养其气血，降心火滋肾水，清其骨热，保肺化痰，追虫凉血，此其大法也。更能灸膏肓及崔氏四花穴，则多有可救者。具方于后，随证用之。
乐令建中汤　治脏腑虚损，身体消瘦，潮热自汗，将成痨瘵。此药大能退热补虚，生血气。
前胡（去芦）　细辛　当归　白芍药　人参　陈皮（去白）　桂心　麦门冬（去心）　黄耆（蜜炙）　茯苓　甘草（炙，各一钱）　半夏（八分）
上作一服，用水二盅，生姜五片、枣一枚，煎至八分，食远服。
黄耆鳖甲散　治虚劳客热，肌肉消瘦，四肢烦热，心悸盗汗，减食多渴，咳嗽有血。
黄耆（去芦）　鳖甲（醋炙）　桑白皮　半夏（汤泡）　秦艽（去芦）　地骨皮　茯苓　天门冬（去心）　人参　赤芍药　生地黄　桔梗（去芦）　紫菀　知母（各一钱）　肉桂（半钱）　柴胡（去芦）　甘草（炙，各八分）
上作一服，用水二盅，生姜三片，煎至八分，食后服。
秦艽扶羸汤　治肺痿骨蒸已成痨嗽，或寒或热，声嗄不出，体虚自汗，四肢倦怠。
秦艽　鳖甲（米醋炙）　人参（去芦）　当归（洗，焙）　紫菀　半夏（汤泡）　甘草（炙，各一钱）　地骨皮（一钱半）　柴胡（去苗，二钱）
上作一服，用水二盅，生姜五片，乌梅、红枣各一枚，煎至八分，食后服。
劫痨散　治心肾俱虚，痨嗽时复三四声，潮热，热过即有盗汗，四肢倦怠，体瘦、恍惚异梦，嗽中有血，名曰肺痿。
白芍药（二钱半）　黄耆（蜜炙）　人参　白茯苓　熟地黄　当归　半夏曲　五味子　阿胶（蛤粉炒）　甘草（炙，各一钱）
上作一服，用水二盅，生姜三片、枣二枚，煎至八分，食远服。
团参饮子　治忧思喜怒飢饱失宜，以致脏气不安，咳唾脓血，憎寒壮热，肌肤消瘦，将成痨瘵。
人参　紫菀　阿胶（炒成珠）　细辛　杏仁　款冬花　天门冬　桑叶（经霜者）　半夏（汤泡七次）　五味子　百合（蒸，各一钱）　甘草（炙，半钱）
上作一服，用水二盅，生姜三片，煎至八分，食后服。因气而成咳者加木香五分；吐血有丝者加生地黄一钱半；咳而唾血有痰者加锺乳粉五分；因疲极而咳嗽者加黄耆一钱；因损嗽而唾血者加没药五分、藕节二个；咳而呕逆，腹满不食者加白术一钱二分，仍倍加生姜；咳而小便多者加益智仁八分；咳而大便溏者去杏仁，加白术一钱；咳而气逆者加沉香七分、橘皮一钱。
黄耆益损汤　治男子妇人，童男室女，诸虚不足，荣卫虚弱，五劳七伤，骨蒸潮热，腰背拘急，百节痠疼，夜多盗汗，心常惊惕，咽燥唇焦，嗜卧少力，肌肤瘦悴，咳嗽多痰，咯唾血丝，寒热往来，颊赤神昏，全不思食，服热药者则烦躁，冲满上焦，进凉药者则膈满而腹痛，及治大病后荣卫不调，及妇人产后血气未复，宜服此药。
黄耆　人参　石斛（去根）　木香（不见火）　白术　当归（酒洗）　肉桂　茯苓（去皮）　芍药　半夏（制）　川芎　熟地黄（酒炒）　山药　牡丹皮　麦门冬（去心）　五味子　甘草（炙，各七分）
上㕮咀，作一服，用水二盅，生姜五片、枣二枚，煎至八分，食远服。
柴胡梅连散　治骨蒸痨久而不痊，三服除根，其效如神。又治五劳七伤，虚弱羸瘦发热者，宜服之。
柴胡　前胡　乌梅　胡黄连（各二钱）
上㕮咀，作一服，用童子小便二盏，猪胆一个，猪脊髓一条，韭白半钱，同煎至一盏，不拘时服。
蛤蚧散　治虚劳咳嗽咯血，潮热盗汗，不思饮食。
蛤蚧（洗净，酥炙，一对）　人参　百部　款冬花　紫菀（各三钱）　贝母　阿胶（蛤粉炒）　鳖甲（酥炙）　柴胡　肉桂　黄耆（蜜炒）　甘草（炙）　杏仁（去皮尖，炒）　半夏（制，各一两）
上㕮咀，每服五钱，水二盅，生姜三片，煎至八分，食远服。热甚去肉桂，加细辛。
和肺饮子　治咯血后肺虚，咳嗽多痰。
阿胶　人参　麦门冬（去心）　山药　贝母　茯苓　百合　杏仁（去皮尖，炒）　甘草（炙，各一钱）
上㕮咀，作一服，用水二盅，入黄蜡如皂角子大一块，煎至八分，食后服。
保和汤　治痨证久嗽，肺燥成痿者，服之决效。
知母　贝母　天门冬　麦门冬（并去心）　款冬花（各三钱）　薏苡仁（二钱）　杏仁（去皮尖，炒）　五味子　甘草　马兜铃　紫菀　百合　桔梗　阿胶　当归　生地黄（各一钱半）　紫苏　薄荷（各一钱）
上㕮咀，每服八钱，水二盅，生姜三片，煎至八分，食后服。
保真汤　治痨证，骨蒸体虚，服之决效。
当归（酒浸）　人参　生地黄　熟地黄　黄耆（蜜炙）　白术（各三钱）　赤茯苓　白茯苓　甘草　陈皮　厚朴　赤芍药（各一钱半）　白芍药　天门冬（去心）　麦门冬（去心）　黄柏（炒）　五味子　柴胡　地骨皮　知母（各一钱）
上㕮咀，每服八钱，水二盅，生姜三片、枣二枚，煎至八分，食后服。
太平丸　治痨证久嗽，肺痿、肺痈并宜噙服，决定除根。
天门冬　麦门冬（并去心）　知母　贝母　款冬花　杏仁（去皮尖，炒，各二两）　当归　生地黄　黄连　熟地黄　阿胶（蛤粉炒，各一两半）　蒲黄　京墨　桔梗　薄荷（各一两）　麝香（另研少许）
上为细末，炼蜜为丸如弹子大，每服一丸，临睡细嚼，薄荷汤送下。
天门冬丸　治吐血、咯血，大宁肺气，止咳。
天门冬（去心，一两）　杏仁（炒，去皮尖）　贝母　茯苓　阿胶（蛤粉炒，各五钱）
上为末，炼蜜为丸如弹子大，每服一丸，食后、临睡皆可，一日进二、三丸。
润华膏　治一切痨嗽，肺痿喘急，悉能治之。
人参　麦门冬（去心）　阿胶（蛤粉炒）　款冬花　五味子　紫苏　贝母　杏仁（去皮尖，各二两）　白矾　百药煎　粟壳（蜜炙）　乌梅（去核）　诃子（去核，各四两）　桔梗（二两半）
上为末，炼蜜为丸如弹子大，每服一丸，临睡噙化，或用白汤化下亦可。
麦煎散　治少男室女骨蒸，妇人血气攻疰四肢。
赤茯苓（去皮）　当归（酒浸）　乾漆（醋炒）　鳖甲（醋炙）　常山　大黄（煨）　柴胡（去芦）　白术　生地黄　石膏（各一钱半）　甘草（炙，七钱半）
上㕮咀，分二服，每服入小麦百粒，水二盏，煎八分，去柤，食后临卧服。有虚汗加麻黄根一钱半。
人参黄耆散　治虚痨客热，肌肉消瘦，四肢倦怠，五心烦热，口燥咽乾，颊赤心忪；日晚潮热，夜多盗汗，胸膈不利，咳唾脓血稠黏。
人参（六分）　秦艽　芍药　茯苓　黄芩（各一钱二分）　知母（一钱八分）　桑白皮（九分）　桔梗（六分）　紫菀（九分）　柴胡（一钱八分）　黄耆（蜜炙，二钱一分）　生地黄（一钱二分）　半夏（洗，九分）　鳖甲（酥炙，一钱八分）　天门冬（去心，一钱八分）
上㕮咀，分二服，每服二盏水，姜三片，煎八分，去柤，不拘时服。
犀角紫河车丸　治传尸痨，服三月必平复，其馀痨证，只数服愈。
紫河车（即头生儿胞衣也，米泔浸一宿，洗净焙乾，用男孩儿妙，一具）　鳖甲（酥炙）　桔梗　胡黄连　芍药　大黄　败鼓皮心（酥炙）　贝母　龙胆草　黄药子　知母（以上各二钱半）　广术　犀角（镑）　芒硝（各一钱半）　朱砂（另研，二钱）
上为末，炼蜜和丸如梧桐子大，朱砂为衣，每服二十九，空心温酒下。
百痨散　治骨蒸痨热等证。
天仙藤　芍药　川芎　茯苓　半夏（汤洗）　黄耆（蜜炒）　知母　当归（酒浸）　贝母　五味子　黄芩　地骨皮　柴胡　甘草　白芷　桔梗　人参（各等分）
上㕮咀，每服一两，水二盅，姜三片，煎至八分，食后服。
杀虫神效散　此方传之于河源郡王府，济世极多，功不可量。
川椒（择去子及合口者，炒出汗，二斤）
上为细末，每服二钱，空心米饮调下，必麻痹晕闷少倾。不能禁者，即以酒糊为丸如梧桐子大，每服三、五十丸亦可。

诸虚门  ***************************
夫虚者，虚损也。《难经》所谓五损脉者，亦因虚而致损也。一损损于皮毛，皮聚而毛落；二损损于血脉，血脉虚少，不能荣于五脏六腑；三损损于肌肉，肌肉消瘦，饮食不为肌肤；四损损于筋，筋缓不能自收持；五损损于骨。骨痿不能起于床。反此者，至脉之病也。从上下者，骨痿不能起于床者死；从下上者，皮聚而毛落者死。
治损之法奈何？然损其肺者，益其气；损其心者，调其荣卫；损其脾者，调其饮食，适其寒温；损其肝者，缓其中；损其肾者，益其精。此治损之法也。
夫诸虚与劳极，未始不由气体虚弱，心肾有亏，水火不自升降而致也。或为寒暑劳役所伤，或因色欲过度，俱能戕贼真气，以致肌体羸弱，腰膝无力，小便频数，大便滑泄，目眩耳聋，遗精自汗，甚则虚火上攻，面赤发喘，此皆诸虚之证也。劳极者，七情伤乎五脏也。尽力谋虑，劳伤乎肝，应乎筋极。曲运神机，劳伤乎心，应乎脉极。意外过思，劳伤乎脾，应乎肉极。预事而忧，劳伤乎肺，应乎气极。矜持志节，劳伤乎肾，应乎骨极。此五劳应乎五极者也，劳极精气变生诸证。
治疗之法，当随其五脏六腑寒热调之。《内经》曰：形不足者，温之以气；精不足者，补之以味。然滋补之药贵乎平和，不可骤用峻补，丹石燥热之剂恐肾水枯竭，虚火愈炽，惟当斟酌轻重而用之，斯得之矣。
四君子汤　治肺气虚损，皮聚毛落，补益元气。
人参　白茯苓　白术　耆耆（蜜炙，各二钱）
上㕮咀，作一服，用水二盅，生姜三片，煎至八分，食远服。
十全大补汤　治男子妇人，诸虚不足，五劳七伤。此药性温补，常服生血，壮脾胃。
人参（去芦）　肉桂（去粗皮）　熟地黄（酒焙）　白芍药　川芎　茯苓（去皮）　当归　黄耆　白术　甘草（炙，各一钱二分）
上㕮咀，作一服，用水二盅，生姜三片、枣二枚，煎至八分，食远服。
黄耆建中汤　治男子妇人，诸虚不足，羸乏少力。此药大生气血，补益荣卫。
黄耆（三钱）　白芍药（四钱）　肉桂（一钱半）　甘草（炙，二钱）
上㕮咀，作一服，用水二盅，生姜三片、枣二枚，煎至八分，食远服。
人参养荣汤　治积劳虚损，四肢倦怠，肌肉消瘦而少颜色，汲汲短气，饮食无味。
人参　当归　陈皮　黄耆（蜜炙）　桂心　白术　甘草（炙，各一钱）　白芍药（二钱）　熟地黄（酒浸）　茯苓（去皮）　五味子（各七分半）　远志（去心，炒，五分）
上㕮咀，作一服，用水二盅，生姜三片、枣二枚，煎至一盅，食远服。
鹿茸大补汤　治男子诸虚不足，妇人亡血，一切虚损。
鹿茸（酒炙）　黄耆（蜜炙）　肉苁蓉（酒浸）　杜仲（炒，去丝）　白茯苓（去皮）　当归（酒浸，各一钱）　白芍药　附子（炮）　肉桂　石斛（酒蒸，焙）　五味子　白术（煨）　半夏（制）　人参（各七分半）　甘草（炙，五分）　熟地黄（酒浸焙，一钱半）
上㕮咀，作一服，用水二盅，生姜三片、枣二枚，煎至一盅，食前服。
黄耆十补汤　补虚劳，养血气。
黄耆（蜜炙）　当归（酒浸）　熟地黄　茯神（去皮木，各一钱）　沉香　木香（各五分）　麦门冬（去心）　乌药　肉桂　五味子　半夏（姜制）　酸枣仁　白术　人参　白芍药　陈皮　甘草（炙，各八分）
上㕮咀，用水二盅，生姜三片、枣二枚，煎八分，食远服。
大建中汤　治诸虚不足，小腹急痛，胁肋䐜胀，骨肉痠疼，短气，喘咳痰嗽，潮热多汗，心下惊悸，腰背强直，多卧少起。
黄耆（蜜炙）　附子（炮，去皮脐）　地骨皮　鹿茸（去毛，酥炙）　石斛（去根）　人参　当归（酒浸）　白芍药　续断　川芎　小草（各一钱）　甘草（炙，三分）
上㕮咀，作一服，用水二盅，生姜五片，煎至八分，食远服。咳嗽者加款冬花八分；唾血者加阿胶（蛤粉炒）　一钱；便精遗泄者加龙骨；怔忡者加茯神。
黄耆益损汤　治诸虚劳倦。
黄耆（蜜炙）　白芍药　白术（煨）　石斛（酒炒）　当归　川芎（各一钱半）　肉桂（去粗皮）　熟地黄　半夏（姜制）　甘草（炙，各一钱）　木香（不见火，四分）　北五味子（五分）
上作一服，用水二盅，生姜五片、红枣二枚，煎至一盅，食前服。有热加柴胡一钱。
固真饮子　治中年以上之人，阴阳两虚，血气不足，头每痛，日晡微热，食少力倦，精气时脱，腰痛胻酸。服之者，每得良验，因录于下。
人参　乾山药　当归身　黄耆（各一钱）　熟地黄（一钱半）　黄柏（炒，一钱）　白术　泽泻　山茱萸（肉）　补骨脂（各半钱）　五味子（十粒）　陈皮　白茯苓（各八分）　杜仲（炒）　甘草（炙，各七分）
上㕮咀，作一服，用水二盅，于沙铫或银器内煎至八分，食前温服。按《仙经》云：服饵不备五味，久则脏腑偏倾，而有生疾病矣。如服金石之剂，久则阳燥，或致消渴、疮痈病变，不可胜记。服固本丸、琼玉膏，皆天麦门冬、生熟地黄之类，虽本于滋阴，胃弱者必滞膈而反食少，或经滞而生痈肿。服养气丹、安肾丸，皆茴香、巴戟、附子、川楝之类，虽本于助阳，久则积温成热，必耗损真阴。肺痿气虚，痰热火动，不可易治，唯以上方，庶几近理。大补元气不足。阴阳两虚，饮食少，五心热，自汗，日晡潮热，精气滑脱，行步无力，腰胯疼痛，泄泻，脉沉弱，嗽少痰多，或乾咳者；或气血精神不足，肢体倦怠，头目昏眩，食少，脉虚而数，时发潮热，将成痨证者；或伤力气虚脉弱，腰背疼痛，动辄鼻衄者；或便血过多，面黄瘦悴，食少气促者；或妇人阴虚瘦悴，食少虚热，自汗腹痛，面浮腰痛，赤白带下者，并宜服之。此方药备五味，合气冲和，无寒热偏并太过不及之失，养气血，理脾胃，充益腠理，补五脏之真精，益三焦之原气，生津液而荣卫充实，利机关而饮食自倍矣。
八味丸　治下元冷惫，心火炎上，渴欲饮水；或肾水不能摄养，多吐痰唾，及男子消渴，小便反多，妇人转胞，小便不通。
附子（炮，去皮脐）　桂心（各三两）　牡丹皮　泽泻（各二两）　山茱萸（去核）　山药（各四两）　熟地黄（八两）　茯苓（去皮，三两）
上为细末，炼蜜为丸如梧桐子大，每服五十丸，空心淡盐汤送下。
还少丸　大补真气虚损，肌体瘦瘁，目暗耳鸣，气血凝滞，脾胃怯弱，饮食无味，并皆治之。
牛膝（酒浸一宿，焙乾）　山药（各一两半）　白茯苓（去皮）　山茱萸（去核）　肉苁蓉（酒洗，焙）　远志（去心）　茴香（盐炒）　杜仲（姜汁和酒炙）　楮实子　五味子（各一两）　石菖蒲（去毛）　枸杞子　熟地黄（酒洗，焙，各五钱）
上为细末，炼蜜同蒸熟枣肉和捣三、二百杵，丸如梧桐子大，每服五十丸，空心温酒、盐汤任下。
无比山药丸　治诸虚百损，五劳七伤，肌体消瘦，目暗耳鸣，四肢倦怠。常服壮筋骨，益肾水。
赤石脂（煨）　茯神（去皮、木）　山茱萸（去核）　熟地黄（酒浸，焙）　巴戟（去心）　牛膝（去苗，酒浸）　泽泻（各一两）　杜仲（去皮，姜汁炒）　菟丝子（酒煮捣，焙）　山药（各三两）　五味子（六两）　肉苁蓉（酒浸，四两）
上为细末，炼蜜为丸如梧桐子大，每服五十丸，空心温酒送下。
加味虎潜丸　治诸虚不足，腰腿疼痛，行步无力。此药久服，壮元阳，滋肾水。
熟地黄（八两）　黄柏（酒炒）　人参（去芦）　黄耆（蜜炙）　当归（酒浸）　破故纸（炒，各二两半）　锁阳（酒浸）　败龟版（酥炙）　茯苓（去皮）　杜仲（酥炙）　牛膝（酒浸，各二两）　知母（酒浸，炒）　虎胫骨（酥炙，各一两）　山药（炒）　枸杞子（炒）　芍药（各三两）　菟丝子（酒浸蒸捣成饼，焙乾，二两一方加沉香一两）
上为细末，炼蜜和猪脊髓一条为丸，如梧桐子大，每服五、六十丸，空心温酒送下。如不饮酒，用淡盐汤送下。
沉香大补丸　专治下焦虚弱，补益元气，久服身轻体健，五脏调和，百脉通泰，功效甚妙。
黄柏（酒炒褐色，四两）　知母（酒炒，一两半）　熟地黄（酒浸，焙乾）　人参（去芦）　败龟版（酥炙，各二两）　沉香　芍药　陈皮（去白）　牛膝（酒浸）　锁阳（酒浸）　虎胫骨（酥炙）　当归（酒浸）　山茱萸（去核）　山药　茯苓（去皮）　牡丹皮　杜仲（酥炙，去丝）　泽泻　大茴香（炒，以上各一两）
上件为细末，炼蜜为丸如梧桐子大，每服五、六十丸，空心温酒、盐汤任下。
固真丹　治诸虚百损，五劳七伤，水火不能升降，下元虚冷，脐腹疼痛。
山药（一两半）　人参（去芦）　黄耆（蜜炙）　黄柏（酒炒）　白术　杜仲（酥炙）　补骨脂（炒）　白茯苓（去皮）　牡丹皮　山茱萸（去核，各一两）　五味子（炒）　泽泻（各半两）　熟地黄（汤蒸烂，石臼内捣成膏，四两）
上为细末，和地黄膏搜匀，入炼蜜为丸如梧桐子大，每服七、八十丸，空心淡盐汤送下。腰腿无力加牛膝（酒炒）　一两，败龟版（酥炙）　一两五钱。
滋阴益肾丸　补元气，益肾水，降心火，生精补血，壮筋骨，悦颜色，益寿延年，久服大有功效。
黄柏（酒浸，炒褐色）　菟丝子（酒蒸，焙，各四两）　熟地黄（酒浸，焙乾，六两）　牛膝（酒浸，焙）　败龟版（酥炙黄熟）　虎骨（酥炙黄）　知母（酒浸，炒）　白芍药　白术　山药　当归（酒浸）　枸杞子（各三两）　人参（去芦）　黄耆（蜜炙）　琐阳（酒浸晒乾）　破故纸（酒浸，焙）　杜仲（姜汁拌，炒断丝）　陈皮（各二两）
上为末，酒糊为丸，或炼蜜为丸如梧桐子大，每服七、八十丸，空心淡盐汤送下。
抽胎换骨丹　补元气固精，治遗滑。
川椒皮（拣去合口者，新瓦上焙乾出汗，二斤）　淮庆牛膝（酒浸焙乾，一钱半）　生地黄　熟地黄（各二斤）
上为末，不犯铁器，炼蜜为丸如梧桐子大，每服四、五十丸，空心温酒送下。须从三十丸渐加至五十丸，不可太多。
歌曰：其椒备五行，其神通六义。欲知先有功，夜间且不起。服之半年馀，脚心汗如雨。四体去烦劳，五脏无风气。明目腰不疼，身轻心健记。别更有异能，三年精自秘。颜貌若婴童，精爽又少睡。但服此神妙，一生无疟痢。若能志心服，三尸自然弃。更有九般虫，各各自回避。倘逢此色人，第一须传意。虽未遇神仙，初缘已得地。
加味白沙丹　治男子诸虚不足，头目眩晕，腰膝无力，小便频数，颜色不完，下元积冷，小腹急痛，四肢痠疼，盗汗遗精。
人参（去芦）　茯苓（去皮）　熟地黄（酒浸）　大茴香（炒）　甘草（炙）　川乌（炮，去皮脐）　当归（酒浸）　山药（去皮，各二两）　川椒（去目，炒，一两半）　苍术（米泔浸一宿，炒，四两）
上为细末，炼蜜为丸如梧桐子大，每服四十丸，空心温白汤送下，或温酒送下。
草还丹　益精髓，补肾经，固元阳，轻腰脚，安五脏，通九窍，令人耳目聪明，延年益寿，乃仙家之良剂。
苍术（酒浸一两，米泔浸一两，醋浸一两，盐水浸一两，并炒，四两）　葫芦巴（酒浸）　破故纸（酒浸一宿，一两）　覆盆子（二钱）　茴香（盐炒，一两）　川乌（盐炒，一两）　川楝子（一两）　木香（不见火，五钱）　山药　穿山甲（酥炙）　地龙（去土净）　茯苓（去皮）　枸杞子　牛膝（酒浸，各三钱）
上为细末，酒糊丸如梧桐子大，每服五十丸，空心温酒或盐汤下，乾物压之。
神仙滋补丸　治三焦不和，元气虚弱。常服壮筋骨，补肾水，健脾胃，进饮食。
杜仲（酥炙，去丝）　牛膝（酒浸，焙，各三两）　菟丝子（酒蒸捣，焙）　肉苁蓉（酒洗，各四两）　巴戟（去心）　乾山药（各一两）　人参（去芦）　白茯苓（去皮）　生地黄（酒浸，焙）　熟地黄（酒浸，焙）　五味子　山茱萸（去核）　天门冬（去心）　赤石脂（炒）　覆盆子　车前子（炒）　远志（去心）　真施椒（炒，去目）　石菖蒲（去根鬚）　泽泻（炒）　柏子仁（去壳，炒）　地骨皮（洗净，以上各一两）
上二十二味为细末，炼蜜为丸如梧桐子大，每服三、五十丸，空心温酒或盐汤送下。
五福延龄丹　治一切元气虚弱，五劳七伤，身体羸瘦，腰膝痠疼。此药服之百病消除，功效不可尽述，常服延年耐老。
五味子（二两）　肉苁蓉（酒浸，四两）　远志（去心，酒浸，一两）　枸杞子（三两）　熟地黄（二两）　杜仲（酥炙，去丝，三两）　覆盆子（一两）　大茴香（二两）　山药（三两）　生地黄（二两）　白茯苓（二两）　牛膝（酒浸，七钱半）　山茱萸（去核，一两）　菟丝子（酒蒸，三两）　黄柏（酒炒，八钱）　石菖蒲（二两）　缩砂仁（一两五钱）　知母（酒炒，一两）　川椒（去目，炒，七钱半）　木瓜（一两）　人参（二两）
上件为细末，炼蜜为丸如梧桐子大，每服四、五十丸，空心好酒或盐汤送下。
滋补地黄丸　专治诸虚百损，肾经不足，腰膝无力。久服能乌髭发，补元气，生精养血，延年益寿。
熟地黄（酒浸，一斤）　茯苓（去皮）　乾山药　黄柏（酒浸，炒）　知母（酒浸，炒）　枸杞子（以上各八两）　牛膝（酒洗，焙）　牡丹皮　当归（酒洗）　山茱萸（去核，各六两）　泽泻（五两）　败龟版（酥炙，四两）
上件为细末，炼蜜为丸如梧桐子大，每服五十丸，空心用好酒或淡盐汤送下。
四圣朝元丹　治诸虚不足，下元亏损，腿脚无力，脾胃虚弱，头目昏眩，四肢倦怠。常服益精神，补元阳，清耳目，去下焦湿，神效。
人参（一两）　茯苓（二两）　沉香（五钱）　熟地黄（酒浸，一两）　木香（不见火，五钱）　川椒（去目，炒，四两）　何首乌（黑豆蒸，二两）　核桃肉（另研，二两）　牛膝（酒浸，二两）　小茴香（炒，四两）　乾山药（二两）　杜仲（酥炙，二两）　枸杞子（二两）　当归（酒洗，二两）　肉桂（一两）　苍术（酒浸四两，醋浸四两，盐汤浸四两，米泔浸四两；春五日，夏三日，秋七日，冬十日，焙乾，一斤）
上件各制度为细末，用好酒糊为丸如梧桐子大，每服五十丸，空心用温酒送下。如不饮酒，用淡盐汤送下。
苁蓉大补丸　治阴阳偏胜，上盛下虚。久服宁心养肾，滋补气血，调和阴阳。
当归（酒洗）　熟地黄（酒洗，各二两）　人参（去芦）　菟丝子（酒煮，各两半）　巴戟（去心）　鹿茸（酥炙）　石莲肉（去心）　黄耆（蜜炙）　龙齿　茯苓（去皮）　五味子　远志（去苗心）　山药　酸枣仁（以上各一两）　肉苁蓉（一两五钱）
上为细末，炼蜜为丸如梧桐子大，每服五十丸，空心温酒或淡盐汤下。
三仁五子丸　治血气耗损，五脏不足，睡中惊悸，盗汗。常服养心益肾，生血补气。
菟丝子（酒煮捣，焙）　五味子　沉香　覆盆子　枸杞子　当归（酒洗）　车前子　酸枣仁　鹿茸（酥炙）　柏子仁　薏苡仁　茯苓（去皮）　肉苁蓉（酒洗，焙）　熟地黄　巴戟（去心）　乳香（别研，以上各二两）
上件为细末，炼蜜为丸如梧桐子大，每服六十丸，空心淡盐汤送下。
十精丸　此药升降阴阳，既济水火，调和气血，平补心肾。
远志（去心）　白茯苓（去皮）　青盐（炒别研，以上各二两）　当归（酒浸洗）　牛膝（酒洗，以上各一两）　破故纸（炒，一两）　益智仁（一两）　菟丝子（酒蒸，二两）　石菖蒲（五钱）　山茱萸（去核，五钱）
上为细末。用獖猪腰子一双，去膜和酒研烂，煮面糊为丸如梧桐子大，每服五十丸，空心用淡盐汤或好酒送下。
家传补肾养脾丸　治肾经虚损，腰脚无力，脾土虚弱，饮食少进。常服补肾养脾，益气血，长精神。此药不寒不热，大有功效。
人参（去芦）　黄耆（蜜炙）　白术（以上各二两）　熟地黄（四两）　当归（酒洗，二两）　知母（酒炒，一两）　肉苁蓉（酒洗，三两）　黄柏（酒炒，一两）　肉桂（去皮，七钱半）　白茯苓（二两）　杜仲（酥炙去丝，一两半）　乾山药（二两）　破故纸（炒，一两半）　芍药（一两）　川牛膝（酒洗，一两半）　五味子（一两半）　沉香（七钱半）　甘草（炙，五钱）
上件为细末，炼蜜为丸如梧桐子大，每服六十丸，空心温酒或盐汤送下。
神仙赵三公草灵丹　此药延年益寿，添精补髓，乌髭发，坚牙齿，壮筋骨，助气血，返老还童。久服耳目聪明，身体强健，冬不畏寒，夏不畏热，其效神异。
白茯苓（去皮，二两）　川椒（去目，四两）　川芎（一两）　甘草（炙，二两）　小茴香（盐炒，二两）　苍术（米泔浸，二两）　枸杞子（酒蒸，二两）　确　山药（二两）　熟地黄（二两）
上为细末，炼蜜为丸如梧桐子大，每服五、六十丸，温酒或淡盐汤送下。
神仙延寿丹　此药常服祛除百病，延年益寿。
天门冬（去心、皮）　远志（去心）　乾山药　巴戟（去心，各二两）　赤石脂（煅）　车前子　石菖蒲　柏子仁　泽泻　川椒（去目，炒）　生地黄　熟地黄（酒浸）　枸杞子（酒洗）　茯苓（去皮）　覆盆子（以上各一两五钱）　川牛膝（去苗，酒洗）　杜仲（酥炙，去丝，各三两）　菟丝子（酒煮，焙）　肉苁蓉（酒洗，各四两）　当归（酒洗）　地骨皮（洗净）　五味子　人参（去芦）　山茱萸（去核，各二两）
上为细末，炼蜜为丸如梧桐子大，每服五、六十丸，空心温酒或淡盐汤送下。
菟丝子丸　此药能填骨髓，续绝伤，补五脏，去百病，明视听，益颜色，轻身延年，生精补肾。
石莲肉（去心，四两）　山药（四两）　菟丝子（酒煮，十两）　白茯苓（二两）
上为细末，用蒸饼打糊为丸如梧桐子大，每服五十丸，用淡盐汤空心送下。
十味滋补丹（一名十精丸）　此药能补五脏真气，益精神，养气血，延年耐老。
枸杞子（酒蒸）　茯苓（去皮）　熟地黄（酒洗）　甘菊花（去梗叶）　肉桂（去粗皮）　天门冬（去心、皮）　菟丝子（酒煮，焙）　川椒（去目及闭口者）　肉苁蓉（酒洗，焙乾）　山茱萸（去核，以上各一两）
上为细末，酒糊为丸如梧桐子大，每服四、五十丸，空心盐汤送下。
秘传延寿丹　治腰膝无力，肾气虚惫，及寒湿脚气。久服壮筋骨，益气血，能食少睡。
松香（用水煮七次，净取末，一斤）　熟地黄（酒洗，焙乾取末，八两）　乌梅（蒸烂去核，取末，八两）　破故纸（酒炒焙乾，取末，四两）　杜仲（酥炙去丝，取末，四两）　平胃散（细末，四两）
上件和匀，用好酒打糊为丸如梧桐子大，每服五十丸，空心温洒、盐汤任下。
神仙巨胜子丸　安魂定魄，改易容颜，通神仙，延寿命，添髓驻精，补虚益气，壮筋骨，润肌肤，发白再黑，齿落更生，目视有光，心力无倦，行步如飞，寒暑不侵，能除百病。
巨胜子（焙，一两）　生地黄　熟地黄　何首乌（各四两）　枸杞子　菟丝子　五味子　酸枣仁　破故纸（炒）　柏子仁　覆盆子　鸡头实　广木香　莲花蕊　巴戟天（去心）　肉苁蓉（酒浸三日）　牛膝（酒浸）　天门冬（酒浸）　官桂　人参　茯苓（去皮）　楮实子　韭子　天雄（炮，去皮脐）　莲肉　川续断　山药（以上各一两）
上为细末，春夏炼蜜为丸，秋冬蒸枣肉、入胡桃肉一十个捣如泥，同药末和更捣千馀杵，丸如梧桐子大，每服三十丸，空心用温酒送下，盐汤亦可，日二服。如久服，去天雄用鹿茸亦得。此药服后，耳聋复聪，眼昏再明。服一月，元脏强胜；六十日，发白变黑；一百日，容颜改变，目明可黑处穿针，冬月单衣不寒。若将白鸡用药拌饭喂六十日，则变为黑鸡矣。
何首乌丸　治男子元脏虚损，发白再黑，填精补髓。
何首乌（半斤）　肉苁蓉（六两）　牛膝（四两）
上将何首乌半斤，用枣拌首乌，甑内蒸枣软，用竹刀切，焙，同为末，用枣肉和丸如梧桐子大。每服五、七丸，嚼马蔺子服酒下，食前一服加一丸，日三服，至四十九丸即止，却减应数服。其效如神，修合不可犯铁器。
秋石丸　益精生血，补心肾。
秋石（一两）　白茯苓　人参　当归（酒浸）　龙骨（煅）　山药（以上各半两）　鹿茸（酥炙，二两）　附子（炮，去皮脐，一两）　沉香（一钱半）　辰砂（别研，留一半为衣，一半入药，二钱半）
上为细末，鹿角胶煮酒为丸如梧桐子大，每服三、四十丸，空心用温酒或盐汤送下。


卷之四  ——————————————————————————————————————————————————————————————————————————————————————————

脾胃门  ***************************
夫脾胃者，属乎中州土也。消化水穀，荣养五脏六腑、四肢百骸，此土能生万物之义也。《经》云：饮食入胃，游溢精气，上输于脾，脾气散精，上归于肺，通调水道，下输膀胱，水精四布，五经并行，合于四时五脏阴阳，揆度以为常也。凡人之生，皆以胃气为本。又《经》曰：谷入于胃，脉道乃行：水入于经，其血乃成。又曰：安穀则昌，绝谷则亡。盖脾胃岂可不保养乎？保养之法在乎调其饮食，适其寒温，时其飢饱；不以生冷伤之，不使寒暑侵之，不为七情六慾所动，则五脏自然平和，百病何由而生矣？其或摄生不谨，将理失宜，或为生冷、寒暑、七情六慾所伤，则变病百出而脾胃虚矣。脾胃既虚，而五脏六腑、四肢百骸又将何所荣养耶？《经》云：饮食劳倦则伤脾，脾伤则内闭九窍，外壅肌肉，卫气解散。此谓自伤，气之削也。盖饮食伤胃，劳倦伤脾。
治疗之法，当审其脾胃之虚实，别其所伤之缘由。若伤于饮者，饮乃无形之物，或微汗散之于表，或淡渗利之于下；伤于食者，或损谷以和之，或强脾以磨之，果因食物停滞甚盛而作闷乱者，吐下以夺之；伤于寒者，则温之；伤于热者，则清之；寒热共伤者，各从其性以和之；伤于鱼肉、果菜之类，求其气之相剋而相制者用之，如硇砂、阿魏消肉积，胡黄连、麝香消果积，至于酒积、食积、痰积非神麴、麦蘖、礞石、巴豆之药又何以消之？是皆有形之物填塞胃腑不能消化，必待驱逐，然后得安。不可一例过用香燥之药，恐郁滞久而火邪盛则反剧矣。
若夫饮食劳倦伤其脾胃，使元气下陷而为中气不足之证。又当从东垣治内伤法，必用升补气血之剂以调之、和之、温之、养之，使生生之气增益，则脾胃壮而完复矣。
参术调中汤　治脾胃虚弱，不进饮食，发热咳嗽，气喘短气。
黄耆（去芦）　桑白皮　人参（各一钱二分）　甘草（炙六分）　白茯苓（一钱）　五味子（二十个）　白术（一钱半）　地骨皮　麦门冬（去心）　陈皮　青皮（各八分）
上㕮咀，作一服，用水二盅，生姜三片、枣二枚，煎至八分，食远服。
参苓白术散　治脾胃虚弱，饮食不进，或致呕吐泄泻，及大病后调助脾胃，此药最好。
白术　人参　甘草（炙）　乾山药　白茯苓　白扁豆（炒各一钱半）　莲肉（去皮、心）　薏苡仁　砂仁　桔梗（炒各一钱）
上㕮咀，作一服，用水二盅，生姜三片、枣二枚，煎至八分，食远服；或为细末，每服二钱，食远姜枣汤调下。
补中益气汤　治中气不足，饮食劳倦，清气下陷，以致脾胃虚弱，发热头痛，四肢倦怠，心烦肌瘦，日渐羸弱，此药能升元气，退虚热，补脾胃，生气血。
黄耆（去芦，二钱）　人参　甘草（炙，各钱半）　陈皮　白术　当归（各一钱一分）　升麻　柴胡（各八分）
上㕮咀，作一服，用水二盅，生姜三片、枣二枚，煎至八分，食远服。
养胃汤　治脾胃虚寒，呕逆恶心，腹胁胀痛，肠鸣泄泻，或有外感寒热如疟，骨节烦疼，宜服之。
藿香（洗去土）　厚朴（姜制）　半夏（汤泡七次）　茯苓（各一钱半）　草果（去皮）　陈皮（去白）　人参　附子（炮）　甘草（炙，各一钱）　白术（七分半）
上㕮咀，作一服，用水二盅，生姜五片、枣二枚，煎至八分，食远服。
四君子汤　治脾胃不和，不思饮食。
人参（去芦）　茯苓（去皮）　白术　甘草（炙，各二钱）
上㕮咀，作一服，用水二盅，生姜三片、枣二枚，煎至八分，食远服。加陈皮、半夏名六君子汤，腹满者减甘草一半。
平胃散　治脾胃不和，呕吐恶心，不思饮食。
苍术（米泔水浸，三钱）　厚朴（去皮，姜制炒）　陈皮（去白）　甘草（炙，各二钱）
上作一服，水二盅，生姜三片、红枣二枚，煎至一盅，食远服。一方加草果，名草果平胃散。或为细末，每服二钱，用盐汤调服亦可。
调中益气汤　治脾胃虚弱，四肢满闷，肢节烦疼，难以屈伸，身体沉重，心烦，口中无味，不思饮食，大小便不调或飧泄，米穀不化，胸满短气，咽膈不通，嗜卧无力，并宜服之。
升麻（三分）　黄耆（一钱半）　甘草（五分）　苍术（一钱）　木香（三分）　人参（一钱）　柴胡　橘皮（各八分）
上㕮咀，作一服，用水二盅，煎至八分，食远服。
人参益胃汤　治头闷，劳动则微痛，不喜饮食，四肢怠惰，躁热气短，口不知味，肠鸣，大便微溏黄色，身体昏闷，口乾不喜食冷。
苍术（一钱半）　当归　升麻　陈皮（各五分）　人参　白术（各一钱）　柴胡　益智　黄芩（各四分）　半夏　黄耆　甘草（各八分）　红花（三分）
上㕮咀，作一服，用水二盅，生姜三片，煎至一盅，食前服。
升阳益胃汤　治脾胃病　怠惰嗜卧，四肢不收，体重节疼，口舌乾燥，大小便不调，兼肺病洒淅恶寒，惨惨不乐，面色恶而不和，乃阳气不伸故也。当升阳益胃，时值秋燥令行，尤宜此服之。
羌活　独活　防风（以上并去芦）　白芍药（各七分）　柴胡（去苗）　白术　泽泻　茯苓（各四分）　人参（去芦）　甘草（炙）　半夏（姜制，各一钱二分）　黄耆（一钱五分）　黄连（三分）　陈皮（六分）
上㕮咀，作一服，用水二盅，生姜三片、枣二枚，煎至八分，食远服。
人参开胃汤　治脾胃不和，不思饮食。此药能助胃进食。
人参　橘红　丁香　木香　藿香　神麴（炒）　麦蘖（炒）　白术　茯苓　砂仁　莲肉　厚朴（姜制）　半夏（姜制）　甘草（炙，以上各七分）
上作一服，用水二盅，生姜三片，煎至八分，食远服。
嘉禾散　治脾胃不和，胸膈痞闷，气逆生痰，不进饮食，如五噎、五膈并皆治之。
方见翻胃膈噎门。
加味进食散　治脾胃虚冷，及久病人胃弱全不食者。
半夏（姜制）　草果　良姜（炒）　麦蘖（炒）　附子（炮，去皮脐）　肉豆蔻（面裹煨）　丁香（不见火）　厚朴（姜制）　陈皮（各八分）　人参（一钱）　青皮（炒，七分）　甘草（炙，五分）
上作一服，用水二盅，生姜三片、枣二枚，煎至八分，食远服。
人参启脾汤　治脾胃虚弱，不进饮食。此药最效。
人参（去芦，三钱）　白术（二钱）　茯苓（去皮）　半夏（姜制）　藿香（洗净）　砂仁（以上各一钱）　橘红（一钱五分）　神麴（炒）　麦蘖（炒）　黄连（微炒）　甘草（炙，以上各七分）　木香（五分）
口渴加乾葛一钱，头痛加川芎一钱，腹胀加苍术（米泔浸炒）　一钱，恶心呕吐加白豆蔻一钱。
上㕮咀，作一服，用水二盅，生姜三片、枣二枚，煎至一盅，食远服。
木香启中汤　补脾胃，进饮食，宽膈顺气。
木香　人参　白术　茯苓　陈皮　半夏（姜制）　枳壳（麸炒）　香附子（炒）　缩砂　白豆蔻　甘草（炙，各八分）
上㕮咀，作一服，用水二盅，生姜五片、枣一枚，煎至八分，去柤，食远温服。
葛花醒酒汤　治饮酒太过，呕吐痰逆，心神烦乱，胸膈痞塞，手足战摇，饮食减少，小便不利。
白豆蔻　砂仁　葛花（各五钱）　木香（不见火，一钱半）　陈皮（去白，一钱半）　白术（二钱）　青皮（去穰，一钱）　白茯苓（一钱半）　猪苓（去皮，一钱半）　泽泻（二钱）　神麴（炒，二钱）　人参（一钱半）
上㕮咀，每服七钱，水二盅，生姜三片，煎至八分，去柤，食远服，得微汗酒病去矣。或为末服亦可。
感应丸　治男子、妇人、小儿，停积宿食冷物，不能克化，有伤脾胃，或泄泻臭如抱坏鸡子，或下痢脓血，并皆治之。
杏仁（汤泡，去皮尖，肥者，二百四十枚）　百草霜（用乡村人家锅底上者佳，另研细，二两）　巴豆（去皮、心膜油，研细如粉，七十粒）　乾姜（炮，一两）　肉豆蔻（煨，二十个）　木香（不见火，二两半）　丁香（不见火，一两半）
上除巴豆、百草霜、杏仁三味外，馀四味杵为细末，同研匀。用蜡匮先将蜡六两熔化作汁，以重绵滤滓，更以好酒一升，于银石器内煮蜡熔滚数沸，倾出候酒冷，其蜡自浮于上，取蜡称用。凡春夏修合，清油一两，秋冬用清油一两半，于冷铫内熬令香熟，次下酒，煮蜡四两同化作汁，就锅内乘热拌和前项药末，成剂分作小锭子，以油单纸裹衣旋丸，服饵每服三十丸，空心生姜汤送下。
二十四味养脾丸　治风冷寒湿邪气，腹胀痞满刺痛，肠鸣泄泻，吐逆吞酸，羸弱困倦无力，不思饮食，一切脾胃之疾，宜服之。
丁香（不见火）　沉香（不见火）　木香（不见火，各一钱半）　附子（炮，去皮脐，六钱）　陈皮（去白）　大腹皮　神麴（炒，各半两）　麦蘖（炒）　肉桂（不见火）　白术（各一两半）　厚朴（去皮，姜制，三两）　诃子（煨，一两三钱）　人参　茯苓（各四钱）　砂仁（八钱）　荜澄茄　白附子（炮）　良姜（油炒）　红豆（去皮）　胡椒（炒）　荜拨　川姜（炮）　甘草（炙，各二钱）　生姜（切，焙乾，十四两）
上为细末，炼蜜和丸如弹子大，每服一丸，细嚼用白汤送下，食前服。
紫沉消积丸　治久积伏滞，胸膈膨胀，心腹痛，饮食不化，及治妇人血气疼痛。
沉香（不见火）　阿魏（醋化研）　巴豆（取霜，各一两）　硇砂（研细，四两）
上四味同研，用蜜一升，酒二盏，共熬成膏，以磁盒贮之，和下项药：
丹砂（研，二两）　硫磺（研）　青皮（去穰）　良姜　槟榔　官桂（去皮）　人参　木香（不见火）　胡椒（以上各四两）　丁香（不见火）　乾姜（炮，各二两）
上十一味同为细末，将前四味蜜酒熬成膏，和匀捣千百杵，丸如绿豆大，每服五、七丸，不拘时温橘皮汤送下。如心痛温酒下，妇人血气当归汤下。一方有没药一两。
参苓壮脾丸　治脾胃虚弱，胸膈痞闷，胁肋胀满，心腹刺痛，翻胃吐食，口苦吞酸，胸满短气，肢体怠惰，面色痿黄，及中焦痞闷，不任攻击，脏腑虚寒，不受峻补，或因病后气衰，食不复常，或元禀受怯弱，不能饮食，及久患泻痢，肠胃虚滑者，并宜服之。
人参　茯苓（去皮）　白术　肉桂（不见火）　乾姜（炮）　砂仁　胡椒　麦蘖（炒）　神麴（炒）　山药　白扁豆（炒，各二两）　
上为细末，炼蜜为丸如弹子大，每服一丸，空心细嚼，用白汤或温酒送下。常服育神养气，和脾补胃，进美饮食。
养脾丸　治脾胃虚寒，心腹胀满，呕逆恶心，脏寒泄泻。
人参（去芦）　茯苓（去皮）　麦蘖（炒，以上各四两）　白术（二两）　缩砂（去皮）　乾姜（炮，各八两）　甘草（炙，五两）
上为细末，炼蜜为丸，每两作八丸，每服一丸，不拘时细嚼生姜汤送下。
千金大养脾丸　治脾胃虚弱，停寒留饮，膈塞气噎，翻胃吐食。常服养脾壮气，多进饮食。
枳壳（麸炒）　神麴（炒）　陈皮（去白）　麦蘖（炒）　三稜（煨）　茴香（炒）　白姜（炮）　肉豆蔻　缩砂（去皮）　蓬术（煨）　茯苓（去皮）　良姜　益智（去壳）　胡椒　木香（不见火）　藿香（去梗、土）　薏苡仁　红豆　白术　丁香（不见火）　人参　白扁豆（炒）　苦梗　山药　甘草（炙，各等分）
上为细末，炼蜜和丸如弹子大，每服一丸，食远细嚼用白汤或温酒送下。
枳术丸　治胸膈痞满，宿食不消，能强胃。
枳实（麸炒，四两）　白术（八两）
上为末，荷叶煨饭为丸如梧桐子大，每服五、六十丸，食远白汤送下。
香砂枳术丸　治脾胃虚弱，饮食减少，胸膈痞闷。
枳实（麸炒，一两）　白术（二两）　砂仁　香附子（各五钱）
上为细末，荷叶煨饭为丸如梧桐子大，每服五十丸，食远白汤送下。
半夏枳术丸　治食冷伤脾胃，胃中有痰。
白术（四两）　枳实（麸炒）　半夏（姜制，各二两）
上为细末，荷叶煨饭为丸如梧桐子大，每服五十丸，食远白汤送下。
曲蘖枳术丸　治饮食过多，不能克化，以致心腹胀闷不快。
神麴（炒）　麦蘖（炒）　枳实（麸炒，各二两）　白术（四两）
上为细末，荷叶煨饭为丸如梧桐子大，每服五十丸，食远白汤送下。
木香枳术丸　破痰顺气，消化宿滞，开胃进食。
枳实（炒，二两）　白术（四两）　木香（不见火，一两）
上为细末，荷叶煨饭为丸如梧桐子大，每服五十丸，食远白汤送下。
橘皮枳术丸　治老幼元气虚弱，饮食不消，或脏腑不调，心下痞闷。
橘皮　枳实（麸炒，各二两）　白术（四两）
上为细末，荷叶煨饭为丸如梧桐子大，每服五十丸，食远白汤送下。
加味枳术丸　治痞消食，化痰止嗽，宽中利膈，助胃和脾。
白术（二两）　枳实（麸炒）　半夏（姜制）　神麴（炒）　麦蘖（炒）　山楂（各一两）　姜黄　陈皮（各五钱）　木香（不见火，二钱半）
上为末，蒸饼打糊和丸，如梧桐子大，每服七八十丸，食远姜汤送下。
沉香温胃丸　治中焦气弱，脾胃受寒，饮食不美，气不调和，脏腑积冷，心腹疼痛，大便滑泄，腹中雷鸣，霍乱吐泻，手足厥逆，大便利无度；又治下焦阳虚，脐腹冷痛，及疗伤寒阴湿，形气沉困，自汗。
沉香　甘草（炙）　当归　良姜　吴茱萸（洗）　人参（去芦）　木香（不见火）　茯苓（去皮）　白术　白芍药（各一两）　附子（炮）　巴戟（酒浸，去心）　乾姜（炮）　茴香（各二两）　官桂（一两半）　丁香（六钱）
上为细末，用好醋打面糊和丸，如梧桐子大，每服五、七十丸，空心米饮送下，日二服，忌生冷之物。
启脾丸　治脾胃不和，气不升降，中满痞塞，心腹膨胀，肠鸣泄泻，不思饮食，服此最佳。
人参　白术　青皮　陈皮　神麴（炒）　麦蘖（炒）　砂仁　乾姜（炮）　厚朴（姜制，炒，各一两）　甘草（炙，一两半）
上为细末，炼蜜为丸如弹子大，每服一丸，食前细嚼米饮送下。
木香和中丸　治病久虚弱，恹恹不能食，而脏腑或秘或溏，此胃气虚弱也。常服则和中理气，消痰去湿，厚肠胃，进饮食。
厚朴（制，一两）　白术（一两二钱）　半夏（制）　陈皮（去白各一两）　槟榔（四钱半）　木香（不见火，二钱半）　甘草（炙，三钱半）　枳实（麸炒，二钱半）
上为末，姜汁浸蒸饼和丸，如梧桐子大，每服五、七十丸，食前白汤送下。
参术健脾丸　滋养脾胃，补益元气　进美饮食，温中下气，脐腹冷痛亦能治之。此药温补，可宜常服。
苍术（二两盐水浸，二两米泔浸，二两醋浸，二两葱白炒，八两）　人参　白术　白茯苓　乾山药　破故纸（酒浸，焙）　枸杞子　菟丝子（酒浸，焙）　莲肉（去心，各二两）　川楝子（取肉）　五味子　牛膝（各一两半）　川椒（去目与闭口者）　小茴香（盐炒）　陈皮　木香（不见火）　远志（取肉，各五钱）
上为末，酒糊为丸如梧桐子大，每服八十丸至一百丸，空心盐汤送下，以乾物压之。
养胃进食丸　治脾胃虚弱，心腹胀满，面色痿黄，肌肉消瘦，怠惰嗜卧，全不思食。常服滋养脾胃，进美饮食，消痰逐饮，避风寒湿冷邪气。
苍术（米泔浸，去皮，五两）　神麴（炒，二两半）　白茯苓（去皮，二两）　厚朴（姜制，二两）　大麦蘖（炒）　陈皮（去白，各一两半）　白术（二两）　人参（炙）　甘草（炙，各一两）
上九味为末，水面糊为丸如梧桐子大，每服三十丸至五十丸，食前温姜汤送下，粥饮亦得。
香砂理中丸　治脾胃虚弱，感寒停饮，心腹卒痛，手足厥冷，呕吐清水，饮食不进。
人参　乾姜（炮）　甘草（炙）　白术（以上各二两）　木香（不见火）　砂仁（以上各五钱）
上为细末，炼蜜为丸如梧桐子大，每服七、八十丸，空心白汤送下。
和中益气丸　治脾胃不和，气不升降，呕吐减食，口苦吞酸，胸满短气，肢体怠惰，面色痿黄，中焦虚痞，不任攻击，脏气久寒，不受峻补；又疗心胸愊愊如满，五饮停滞不散。常服和中益气，进美饮食，或大便不通，尤宜服之。
木香（不见火）　丁香（各半两）　肉豆蔻　茴香（微炒）　京三稜（炮，锉）　白豆蔻　人参（去芦）　官桂（去粗皮，各一两）　缩砂仁（二两）　青皮（去穰）　陈皮（去白，各四两）
上为细末，用白面糊为丸如梧桐子大，每服六十丸至七十丸，食远用温生姜汤送下。

诸气门  ***************************
夫气者，周流一身以为生者也。阳往则阴来，阴往则阳来，一升一降，无有穷也。人禀天地阴阳之气以生，藉血肉以成其形，一气周流于其中，以成其神，形神俱备，乃为全体。苟内不动于七情，外不感于六淫，其为气也，何病之有？至若调摄非宜，致生多证，故《举痛论》云：百病皆生于气是也。夫怒则气上，喜则气缓，忧则气散，悲则气消，恐则气下，寒则气收，炅则气泄，惊则气乱，思则气结。此九气之不同也。体虚之人而为七情六淫所干，以致发而为诸气证，或为胀满，或为喘促，或为水肿，或为疼痛，以致为膈、为噎、为疝、为瘕、为呕吐、为积聚、为泄、为厥、为痰、为风。其证不可悉数，惟当随其诸证而治之。故妇人宜耗其气而调其经，男子宜养其气以全其神，惟气得暖则行，贵乎流通者也。其脉弦紧牢强者，可治；若虚细而弱者，为难治。临证之际，宜详察焉。
七气汤　治七情之气郁结于中，心腹绞痛不可忍者。
人参（去芦）　甘草（炙）　肉桂（各一钱半）　半夏（汤泡七次，三钱）
上㕮咀，作一服，用水二盅，生姜五片，煎至八分，食远服。
木香调气散　治气滞，胸膈虚痞，恶心，宿冷不消，心腹刺痛。
白豆蔻　丁香　檀香　木香（不见火，各二两）　藿香　甘草（炙，各八两）　缩砂（四两）
上㕮咀，每服五钱，用水一盅半，生姜三片、盐一捻，煎至七分，食远服；或为细末，用淡盐汤调二钱服亦可。
分心气饮　治一切气留滞于胸膈之间，不能流畅，以致痞闷，噎塞不通，大便虚秘。
木香（不见火）　丁皮　人参（去芦）　麦门冬（去心）　大腹皮　大腹子（炮）　桑白皮　草果（去皮）　桔梗（去芦）　厚朴（姜制）　白术（各七分半）　香附子（炒，去皮毛）　藿香（洗净）　紫苏叶　陈皮（去白，各一钱二分）　甘草（炙，五分）
上作一服，用水二盅，生姜三片、红枣二枚、灯心十茎，煎至一盅，食远服。
木香流气饮　治诸风痞塞不通，胸膈膨胀，面目虚浮，四肢肿满，口苦咽乾，大小便秘。
陈皮（去白，一钱半）　半夏（汤洗七次）　厚朴（去皮，姜制）　青皮（去穰）　紫苏叶　香附子（去毛）　肉桂（去皮，不见火）　蓬莪术（煨）　丁皮（不见火）　大腹皮　槟榔　藿香叶　木香（不见火）　草果　甘草（炙，各七分）　木通（去节）　麦门冬（去心）　香白芷　赤茯苓（去皮）　白术　乾木瓜　人参（去芦）　石菖蒲（各四分）
上作一服，用水二盅，生姜二片、红枣二枚，煎至一盅，不拘时热服。
蟠葱散　治男子妇人脾胃虚冷，气滞不行，攻刺心腹痛，膀胱、小肠、肾气疼痛，及妇人血气刺痛，并皆治之。
延胡索　肉桂（去粗皮）　乾姜（炮，各四分）　苍术（米泔水浸一宿，焙）　甘草（炙，各二钱）　缩砂（去皮）　槟榔　丁皮（各一钱）　三稜（煨）　蓬术（煨）　茯苓（去皮）　青皮（去穰，各七分）
上作一服，用水二盅，连根葱白一茎，煎至一盅，空心热服。
聚香饮子　治七情所伤，遂成七疝，心胁引痛，不可俯仰。
檀香　木香　乳香　沉香　丁香（并不见火）　藿香（各一钱）　延胡索（炒）　片姜黄（洗）　川乌（炮，去皮）　桔梗（去芦，炒）　桂心（不见火）　甘草（炙，各半钱）
上作一服，用水二盅，生姜五片、枣子一枚，煎至一盅，食远服。
流气饮子　治男子妇人，五脏不和，三焦气壅，心胸痞闷，咽塞不通，腹胁膨胀，呕吐不食，上气喘急，咳嗽痰盛，面目虚浮，四肢肿痛，大便秘涩，小便不通；忧思太过，郁结不散，腹胀胁肋，气滞肩背，走注疼痛，及脚气肿痛，并皆治之。
紫苏叶　青皮（去穰）　当归（洗）　芍药　乌药　茯苓（去皮）　桔梗　半夏（汤洗）　川芎　黄耆　枳实（麸炒）　防风（去芦）　陈皮（去白）　甘草（炙，各七分）　木香（不见火）　大腹皮　槟榔　枳壳（麸炒，各四分）
上作一服，用水二盅，生姜三片、红枣一枚，煎至一盅，去滓，不拘时服。
指迷七气汤　治七情相干，阴阳不得升降，气道壅滞，攻冲作疼，宜服。
香附子（二钱）　青皮（去穰）　陈皮（去白）　桔梗　蓬术　官桂藿香　益智仁　半夏（汤洗七次）　甘草（炙，各一钱）
上作一服，用水二盅，生姜三片、红枣二枚，煎至一盅，食远服。
紫沉通气汤　治三焦气滞，不能宣通，腹胁胀满，大便秘涩。
紫苏叶　枳壳（麸炒）　陈皮（去白）　赤茯苓（去皮）　槟榔　甘草（炙，各一钱）　沉香　麦门冬（去心）　木香（不见火）　五味子　桑白皮　黄耆　乾生姜　薄荷叶　荆芥穗　枳实（麸炒，各半钱）
上作一服，用水二盅，煎至一盅，空心温服。
三香正气散　治阴多阳少，手足厥冷，气刺壅滞，胸膈噎塞，心下坚痞，呕哕酸水。
木香（不见火）　丁香（各五分）　陈皮（去白）　厚朴（去粗皮，姜制）　益智仁　缩砂仁　香附子（炒，去毛）　甘草（各一钱半）　乾姜（炮）　丁香皮　蓬莪术（炮）　乌药（各一钱）
上作一服，用水二盅，生姜三片、红枣一枚，煎至一盅，去滓，不拘时服。
分心气饮　治男妇一切气不和，或因忧愁思虑，或酒色过伤，或临食忧烦，或事不遂意，留滞胸膈，胁肋痞闷，呕吐，头眩，倦怠，面目痿黄，口舌乾燥，饮食减少，渐觉羸瘦。常服和阴阳，顺三焦。
紫苏叶（二钱）　羌活　半夏（汤泡七次）　官桂　青皮（去穰）　陈皮（去白）　大腹皮　桑白皮（炒）　木通　芍药　甘草（炙）　赤茯苓（各八分）
上作一服，用水二盅，生姜三片、枣二枚、灯心十茎，煎至八分，食远服。
四七汤　治喜怒忧思悲恐惊之气结成痰涎，状如破絮或如梅核在咽喉之间，咯不出，咽不下，此七情所为也。中脘痞满，气不舒快，或痰饮呕逆、恶心，并治之。
半夏（汤泡七次）　茯苓（去皮，各三钱）　紫苏　厚朴（姜制，各二钱）
上作一服，用水二盅，生姜七片、枣二枚，煎至八分，食远服。
苏子降气汤　治虚阳上攻，气不升降，上盛下虚，痰涎壅盛，喘促短气，烦闷，胸膈噎塞，中脘不快，心腹胀满，咳嗽痰涎，留饮停积不消，并宜服之。
紫苏子（炒）　半夏（汤泡，各二钱半）　前胡（去芦）　甘草（炙）　厚朴（姜制，去粗皮）　陈皮（去白，各一钱）　当归（一钱半）　肉桂（去粗皮，七分）
上作一服，用水二盅，生姜三片，煎至八分，食远服。
鸡舌香散　治心脾引痛，中脘气滞，停积痰饮，胸膈胀满；阴阳不和，脏腑虚弱，并宜服之。
香附子（炒，去毛）　肉桂（去皮）　赤芍药　乌药　良姜（炒，各二钱）　甘草（炙，半钱）
上作一服，用水二盅，入盐少许，煎至八分，食远服。
三和散　治五脏不调，三焦不和，心腹痞满，胁肋䐜胀，风气壅滞，肢节烦痛，头面虚浮，手足微肿，肠胃燥涩，大便秘难；年高气弱，并可服之。
方见秘结门
分气紫苏饮　治男子妇人脾胃不和，胸膈噎塞，胁痛，气促喘急，心下胀满，饮食不思，呕逆不止。
紫苏（二钱）　五味子（去梗，七分）　桑白皮（炙）　陈皮（去白）　桔梗（去芦）　草果仁　大腹皮　茯苓（各一钱二分）　甘草（炙，八分）
上作一服，用水二盅，生姜三片，煎至一盅，入盐少许，食远服。
顺气木香散　治气不升降，胸膈痞闷，时或引痛，及酒食过度，噫气吞酸，心脾刺痛；女人一切血气刺痛，并皆治之。
木香（不见火）　苍术（米泔水浸）　桔梗（去芦）　茴香（炒）　乾姜（炮）　陈皮（去白）　缩砂仁　厚朴（去皮，姜制炒）　丁皮　良姜（炒）　肉桂（去粗皮）　甘草（炙，各八分）
上作一服，用水二盅，生姜三片、红枣二枚，煎至一盅，不拘时热服，入盐少许亦可。
匀气散　治气滞不匀，胸膈胀满、虚痞，宿冷不消，心腹刺痛，噎塞，呕吐恶心，并皆治之。
丁香　檀香　木香（不见火）　白豆蔻（各二两）　藿香叶　甘草（炙，各八两）　缩砂（四两）
上为细末，每服二钱，入盐一字，沸汤调服，不拘时。
苏合香丸　专能顺气化痰。传尸骨蒸，诸虚痨瘵，卒暴心痛，鬼魅瘴疟，赤白下痢，小儿惊搐等证并皆治之。
沉香　麝香　诃黎勒（煨，去核）　丁香　青皮（去穰）　安息香（别研为末，用无灰酒一升熬膏）　香附子（炒，去皮）　荜拨　白术　白檀香　犀角（镑）　朱砂（研，水飞，各二两）　薰陆香（别研）　苏合油（入安息膏内）　龙脑（研，各一两）
上件研为极细末，和匀，用安息香膏并炼蜜和剂，每一两作五丸，不拘时用温汤化下一丸，或温酒化服，或生姜汤磨化服亦可。
乌沉汤　治一切气，除一切冷，调中补五脏，益精壮阳道，暖腰膝，去邪气；治吐泻转筋，症癖疼痛，风水毒肿，冷风麻痹；又主中恶，心腹痛，膀胱肾间冷气攻冲，背膂俯仰不利；妇人血气攻击，心腹撮痛，并宜服之。
天台乌药（一百两）　沉香（五十两）　人参（三两）　甘草（炙，四两半）
上为细末，每服二钱，用姜汤入盐少许，食前点服。
撞气阿魏丸　治五种噎疾，九般心痛，痃癖气块，冷气攻刺，腹痛肠鸣，呕吐酸水；丈夫小肠气，妇人血气刺痛，并皆治之。
茴香（炒）　青皮（去穰）　陈皮（去白）　蓬术（炮）　川芎　甘草（炙，各一两）　生姜（切片，盐半两淹一宿，炒令黑色，四两）　肉桂（去皮）　缩砂仁　丁香皮　白芷（各半两）　胡椒　阿魏（醋浸一宿，同面为糊，各二钱半）
上为细末，用阿魏和面糊丸如梧桐子大，用朱砂为衣，每服二、三十丸。丈夫气痛，炒姜盐汤下；妇人血气刺痛，淡醋汤下。
复原通气散　治气不宣流，或成疮疖，并闷挫腰胁，气滞疼痛，并皆治之。
舶上茴香（炒）　穿山甲（用蛤粉炒，去粉，各二两）　延胡索（炒）　白牵牛（炒）　陈皮（去白）　甘草（炙，各一两）　南木香（一两半）
上为细末，每服二钱，用热酒调服，病在上食后服，病在下食前服。不饮酒者，煎南木香汤调下。
沉香化气丸　治一切气疾。
茯苓　人参（去芦）　木香（不见火）　青皮（去穰）　丁香　沉香（不见火）　白术　山药　砂仁　三稜　蓬术　菖蒲　槟榔　橘皮　白豆蔻（各六钱）　官桂（一两）　萝卜子（炒，二两）　香附子（十两）　黑牵牛头末（二十八两）
上为细末，醋煮面糊和丸如梧桐子大，每服五、七十丸，不拘时姜汤送下。
导气枳壳丸　治气结不散，心胸痞，痛气逆上攻。常服分气逐水。
枳壳（麸炒）　木通　青皮（去穰）　陈皮（去白）　桑白皮（炒）　萝卜子（炒）　白牵牛（炒）　蓬术（煨）　茴香（炒）　三稜（煨各等分）
上为细末，姜汁煮面糊为丸如梧桐子大，每服三、五十丸，不拘时橘皮汤送下。
木香槟榔丸　治一切气滞，心腹满闷，胁肋膨胀，大小便结滞不快利，哕逆酸臭，宿食不消。
木香（不见火）　槟榔　青皮（去穰）　枳壳（炒）　陈皮　蓬术（煨）　黄连（各一两）　黄柏　香附子　大黄（各三两）　黑牵牛头末（四两）
上为细末，滴水为丸如梧桐子大，每服三十丸或五十丸，加至微利为度，食远姜汤送下。常服快气消食，通润大肠。一方无牵牛，有当归、黄芩各一两。
沉香降气汤　治阴阳壅滞，气不升降，胸膈痞塞，喘促短气；又治脾胃留饮，噫醋吞酸，胁下妨闷。
沉香（不见火四两五钱）　缩砂仁（十二两）　甘草（炙三十两）　香附子（炒，去毛一百两）
上为细末，每服二钱，入盐二分，沸汤调服，不拘时。
木香分气丸　治一切气逆，心胸痞闷，腹肋虚胀。
木香（不见火）　甘草　砂仁　香附子（去毛，炒）　蓬术（煨）　丁皮（各四两）　藿香（洗去土）　姜黄　甘松　檀香（各一两）
上晒乾，不见火捣为末，稀面糊为丸如梧桐子大，每服三十丸，生姜橘皮汤下，不拘时服，宽中进食。
集香丸　治一切气，胸膈痛闷，胁肋胀满，心腹疼痛，噫气吞酸，呕逆恶心，不思饮食，或因饮酒过伤，脾胃不和，并皆治之。
白豆蔻仁　缩砂　木香（不见火）　姜黄（各四两）　丁香（不见火六两）　麝香（别研八钱）　甘草（一两）　香附子（炒四两八钱）
上为极细末，入麝香末和匀，用甘草膏和为丸如梧桐子大，每服一、二丸，不拘时细嚼津嚥下。常服宽中顺气，消宿酒，进饮食，磨积滞，去症块。
沉香降气丸　治胸膈痞满。升降水火，调顺阴阳，和中益气，推陈致新，美进饮食。
沉香　木香（不见火）　荜澄茄　枳壳（去穰，麸炒）　砂仁　白豆蔻仁　青皮（去穰）　陈皮（去白）　广术　枳实（麸炒）　黄连　半夏（姜制）　萝卜子（研各半两）　白茯苓（去皮一两）　香附子（炒，去毛二两）
上为细末，姜汁浸，蒸饼糊为丸如梧桐子大，每服七十丸，临睡煎橘皮汤送下，姜汤亦可，忌生冷。

积聚门  ***************************
夫积者，阴气也，五脏所生。聚者，阳气也，六腑所成。故阴沉而伏，阳浮而动。气之所积名曰积，气之所聚名曰聚。积之始发也，有常处，其痛不离其部，上下有所始终，左右有所穷处。聚之始发也，无根本，上下无所留止，其痛无常处。是积聚脏腑阴阳之别也。肝之积名曰肥气，在左胁下，如覆杯，久不已，令人发咳逆、痎疟，连岁不已。心之积名曰伏梁，起脐上，大如臂，上至心下，久不已，令人病烦心、心痛。脾之积名曰痞气，在胃脘，大如盘，久不已，令人四肢不收，发黄疸，饮食不为肌肤。肺之积名曰息贲，在右胁下，如覆杯，久不已，令人洒淅寒热，喘咳，发肺痈。肾之积名曰奔豚，发于小腹，上至心下，若豚状，或上或下无时，久不已，令人喘逆，骨痿，少气。此五积之状各随五脏发病，故不同也。有言积聚者，有言症瘕者，有言痃癖者，名虽异而病则同也。原其所得之由，本因六淫七情所干，积久而成也。
治疗之法，当察其所痛，以知其应，有馀不足，可补则补，可泻则泻，无逆天时。详脏腑之高下，辨积聚之虚实，如寒者温之，结者散之，客者除之，留者行之，坚者削之。又当节饮食，慎起居，和其中，外使可毕已。若骤以大毒之剂攻之，积不能除反伤其气，终难治矣。故洁古云：养正积自除。此之谓也。今集古今经验之方于下，治积者宜留意选而用之。
散聚汤　治久气积聚，状如症瘕，随气上下，发作有时，心腹绞痛，攻刺腰胁，小腹䐜胀，大小便不利。
半夏（汤泡七次）　槟榔　当归　杏仁（汤泡，去皮尖，麸炒）　附子（炮，去皮脐）　陈皮　茯苓（去皮）　枳壳（去穰，麸炒）　厚朴（姜制）　桂心　川芎　吴茱萸（汤泡）　甘草（炙，各一钱）
上作一服，用水二盅，生姜三片，煎至一盅，食远服。大便不利加大黄。
枳壳散　治五种积气，三焦痞塞，胸膈满闷，呕吐痰逆，口苦吞酸。常服顺气宽中，除痃癖，消积聚。
枳壳（麸炒）　益智　陈皮　京三稜　莪术　槟榔　肉桂（以上各一钱）　肉豆蔻　厚朴　青皮（去穰）　木香（不见火）　乾姜（以上各五分）　甘草（炙，五分）
上作一服，用水二盅，生姜三片、红枣二枚，煎至一盅，不拘时服。
大七气汤　治五积六聚，状如症瘕，随气上下，发作有时，心腹疼痛，上气壅塞，小腹胀满，大小便不利。
益智　陈皮（去白）　蓬术　京三稜　青皮（去穰）　桔梗（去芦）　香附（炒，去毛）　藿香叶　肉桂（以上各一钱半）　甘草（炙，一钱）
上作一服，用水二盅，生姜三片，煎至一盅，食前服。
半夏汤　治右胁下有块，令人洒淅寒热，咳嗽，名之曰肺积息贲，此药主之。
半夏（汤泡七次）　细辛　桑白皮（炙）　前胡（以上各一钱）　桔梗　贝母　柴胡　诃子（煨，去核）　人参（去芦）　白术　甘草（炙，以上各七分）
上作一服，用水二盅，生姜三片、枣二枚，煎至一盅，食后热服。
枳实散　治肺积息贲，腹胁胀硬，咳嗽见血，痰黏不利。
枳实（麸炒）　木香（不见火）　槟榔　葶苈（隔纸炒紫色）　赤茯苓（去皮）　五味子　诃黎勒（去核）　甘草（炙，以上各半两）　杏仁（去皮尖，炒，一两）
上㕮咀，每服七钱，用水二盅，生姜三片，煎至八分，食后服。
匀气汤　治脾之积，名曰痞气，胃脘不安，肌瘦减食。
神麴（炒）　麦蘖（炒）　桂心（去粗皮）　郁李仁（半生半炒）　厚朴（姜制）　白术（各一两）　大腹子（二枚）　牵牛（半生半炒，一两）　良姜（炮，半两）　甘草（炙，二两）
上㕮咀，每服五钱，水一盅半，生姜三片、枣一枚，煎至七分，食远服。
蓬莪术散　治久积症瘕，气不消散，胁下如覆盆，多吐酸水，面色痿黄，或腹中㽲痛，并宜服之。
蓬术　肉桂　枳壳（麸炒）　三稜（煨）　大黄（炒）　当归　槟榔　木香（不见火，以上各一钱）　柴胡（一钱半）　乾姜（炮）　赤芍药（各半钱）　鳖甲（醋炙，二钱）
上作一服，用水二盅，生姜三片，煎至八分，食远服。
奔豚汤　治肾积发于小腹上至心，如豚奔走之状，上下无时，久不愈，病喘逆，骨痿，少气，其脉沉而滑。
甘李根皮（焙）　乾葛　川芎　当归　白芍药　黄芩　甘草（炙，各一钱半）　半夏（汤泡七次，二钱）
上作一服，用水二盅，生姜三片，煎至一盅，食远服。
息贲汤　治肺积在右胁下，大如覆杯，久不愈，病洒洒寒热，气逆喘咳，发为肺痈，其脉浮而毛。
半夏（汤泡）　桂心　人参（去芦）　吴茱萸（汤泡）　桑白皮（炙）　葶苈　甘草（炙，各钱半）
上作一服，用水二盅，生姜五片、枣二枚，煎至一盅，食前服。
木香化滞汤　治因忧气食湿面结于中脘，腹皮微痛，心下痞满，不思饮食，食之后不散，常常痞气。
木香（不见火）　柴胡　橘皮　草豆蔻（以上各一钱半）　当归　枳实（麸炒，各一钱）　半夏（汤泡，二钱）　红花　甘草（炙，各半钱）
上作一服，用水二盅，生姜三片，煎至一盅，食远服。
广术溃坚汤　治中满腹胀，内有积块，坚硬如石，令人坐卧不能，大小便涩滞，上气喘促，面色痿黄，通身虚肿。
方见水肿胀满门
胜红丸　治脾积气滞，胸膈饱闷，腹肚疼痛，气促不安，呕吐清水；丈夫酒积，妇人血积，小儿食积，并皆治之。
青皮（去穰）　陈皮　三稜（醋煮）　蓬术（醋煮）　乾姜（炮）　良姜（以上各一两）　香附子（炒，去毛，二两）
上为细末，醋糊为丸如梧桐子大，每服五十丸，食前姜汤送下。
香稜丸　治五积，破痰癖，消症块，散积聚。
木香　丁香（并不见火）　青皮（去穰）　川楝子（炒）　茴香（炒，以上各一两）　三稜（酒浸）　枳壳（麸炒，各二两）　蓬术（去壳巴豆三十粒同炒，豆黄色去豆不用，一两）
上为细末，醋糊为丸如梧桐子大，以朱砂为衣，每服五十丸，用姜汤或盐汤、温酒不拘时任下。
剪红丸　追虫取积，利五脏，不损六腑，远年近日，诸般虫积，及血块、宿食不消，妇人赤白痢疾，并皆治之。
槟榔（六钱）　巴豆（去油，一两）　土朱（三钱）　芜荑（六两）　白牵牛（头末十二两）　雷丸（五两）
上为细末，滴水为丸如梧桐子大，每服一丸，蜜汤送下。取下病积为验，以白粥补之。或以朱砂为衣亦妙。
荆蓬煎丸　治症瘕痃癖，冷热积聚，宿食不消，呕吐辛酸。久服消积聚，进饮食，止呕吐。
荆三稜（酒浸三日）　蓬术（醋浸切碎，用去皮巴豆二十粒于石器内炒黄色，去豆不用）　木香（不见火）　枳壳（麸炒）　茴香（炒）　青皮（去穰）　槟榔（以上各一两）
上为细末，姜糊为丸如梧桐子大，每服五十丸，食远用白汤送下，或用生姜汤下亦可。
肥气丸　治肝之积，在左胁下如覆杯，有头足如龟鳖状，久不愈，发咳逆、痎疟，其脉弦而细。
当归（头）　苍术（各一两半）　青皮（去穰，炒，一两）　蛇含石（醋煅碎七钱半）　三稜　蓬术　铁华粉（与三稜、蓬术同入醋煮一伏时久，各三两）
上为细末，醋煮米糊为丸，如绿豆大，每服四十丸，用当归浸酒下，食远服。
伏梁丸　治心积起脐上至心，大如臂，久不已，病烦心，体髀股皆肿，环脐而痛，其脉沉而芤。
茯苓（去皮）　厚朴（去皮，姜制炒）　人参（去芦）　枳壳（去穰，麸炒）　三稜（煨）　半夏（汤泡七次）　白术（各等分）
上为细末，面糊和丸如梧桐子大，每服五十丸，食远用米饮汤送下。
三稜煎丸　消症瘕积聚，化痰饮，宽中顺气，治心腹坚胀，胁下紧硬，喘满短气，不进饮食，大便或泄或闭。
荆三稜（生锉另为末，以酒三升石器内熬膏）　神麴（炒）　萝卜子（微炒）　麦蘖（炒）　硇砂（飞煎如盐，研）　青皮（去穰）　乾漆（炒，以上各二两）　杏仁（去皮尖，炒，一两）
上为细末，以三稜膏和丸，如梧桐子大，每服十五丸至二十丸，食前米饮下。加阿魏半两名阿魏丸。
白豆蔻散　治积聚心腹胀满，宿食不消，气刺㽲痛，泄泻，善噫吞酸，食即呕吐，手足厥冷。
白豆蔻（去皮，三分）　肉豆蔻（去壳，一分）　高良姜　木香（以上各一分）　桂心（去粗皮）　附子（炮，去皮脐）　枳壳（炒）　陈橘皮（去白，炒）　人参　丁香　甘草（炙，以上各半两）
上为细末，每服二钱，食前用木瓜、生姜煎汤调服。
磨积三稜丸　治远年近日诸般积聚癖痃、气块或气积、酒积诸般所伤，无问男子妇人老幼，并宜服之。常服进饮食
木香（不见火）　麦蘖　京三稜（炮）　广术（炮）　枳壳（麸炒）　石三稜（去皮）　杏仁（麸炒，各半两）　乾漆（炒尽烟，三钱）　鸡爪三稜（半两）　葛根（三钱）　官桂（二钱半）　黑牵牛（半生半熟，半两）　丁香　香附子　青皮（去穰，各二钱）　缩砂（三钱）　白牵牛（半生半熟，半两）　陈皮（去白，三钱）
上为末，醋糊丸如梧桐子大，每服二十丸，生姜汤下，食后，日二服。病大者，四十日消，温水送下亦得。
千金不换内消丸　专治积聚气虫，胸膈膨胀，肚腹饱满，心紧束等证。
苍术（米泔水浸一日夜，去皮，半斤）　枳壳（温水浸一宿，晒乾麸炒，一两五钱）　青皮（水浸，去穰）　三稜（醋煮，去毛）　蓬术（醋煮）　香附子（炒，去毛）　大茴香（炒）　乾漆（醋炒烟尽）　藿香（洗去土）　陈皮（以上各一两）　厚朴（姜制）　杏仁（炒，去皮尖）　砂仁　破故纸（各一两二钱）　猪牙皂角（去皮弦子）　黑牵牛（各二两）　草果（去皮，一两）　百草霜（一两）
上十八味为细末，面糊为丸如梧桐子大，每服七十丸，量人禀气、饮食厚薄加减，临卧好酒或茶清，或盐汤、白汤送下，不拘时。照依前丸数，汤引服之，暂待一、二时间便食饭、饮酒，自觉肚腹内宽快，不分多寡服，并无肚腹响泄，有健体扶阳之益。及治小儿五、六岁以上，饮食停滞饱懑，便用十数丸以上增添，丸子咬碎用茶清、米汤送下，服之即愈。此丸男女皆可服，惟孕妇不可服。
丁香脾积丸　治食积，心腹膨胀，不得克化。
丁香　木香（不见火）　巴豆（去壳）　高良姜（米醋煮，各半两）　蓬莪术（三两）　荆三稜（二两）　青皮（去穰，一两）　皂角（烧存性，三大挺）
上入百草霜三匙，同碾为末，面糊为丸如麻子大，每服十丸至二十丸。止脾积气，陈皮汤下；口吐酸水，淡姜汤下；呕吐，藿香甘草汤下；小肠气，炒茴香酒下；妇人血气刺痛，淡醋汤送下。

水肿胀满门  ***************************
夫水肿者，盖因脾土虚弱，不能防制肾水，以致水溢妄行，浸溃脾土，凝而不流，遂成肿满。其为证也，发见之初，目窠微肿，有若卧蚕才起之状，微而至大，以手按之，则随手而起，如裹水在内。上则喘急、咳嗽，下则足膝胕肿，面目虚浮，外肾或肿，小便不利，此其候也。
治之当辨其阴阳脉证。若阴水为病者，脉来沉迟，色多青白，不烦不渴，小便涩少而清，大便多泄；阳水为病者，脉来沉数，色多黄赤，或烦或渴，小便赤涩，大便多秘。腰以上肿者，宜发汗；腰以下肿者，宜利小便。然后实其脾土，土盛自能摄伏肾水，其肿自消。虚弱者，又当温补下元，健养脾胃。此其大法也。若肿而肌肉崩溃，足胫流水，唇黑，缺盆平，脐凸背平，足心满，此为五脏损败，不可治也。
若夫胀满之疾，亦由脾胃虚弱，或病后失调，外为四气所侵，内为七情所动，及饮食不节，生冷过多，有伤脾胃，以致五脏传克，阴阳之气不得升降，痰饮结聚中焦，遂成胀满之疾。其为病也，或肠鸣气走，漉漉有声，或两胁腰背痛连上下，或头疼呕逆，胸满不食，或腹胀喘咳，二便不通。
治疗之法，当视其久近虚实寒热，以健理脾胃为先，分利化积次之，不可过用行下之药，恐脾胃愈虚而难治也。大抵水肿胀满之疾，脉浮大者易治。虚小细沉者难治，临证审焉。
葶苈木香散　治暑湿伤脾，水肿腹胀，小便赤，大便滑。
葶苈　木香（不见火）　茯苓　肉桂　猪苓　泽泻　木通（以上各一钱）　滑石（五钱）　白术（二钱）　甘草（五分）
上作一服，水二盅，煎至一盅，食前服。
白术木香散　治喘嗽肿满变成水病者，不能食，不能卧，小便秘者，宜服之。
白术　猪苓（去皮）　槟榔　赤茯苓　泽泻（以上各一钱五分）　滑石（三钱）　官桂（七分）　木香（不见火）　甘草（以上各一钱）　陈皮（二钱）
上作一服，用水二盅，生姜三片，煎至八分，食前服。
疏凿饮子　治水气，通身浮肿，喘呼气急，烦躁多渴，大小便不利，服热药不得者。
泽泻　赤小豆（炒）　商陆　羌活　大腹皮　椒目　木通　秦艽　槟榔　茯苓皮（以上各一钱）
上作一服，用水二盅，生姜三片，煎至一盅，食前服。
分气补心汤　治心气郁结，发为四肢浮肿，上气喘急。
木通　川芎　前胡　大腹皮（炒）　青皮（去穰）　白术　枳壳（麸炒）　甘草（炙，各一钱）　香附（炒，去毛）　茯苓　桔梗（以上各一钱五分）　细辛　木香（不见火，各五分）
上作一服，用水二盅，生姜三片、枣二枚，煎至八分，食前服。
当归散　水肿之疾，多由肾水不能摄养心火，心火不能滋养脾土，故土不能制水，水气盈溢，气脉闭塞，渗透经络，发为浮肿之证。心腹坚胀，喘满不安。
当归（酒洗）　木香（不见火）　赤茯苓　芍药　牡丹皮　桂心　槟榔　陈皮　木通（炒）　白术　木瓜　紫苏（以上各一钱）
上作一服，用水二盅，生姜三片，煎至一盅，食前服
萝卜子饮　治水病浮肿。
萝卜子　半夏（制）　川芎　青木香　商陆　青皮（去穰，各一钱）　葶苈（炒）　赤茯苓　陈皮　牵牛末（炒）　槟榔　甘草（炙，各一钱半）　官桂（七分）
上作一服，用水二盅，生姜五片，煎至一盅，食远服。
神助散　治十种水气，面目四肢浮肿，以手按之随手而起，咳嗽喘急，不得安卧，小便赤涩，大便不利。
黑牵牛（炒，取头末）　泽泻（各二钱）　猪苓　椒目（各二钱五分）　葶苈（五钱）
上作一服，用水二盅、葱白三根，煎至一盅，入酒半盏，绝早向东立服；如人行十里，又以浆水葱白煮稀粥，候葱烂入酒五合，量人所饮多少，须啜一升许。自早至午当利小便三、四升，或大便微利，喘定肿减，隔日再服。忌盐、面、房事。
五皮散　治风湿客邪于脾经，气血凝滞，以致面目虚浮，四肢肿满，心腹膨胀，上气喘促。
五加皮　地骨皮　大腹皮　茯苓皮　生姜皮（以上各二钱五分）
上作一服，用水二盅，煎至一盅，食远服，切忌生冷、油腻、坚硬之物。《澹寮方》去五加皮、地骨皮，加陈皮、桑白皮，亦同名。
木香分气汤　治气留滞四肢，腹急中满，胸膈胁肋膨胀，虚气上冲，小便臭浊。
木香（不见火）　猪苓　泽泻　赤茯苓　半夏　枳壳　槟榔　灯心草　紫苏子（各一钱）
上㕮咀，作一服，用水二盅，入麝少许，煎至一盅，食前服。
中满分消汤　治中满、寒胀、寒疝，大小便不通，四肢厥冷，食入反出，下虚中满，腹中寒，心下痞；下焦躁，寒厥，奔豚不收，并治之。
益智　半夏（泡）　木香（不见火）　茯苓　升麻（各一钱）　人参　青皮（去穰）　川乌（炮，去皮脐）　当归　柴胡　乾姜　荜澄茄　黄连（各六分）　黄耆　黄柏　吴茱萸　草豆蔻　厚朴　麻黄　泽泻（各五分）
上作一服，用水二盅，生姜三片，煎至八分，食前服。大忌房劳、酒、湿面、大寒、生冷之物。
广术溃坚汤　治中满腹胀，内有积块，坚硬如石，令人坐卧不安，大小便塞滞，上喘气促，面色痿黄，通身虚肿。
广术（煨）　黄连　柴胡　甘草（生用）　神麴（炒）　泽泻（以上各一钱五分）　陈皮　吴茱萸（泡）　青皮（去穰）　升麻（以上各一钱）　黄芩　草豆蔻（煨）　当归梢　益智（以上各五分）　红花（一分）　半夏（泡七分）　乾葛（二分）
上作一服，用水二盅，先浸药少时，煎至一盅，食远服，忌酒、湿面。中满服后渐减，积块未溃再服后半夏厚朴汤。
半夏厚朴汤　治证与前同，能消胀化积。
半夏（一钱）　厚朴（八分）　神麴（炒，六分）　桃仁（去皮尖，十五个）　式各样　黄芩　泽泻　红花　茯苓　橘红　苏木　青皮（去穰）　吴茱萸　苍术　草豆蔻　黄连（以上各五分）　当归梢　猪苓　三稜　升麻（以上各四分）　乾生姜　肉桂　甘草（生）　柴胡　木香（不见火）　昆布　乾葛（以上各三分）
上作一服，用水二盅，生姜三片，煎至一盅，食远服。
参香散　治一切气，脾虚作胀，痞气。
人参　肉桂　甘草（炙，各七分）　桑白皮　桔梗（去芦）　陈皮　枳实（麸炒）　麦门冬　青皮（去穰）　大腹皮　半夏（以上各一钱）　紫苏子　茯苓　香附子　木香（不见火，以上各一钱二分）
上作一服，用水二盅，生姜三片、枣二枚，煎至一盅，食前服。
大半夏汤　治肝气大盛，胜克于脾，脾不运化，结聚涎沫，闭塞脏气，胃冷中虚，遂成胀满之病，其脉多弦迟。
半夏（炮，二钱）　附子（炮，去皮脐）　枳实（麸炒）　厚朴（姜炒）　桂心（以上各一钱半）　当归　茯苓　川椒（炒出汗）　甘草（炙，以上各一钱）　人参（五分）
上作一服，用水二盅，生姜五片，煎至一盅，食远服。
大异香散　治失飢伤饱，痞闷停酸，旦食不能暮食，病名谷胀。
三稜　蓬术　青皮（去穰）　半夏曲　陈皮　藿香　桔梗　枳壳（炒）　香附（炒）　益智（以上各一钱）　甘草（炙，五分）
上作一服，用水二盅，生姜三片、枣二枚，煎至一盅，食远服。
平肝饮子　治喜怒不节，肝气不平，邪乘脾胃，心腹胀满，头眩呕逆，脉来浮弦。
防风（去芦）　枳壳（麸炒）　桔梗（去芦）　赤芍药　桂枝（以上各一钱半）　木香（不见火）　人参　槟榔　川芎　当归　陈皮　甘草（炙，各八分）
上作一服，水二盅，生姜五片，煎至一盅，不拘时服。
大橘皮汤　治湿热内攻，心腹胀满，并水肿，小便不利，大便滑泄，并宜服之。
橘皮（去白，二钱）　木香（不见火，五分）　滑石（四钱）　槟榔（六分）　白术　茯苓　猪苓　泽泻（各一钱）　肉桂（七分）　甘草（炙，四分）
上作一服，用水二盅，生姜五片，煎至八分，食前服。
大沉香尊重丸　治蛊胀腹满，水肿遍身，肿满气逆，呕哕喘乏，小便赤涩，大便不调，一切中满下虚危困之病。其效如神。
沉香　丁香　人参　车前子　葶苈（炒）　槟榔（以上各一钱）　胡椒　海金沙　蝎梢（去毒）　木香（不见火）　肉豆蔻（面裹煨）　茯苓（以上各二钱半）　青皮（去穰）　白牵牛　枳实（炒）　木通（以上各四钱）　白丁香（一钱半）　萝卜子（炒，六钱）　滑石（三钱）　郁李仁（去皮，一两二钱半）
上为细末，用生姜汁打面糊和丸，如梧桐子大，每服二、三十丸，不拘时姜汤送下，日进三服。忌盐、鱼、果、肉、面食，只可服米粥。
十枣丸　治水气，四肢浮肿，上气喘急，大小便不通。
甘遂　大戟　芫花（各等分）
上为细末，用红枣煮烂去皮核，捣成膏和药为丸如梧桐子大，每服四十丸，空心白汤送下，以利去黄水为度，否则次早再服。
茯苓琥珀丸　治水气乘肺，遍身浮肿，中焦痞隔，气不升降，咳嗽喘促，小便不利，并宜服之。
赤茯苓（去皮）　防己（各一两半）　苦葶苈（隔纸炒，三两半）　紫苏子（净，一两）　琥珀（另研，一两）　郁李仁（去皮，一两七钱）　杏仁（去皮尖，一两二钱半）　陈皮（一两三钱）
上为细末，炼蜜为丸如梧桐子大，每服六、七十丸，用人参汤食前送下。
海金沙散　治脾湿太过，通身肿满，喘不得卧，腹胀如鼓。
海金沙（二钱）　甘遂（五钱）　黑牵牛（取头末，半生半炒，一两）
上为细末，每服二钱，用倒流水煎汤，空心调下。
三花神佑丸　治中满腹胀，喘嗽淋闭，一切水湿肿满，湿热肠垢沉积变生疾病，久病不已，黄瘦困倦，气血壅滞不得宣通；或风热燥郁，肢体麻痹，走注疼痛，风痰涎嗽，头眩晕；疟疾不已，症瘕积聚，坚满痞闷，酒积食积，一切痰饮呕逆，及妇人经病不快，带下淋沥，无问赤白，并男子、妇人伤寒湿热，腹满实痛；兼治久新腰痛，并一切下痢，及小儿惊疳积热，乳癖肿满，并宜服之。
甘遂　大戟　芜花（醋炒，各五钱）　牵牛（二两）　大黄（一两）　轻粉（一钱）
上为末，水丸如小豆大，每服十丸，量虚实加减，忌热物、甘草等。
木香分气丸　治脾胃不和，心腹两胁膨胀，胸膈注满，痰嗽喘息，恶心乾呕，咽喉不利，饮食不化，并皆治之。有效。
木香（不见火）　槟榔　青皮（去穰）　陈皮（去白）　蓬术（炮）　乾生姜　当归　姜黄　延胡索　白术　枳壳（麸炒）　成品　三稜（湿纸裹煨）　赤茯苓　白豆蔻（面煨，各等分秋冬加丁香。）
上为细末，糊丸如梧桐子大，每服五，七十丸，食远姜汤送下。
沉香琥珀丸　治水肿，一切急难证，小便不通者。
琥珀　杏仁（去皮尖）　紫苏　赤茯苓　泽泻（以上各半两）　葶苈（炒）　郁李仁（去皮）　沉香（以上各一两半）　陈皮（去白）　防己（以上各七钱半）
上为细末，炼蜜为丸如梧桐子大，以麝香为衣，每服二十五丸，加至五十丸，空心用人参煎汤送下，量虚实加减。
三白散　治膀胱蕴热，风热相乘，阴囊肿胀，大小便不利。
白牵牛（二两）　桑白皮（微炒）　白术　木通　陈皮（各半两）
上为细末，每服二钱，空心姜汤调服，小儿服半钱。


卷之五  ——————————————————————————————————————————————————————————————————————————————————————————

心腹痛门  ***************************
心腹痛者，皆由外感邪气，内伤生冷，及七情之气结聚，痰饮寒热之气停滞于心胞肠胃之间，发而为痛也。然心痛有九种，谓虫痛、疰痛、风痛、悸痛、食痛、饮痛、寒痛、热痛、来去痛是也。又有所谓寒厥痛、热厥痛、大实心痛及真心痛。其痛虽不同，但有可治之法。惟真心痛者，旦发夕死，夕发旦死，其状痛甚，手足青是也。若如腹痛者，有寒气客于中焦，干于脾胃而痛者；有宿积停于肠胃，结滞不散而痛者；有痛而呕者；有痛而泄者；有痛而大便不通者。其证各不同也。
治之皆当辨其寒热虚实，随其所得之证施之。若外邪者，散之于外；内结者，逐之于内。寒则温之，热则清之，虚则补之，实则泻之，泄则调之，秘则通之，血则消之；气则散之，虫则追之，积则削之，加以健理脾胃，调养气血，斯得治之要也。
加味七气汤　治喜怒忧思悲恐惊七气为病，发则心腹刺痛不可忍者，或外感风寒湿气作痛，亦宜服之。
半夏（汤泡二钱）　桂心（去粗皮）　延胡索（炒，各二钱半）　人参（去芦）　乳香　甘草（炙，各一钱）
上作一服，用水二盅，生姜五片、枣二枚，煎至八分，食远服。
加味四七汤　治风冷寒邪客搏，心腹作痛。
桂枝　白芍药　半夏（制）　人参（去芦）　紫苏（各一钱半）　茯苓　厚朴（制）　枳壳（炒）　甘草（炙，各二钱）
上作一服，用水二盅，生姜五片、枣二枚，煎至八分，食远服。
诃子散　治心脾冷痛不忍，一服效。又治九种心痛，霍乱吐泻。
诃子（煨，去核）　甘草（炙）　厚朴（制）　乾姜（炮）　草果　陈皮　良姜（炒）　茯苓　神麴（炒）　麦蘖（各一钱）
上㕮咀，作一服，用水二盅，入盐少许，煎至八分，食远服。
顺气木香散　治气不升降，呕逆恶心，胸膈痞闷，胁肋胀满，及妇人血气刺痛。常服宽中顺气，和胃进食。
丁皮　砂仁　官桂　良姜（炒）　乾姜（炮）　陈皮　甘草（炙）　厚朴（制）　苍术（米泔浸，炒）　桔梗　茴香（炒，各八分）　木香（不见火，八分）
上作一服，用水二盅，生姜三片、枣一枚，煎至八分，食远服。
却痛散　治心气冷痛不可忍者。
五灵脂（去砂）　蒲黄（炒，各一钱）　肉桂　石菖蒲　当归　木香　胡椒（以上各一钱半）　川乌（炮，二钱）
上作一服，用水二盅，煎至一盅，入盐少许，米醋少许，食前服。
延胡散　治冷气心痛，及疝气心腹㽲痛。
延胡索（炒）　胡椒（各等分）
上为细末，每服二钱，食前用温酒调服。
铁刷汤　治心脾积痛，妇人血气刺痛，中酒恶心，肠滑泄泻。
良姜（炒，二两）　茴香（炒，七钱）　苍术（制）　甘草（炙，各二两八钱）
上为细末，每服二钱，空心姜盐汤送下。
神保丸　治心膈气筑痛甚者，及气滞腹痛；又治诸气刺痛，流入背膂及胁下者。
木香　胡椒（各一钱）　全蝎（七枚）　巴豆（去皮，心，研，十个）
上为细末，汤浸蒸饼丸如麻子大，朱砂为衣，每服五丸，柿蒂灯心汤下。腹痛，柿蒂生姜汤下；若血刺痛，炒姜醋汤下。
胜金散　治卒心痛。
桂枝　延胡索（炒）　五灵脂　当归（各一钱）
上作一服，用水二盅，煎至一盅，去滓，入盐少许，食前服。
愈痛散　治急心痛、胃痛。
五灵脂（去砂）　延胡索（炒，去皮）　蓬莪术（煨，锉）　良姜（锉，炒）　当归（去芦）
上各等分为细末，每服二钱，不拘时，用热醋汤调服。
参术散　治虚弱人脾疼。
人参　白术（炒）　乾姜（炮）　白豆蔻　砂仁　丁香（不见火）　陈皮　甘草（炙）
上件㕮咀，各等分，每服三、四钱，用水一盅半，生姜三片，煎至七分，去柤，调炒过真蛤粉一钱并服。
手拈散　主心脾疼。
草果仁　延胡索　五灵脂　没药
上件各等分，为细末，每服二、三钱，温酒调下，米饮亦可，
九痛丸　治九种心痛，虫痛、疰痛、风痛、悸痛、食痛、饮痛、冷痛　热痛、往来痛；兼治卒中恶，腹胀痛，口不能言；又治连年积冷，留在心胸，并冷肿痛，上气，落马坠车等疾。
附子（炮，去皮脐，一两）　狼毒（炙香）　巴豆（去皮心膜，炒）　人参　乾姜（炮）　吴茱萸（洗，炒，各一两）
上为末，炼蜜为丸如梧桐子大，每服三丸，空腹温酒送下。卒中恶，心痛不能言，服三丸。
二姜丸　治心腹冷痛，暖胃消痰。
乾姜（炮）　良姜（去皮，各等分）
上为细末，面糊和丸如梧桐子大，每服三、五十丸，食后橘皮汤下。
乌梅丸　治胃气虚冷，蛔虫上攻，心腹作痛，呕吐，四肢逆冷。
乌梅（三百个）　黄柏（炙）　细辛　肉桂（去皮）　附子（炮）　人参（各六两）　川椒（炒，去目及闭口者）　当归（各四两）　乾姜（炮，十两四钱）　黄连（十六两）
上为细末，取乌梅肉和蜜丸如梧桐子大，每服五十丸，空心盐汤送下，或川椒汤下亦可。
大沉香丸　治冷气攻冲，心腹刺痛，亦治卒暴心痛。
沉香（不见火）　乾姜（炮）　姜黄　辣桂　檀香（不见火，以上各四钱）　甘松（洗，焙）　白芷　天台乌药　甘草（以上各八两）　香附（一斤）　白豆蔻仁（二两）
上为细末，炼蜜和丸如弹子大，每服一丸，食前细嚼用生姜汤送下。
烧脾散　治食啖生冷果菜，寒留中焦，心脾冷痛不可忍，及老人霍乱吐泻。
乾姜（炮）　厚朴（姜制）　麦蘖（炒）　草果仁　神麴（炒）　良姜（锉，炒）　橘红　缩砂仁　甘草（炙，各等分）
上为细末，每服三钱，不拘时，用热盐汤调服。
苏合香丸　治卒心痛。用生姜橘皮汤化下。
方见气门。
仓卒散　治气自腰腹间拘急不可屈伸，腹中冷如石，痛不忍，自汗如洗，手足冰冷，久不差。垂死方。
山栀（连皮烧，半过存性，四十九枚）　附子（炮，去皮脐，一枚）
上㕮咀，每服三钱，酒一小盏，入盐少许，煎服。又治胸痹切痛。
草豆蔻丸　治客寒犯胃痛者，宜此丸。热亦可服，只可一、二服。
草豆蔻（面裹煨热去皮，四钱）　益智　橘皮　殭蚕（炒）　人参　黄耆　吴茱萸（汤洗，各八分）　半夏（一钱）　生甘草　炙甘草　归身　青皮（各六分）　神麴（炒）　姜黄（各四分）　泽泻（小便数者减半一钱）　桃仁（去皮尖，另研，七分）　麦蘖（炒，一钱半）　柴胡（四分）
上除桃仁，余为末，浸蒸饼糊和丸，如梧桐子大，每服二十丸，白汤下。
蟠葱散　治脾胃虚冷，攻筑心腹，胁肋刺痛，胸痹，背膊拘急，呕逆，不思饮食，膀胱气刺小肠，及外肾肿痛，及女人血气攻刺，症瘕攻作，一切疼痛并治。
方见气门。
撞气阿魏丸　治心腹急痛、气刺痛，并积气腹痛、疝气上攻疼痛。
方见气门。

翻胃膈噎门  ***************************
夫翻胃者，谓朝食而暮吐，暮食而朝吐，或食已即吐是也。膈噎者，谓五膈、五噎也。五膈，谓忧、恚、寒、热、气；五噎，谓忧、思、劳、食、气是也，膈者，谓膈在心脾之间，上下不通，若拒格之状也，或结于咽喉，时觉有所碍，吐之不出，咽之不下。由气郁痰搏而然，久则渐妨饮食而为膈也。噎者，饮食之际，气卒阻滞，饮食不下而为噎也。翻胃也，膈也，噎也，三者名虽不同，而其所受之病、所治之法，相去不远矣。大抵翻胃未有不由膈噎而起也。其病皆由忧愁愤怒，思虑郁结，痰饮滞于胸臆之间，使气道嗌塞，大便自结，结则气上不下，食不得入，入则反出，俾肠涸胃空，上吐下结，遂成此疾也。
治之当以透膈疏气，化痰和胃为主。气虚者，补其气；血弱者，养其血。调顺阴阳，气顺痰下，阴阳和匀，其证自平。不可峻用香燥之剂治之，恐胃中停结痰火，津液衰涸，如抱薪救火，宁不误耶！其脉浮缓者生，沉涩者死。若大便如羊屎者，亦不可治也，临证审焉。
五膈宽中散　治七情四气伤于脾胃，以致阴阳不和，胸膈痞满，停痰气逆，遂成五膈之病。一切冷气，并皆治之。
青皮（去穰）　陈皮（去白）　丁香（不见火，各四两）　厚朴（去皮，姜制，一两）　白豆蔻（去皮，二两）　缩砂仁　香附子（炒去毛）　木香（不见火，各三两）　甘草（炙，五两）
上㕮咀，每服七钱，水二盅，生姜五片、盐一捻，煎八分，食远服；或为细末，每服二钱，用姜盐汤调服亦妙。
安脾散　治胃气先逆，饮食过伤，忧思蓄怒，宿食、痼癖、积聚、冷痰动扰，脾胃不能消磨穀食，致成斯疾。女人得之，皆由血气虚损。男子得之，多因下元虚惫。有食罢即吐，有朝食暮吐，暮食朝吐，所吐酸臭可畏，或吐黄水。凡有斯疾，乃是脾败，惟当速疗，迟则发烦渴，大便秘，水饮不得入口，而不旋踵毙矣。
高良姜（用百年壁上土三合，敲碎，用水二碗煮乾，去土切焙，一两）　南木香（不见火）　草果（面煨）　陈皮（去白）　人参（去芦）　茯苓　白术　胡椒　丁香（不见火，各半两）　甘草（炙，各一两半）
上㕮咀，每服五钱，水一盅半，入盐少许，煎至七分，食远温服；或为细末，每服二钱，用盐米饮调下。
丁沉透膈汤　治脾胃不和，痰逆恶心，或时呕吐，饮食不进：十膈五噎，痞塞不通，并皆治之。
丁香（不见火）　白豆蔻（去皮）　肉豆蔻（面裹煨）　青皮（去穰）　麦蘖（炒）　半夏（汤泡）　神麴（炒）　草果（以上各三分）　沉香　厚朴（姜制，炒）　藿香（洗）　陈皮（以上各五分）　香附子（炒）　缩砂仁　人参（去芦，各七分）　木香（不见火，四分）　白术（一钱半）　甘草（炙，一钱）
上作一服，水二盅，生姜三片、红枣一枚，煎至一盅，食远服。
五噎散　治五噎，食不下，呕哕痰多，咽喉噎塞，胸膈满痛。
人参　半夏（汤洗七次）　桔梗（去苗）　白豆蔻　木香（不见火）　杵头糠　沉香（不见火）　荜澄茄　枇杷叶　乾生姜　白术（各一钱）　甘草（炙，五分）
上作一服，水二盅，生姜七片，煎至一盅，食后服。
五膈散　治胸膈痞闷，诸气结聚，胁肋胀满，痰逆恶心，不进饮食，并皆治之。
枳壳（去穰，麸炒）　青皮（去穰）　大腹子　半夏曲（炒）　丁香（不见火）　天南星（汤泡）　乾姜（炮）　麦蘖（炒）　草果仁　白术（各一钱二分）　甘草（炙，五分）
上作一服，水二盅，生姜五片，煎至一盅，不拘时服。
嘉禾散　治脾胃不和，胸膈痞闷，气逆生痰，不进饮食。如五噎五膈，并皆治之。
白茯苓（去皮）　缩砂（去皮）　薏苡仁（炒）　枇杷叶（去毛，姜汁炙黄）　桑白皮（炒）　沉香（不见火）　五味子（炒，各五分）　木香（不见火，七分半）　青皮（去穰）　谷蘖（炒）　藿香　杜仲（去皮，姜汁涂炙）　随风子　石斛（酒浸，炒）　大腹子（炒）　陈皮（去白）　半夏曲（炒黄）　神麴（炒）　槟榔（各三分）　白头蔻　丁香（不见火）　人参　白术　甘草（炙，各一钱）
上作一服，水二盅，生姜三片、红枣二枚，煎至一盅，食远服。五噎入柿干一个，膈气吐逆入薤白三寸、枣五个同煎。
人参丁香散　治脾胃不和，停痰留饮，不能运化，腹胁胀满，短气噎闷，或吐痰水，噫醋吞酸，不思饮食，渐至羸瘦。
人参（去芦）　丁香（不见火）　白芍药　当归（去芦）　肉桂（去皮）　蓬术（煨）　丁皮（各一钱）　乾姜（炮）　茯苓（去皮）　香附子（炒）　白术　甘草（炙）　山药（各一钱半）
上作一服，水二盅，生姜三片，煎至一盅，空心服。
附子黄耆草果饮　治翻胃，不进饮食。
附子（炮）　黄耆（去芦，炙）　草果（炮）　厚朴（去皮，姜制炒）　白术　官桂　白芍药　良姜　白茯苓（各一钱）　白豆蔻　檀香　甘草（炙，各五分）　半夏（汤泡七次，八分）
上作一服，水二盅，生姜五片、红枣一枚，煎至一盅，不拘时服。
丁香煮散　治翻胃呕吐。
丁香（不见火）　石莲肉（各四十枚）　生姜（七片）　北枣（切碎，七枚）　黄黍米（淘净，半合）
上四味，用水一碗半煎，去滓，入黄黍米煮稀粥食之。
透膈汤　治脾胃不和，中脘气滞，胸膈满闷，噎塞不通，噫气吞酸，胁肋刺胀，呕逆痰涎，食饮不下，并皆治之。
木香（不见火）　白豆蔻　缩砂仁　槟榔　枳壳（麸炒）　厚朴（姜制，炒）　半夏（汤泡）　青皮（去穰）　陈皮（去白）　大黄　朴硝　甘草（炙，各一钱）
上作一服，水二盅，生姜三片、红枣一枚，煎至一盅，食远服。
旋覆花散　治胸中痰结，痞塞不通，不能饮食。
旋覆花　大腹皮　附子（炮，去皮脐）　木香（不见火，各半两）　赤茯苓　白术　前胡（去芦）　半夏（泡七次）　桂心　芎藭　人参（各一两）　青皮（去穰，七钱半）
上㕮咀，每服五钱，水二盅，生姜三片，煎至八分，食远服。
荜澄茄散　治膈气壅滞，脾胃虚弱，宿食不消，四肢乏力。
荜澄茄　诃黎勒（去核）　细辛（各一两）　人参（去芦）　草豆蔻　三稜（煨）　木香（不见火）　半夏（汤泡七次）　五味子　高良姜　青皮（去穰）　甘草（炙，各半两）　白术　大腹皮（各七钱半）
上㕮咀，每服五钱，水一盅半，生姜三片、枣二枚，煎至八分，食远服。
沉香开膈散　治五膈、五噎，痞满呕吐，心腹刺痛，胁肋胀满。
沉香（不见火）　京三稜　蓬术　白豆蔻　荜澄茄　缩砂　草果（去皮）　益智　川白姜　丁香（不见火）　人参（各七钱）　丁皮（半两）　木香（不见火）　茯苓　香附子（炒）　藿香　半夏曲　青皮（去穰）　陈皮（各一两）　甘草（炙，一两二钱半）
上为粗末，每服五钱，用水一盅半，生姜三片、枣二枚，煎至八分，食远服。
紫苏子饮　治咳逆上气，膈噎因怒气，叫喊未定，便夹气饮食，或饮食甫毕，便用性恚怒，以致食与气相逆，气不得下，或咳嗽不透，气逆恶心。
真苏子（炒）　诃子（煨，去核）　萝卜子（微炒）　杏仁（去皮尖，麸炒）　木香（不见火）　人参（各一钱半）　青皮　甘草（炙，各三钱）
上㕮咀，分二服，每服用水二盅，生姜三片，煎至八分，食远服。
沉香散　治五膈、五噎，胸中久寒，诸气结聚，呕逆噎塞，饮食不化，结气不消。常服顺气通噎，宽中进食。
白术　茯苓（各二钱）　木通　大腹皮　陈皮　当归　青皮　槟榔　芍药（各一钱）　甘草（炙，五分）　白芷　紫苏　枳壳（麸炒，各一钱一分）　沉香（不见火）　木香（不见火，各七分）
上作一服，用水二盅，生姜三片、枣二枚，煎至八分，食远服。
夺命回生散　治五膈、五噎，翻胃呕吐，不进饮食。此药多有神效，不可轻视。
丁香（拣净，不见火）　川芎（去土）　白姜（洗净，炮）　南木香（不见火）　肉桂（去皮，不见火）　新罗人参　神麴（炒，各半两）　诃子（取肉，七枚）　缩砂（二十一粒）　莪术（炮）　粉草（炙，各七钱半）　大草果（炮取仁，二个）　巴豆（去壳心膜，不去油，冷水浸一宿，别研为膏，留乳钵中，一十四枚）
上日乾为末，入乳钵内和匀巴豆膏，再筛过，入瓦盒内，以油纸盖盒口，却用黄蜡和松脂熔，如法封固盒缝。每以十二月上辰日或初八，黄道生气，天月二德日，至诚修合于高地爽处，埋土中三尺深，至次年六月中伏节，择晴明吉日取，向当风处摊，去湿气，以不漏瓦瓶收贮密封。壮实人每服半钱，临睡百沸汤调半盏顿服，仰卧片时，徐以温白粥压下；若羸弱，只服一字，二、三服即能进食，止呕吐，续以宽中散、丁沉透膈汤、橘皮煎丸、厚朴煎丸等兼进，佐助胃气。忌生冷、鱼腥、黏腻、硬物，一两月则全愈矣。孕妇不可服。
太仓丸　治脾胃虚弱，不思饮食，翻胃不实，亦宜服之。
白豆蔻仁　缩砂仁（各二两）　陈仓米（用黄土炒熟，去土不用，一升）
上为细末，用生姜自然汁和丸，如梧桐子大，每服一百丸，食后用淡生姜汤送下。
人参利膈丸　治胸中不利，痰嗽喘满，利脾胃壅滞，推陈致新，治膈气圣药。
人参（去芦）　当归（洗）　藿香（洗净）　枳实（麸炒）　甘草（炙，各一两）　木香（不见火）　槟榔（各七钱半）　厚朴（姜制）　大黄（酒浸，各二两）
上为细末，汤浸蒸饼为丸如梧桐子大，每服五十丸，食前用米饮送下。
十膈气散　专治十般膈气，冷膈、风膈、气膈、热膈、痰膈、忧膈、悲膈、水膈、食膈、喜膈。
人参（去芦）　茯苓（去皮）　官桂（去粗皮）　枳壳（麸炒）　神麴（炒）　麦蘖（炒）　乾生姜（炮）　诃黎勒（煨，去核）　三稜（煨）　蓬术（煨）　陈皮（去白）　甘草（炙）　白术（各一两）　厚朴（姜制）　槟榔（煨）　木香（不见火，各半两）
上为细末，每服二钱，入盐少许，白汤调服。如脾胃不和，腹胁胀满，用水一盅，生姜七片、枣一枚，盐少许，煎七分服。
丁香饼子　治脾胃虚寒，痰逆呕吐，饮食减少；十膈、五噎、翻胃恶心，并宜服之。
丁香　木香（各半两）　白豆蔻　半夏曲　神麴（各半两）　白术　白姜　陈皮（各一两半）　人参　荜澄茄（各三钱）　肉豆蔻（半两）　甘草（炙，二钱）
上为细末，用生姜汁煮面糊和丸，捏作饼如棋子大，每服一饼，食远细嚼姜汤送下。
玉浮丸　治男子妇人脾胃虚弱，一切呕吐，及久新翻胃皆可服之。真良方也。
人参　白殭蚕（炒去丝）　白术　乾姜（炮）　丁香　肉豆蔻（面裹煨）　橘红　麦蘖（炒）　槟榔　白豆蔻　南星（炮）　木香（不见火）　附子（炮，去皮脐）　半夏（汤泡七次）　甘草（炙，各等分）
上为细末。用白面一份与生姜自然汁搜和，作棋子大饼，入百沸汤煮，令浮，极漉出，捣烂和前药末为丸如梧桐子大，每服五十丸，用淡生姜汤送下，不拘时服。病甚者。不过三服；如恶热药者，去附子；大便秘者，除肉豆蔻。
宽中散　治因忧恚郁结，或作寒热，遂成膈气，不进饮食。
白豆蔻（去皮，一两）　青皮（去穰）　缩砂（去皮）　丁香（各二两）　木香（不见火，一两半）　甘草（炙，三两半）　陈皮（去白，四两）　香附子（炒去毛）　厚朴（去粗皮，姜制炒，各八两）　沉香（不见火，一两）　槟榔（二两）
上为细末，每服二钱，不拘时用生姜盐汤调服。
沉香散　治膈气效秘方。
沉香（不见火）　木香（不见火）　枳壳（炒，各二钱五分）　乌药（四钱）
上为细末，每服三钱，淡盐汤调下。

咳逆门  ***************************
咳逆者，气逆上冲而作声也，俗谓之「吃忒」是也。其发也，或三，五声而止，或八、九声而止，或连续不绝，收气不回者。然所得之由不同，有因久病胃虚而得者，有因伤寒失下而得者，有因痰热内郁，火气冲上而得者，有因过服寒剂，胃寒而得者，有因水气停痰，心下痞悸而得者。大抵咳逆者，不顺之义，谓气不得下降，而上冲逆也。《经》云：诸逆冲上，皆属于火。则其咳逆亦火炎上之义也。
治法当以降气化痰和胃为主。若胃虚者，补其胃；伤寒失下者，宜下之；火逆上冲者，宜降之；过服寒剂者，宜温之；水气停痰者，宜逐之；斯其治法也。其或病久，脾胃衰败而发咳逆，额上汗出，连声不绝者，又为恶候，不可治也；若伤寒咳逆上气，其脉散者，死，谓其形损故也。
橘皮竹茹汤　治吐利后，胃虚膈热而咳逆者。
橘皮（三钱）　竹茹（二钱）　人参（二钱）　甘草（炙，一钱）
上作一服，水二盅，枣二枚、生姜五片，煎至八分，不拘时服。
半夏生姜汤　治哕欲死。
半夏（汤泡七次，六钱）　生姜（五钱）
上作一服，用水二盅，煎至一盅，分二服，不拘时服。
丁香柿蒂散　治吐利及病后胃中虚寒，咳逆至七、八声相连，收气不回者难治。
丁香　柿蒂　人参　茯苓　橘皮　良姜（炒）　半夏（汤泡七次，以上各一两）　生姜（一两半）　甘草（炙，七钱半）
上为末，每服三钱，水一盅，煎至六分，乘热顿服。
橘皮乾姜汤　专治胃虚寒哕。
人参（一钱）　通草　桂心　橘皮　乾姜　甘草（炙，各二钱）
上㕮咀，作一服，用水二盅，煎至八分，食远温服。
羌活附子散　治伤寒后胃虚寒，及吐利后胃咳逆。
附子（炮，去皮脐）　羌活（去芦）　茴香（炒，各半两）　木香（不见火）　丁香　乾姜（炮，各一两）
上为末，每服二钱，水一盅，盐一捻，煎十数沸，不拘时热服。
柿蒂汤　治胃膈痞满，咳逆。
柿蒂（五钱）　丁香（三钱）
上作一服，水二盅，生姜五片，煎至八分，食远热服。
桂苓白术丸　治咳逆，止咳嗽，散痞满壅塞，开坚结痛闷，进饮食，调和五脏。
辣桂　乾生姜（各二钱半）　半夏（汤泡七次）　茯苓（去皮，各一两）　白术　陈皮（去白）　泽泻（以上各五钱）
上为细末，面糊和丸如小豆大，每服二、三十丸，生姜汤下，日三服。病在上食后服，病在下食前服，病在中不拘时服，一方用黄柏、黄连各半两，水丸服，效。
荜澄茄散　治噫气咳逆，亦治伤寒咳逆，日夜不定。
荜澄茄　良姜（各二两）
上为末，每服二钱，水一盏，煎六分，沸投醋半盏，取出呷之。
灸咳逆法　其法于患人乳下一指许，正与乳相值骨间陷处。如妇人即屈乳头下，乳头齐处是穴。灸之：艾炷如豆大，灸三壮，男左女右，只灸一处，火到肌即瘥，如不瘥者难治。其穴当取乳下动脉处。
小柴胡汤　治伤寒热证，咳逆呕哕。
方见伤寒门，加柿蒂煎服。
治寒气攻胃咳噫
草豆蔻（去皮）　益智（去皮，各一两）　乾柿蒂（二两）
上㕮咀，每服三钱，用水一盅，生姜三片，煎至五分，去柤，不拘时热服。
硫磺嗅法　治咳逆服药无效者。
硫磺　乳香
上各一钱半为末，用酒一盏，煎至七分，急令患人嗅其热气即止。

头痛门  ***************************
夫头者，诸阳之会，其圆象天，故居人身之上。若头痛不止，乃三阳受病也。《难经》云：手三阳之脉，受风寒，伏留而不去，名厥头痛。如痛引脑巅，陷至泥丸宫者，名真头痛。其真头痛者，旦发夕死，夕发旦死，不可治也。盖头居其上，当风寒之冲，一有间隙，则若头、若脑、若耳、若鼻、风邪乘虚皆得而入之矣。体虚之人，或为风寒之气所侵，邪正相搏，伏而不散，发为偏正头疼，其脉多浮紧。又有胸膈停痰，厥而头痛。盖厥者，逆也，逆壅而冲于头也。痰厥之脉，时伏时见。亦有肾虚而气厥，并新沐之后，当风露卧，皆能令人头痛。当究其所因，因风邪则驱散之，痰厥则温利之，肾虚则补暖之。
又有头风之证与头痛无异，但有新久去留之分耳。浅而近者，名头痛，其痛卒然而至，易于解散速安也。深而远者，名头风，其痛作止不常，愈后触感复发也。此头痛、头风深浅之不同也。其脉短涩者，难治；浮滑者，易治。若细分六经用药之法，以明湿热、寒湿之证，东垣论之详矣，兹不复论。
芎术汤　治湿头痛，眩晕，痛极。
川芎　附子（生，去皮脐）　白术（以上各三钱）　桂心（去皮）　甘草（各一钱）
上作一服，用水二盅，生姜七片、枣二枚，煎至八分，食远服。
天香散　治年久头风不得愈者。
天南星　半夏（汤泡）　川乌（去皮）　白芷（各一钱）
上㕮咀，作一服，用水二盅，入生姜自然汁小半盏，煎至八分，食远服。
芎辛导痰汤　治痰厥头痛。
川芎　细辛　南星　陈皮（去白）　茯苓（以上各一钱半）　半夏（汤泡七次，二钱）　枳实（麸炒）　甘草（各一钱）
上㕮咀，作一服，用水二盅，生姜七片，煎至八分，食后服。
小芎辛汤　治风寒在脑，头痛眩晕，呕吐不止。
川芎（三钱）　细辛（洗去土）　白术　甘草（炙，各二钱）
上作一服，用水二盅，生姜五片、芽茶一撮，煎至一盅，去柤，食后服。
川芎散　治风盛烦壅，鼻塞清涕，热气上攻，眼目多泪、生眵及偏正头痛。
川芎　柴胡（各二钱）　细辛　半夏曲　人参　前胡　防风　甘菊花　甘草（炙，以上各一钱）　薄荷（半钱）
上作一服，用水二盅，生姜三片，煎至一盅，食后服。
菊花散　治风热上攻，头痛不止。
甘菊花（去梗）　旋覆花（去梗）　防风（去芦）　枳壳（麸炒）　羌活（去芦）　蔓荆子　石膏　甘草（炙，以上各一钱半）
上作一服，用水二盅，生姜五片，煎至一盅，不拘时服。
川芎羌活散　专治头风、头痛。
川芎　细辛　蔓荆子　藁本（以上各二钱）　羌活　防风（各一钱半）　白芷（半钱）
上㕮咀，作一服，水二盅，煎至八分，食后临卧热服。
落盏汤　治偏正头疼、头风。
麻黄（二钱）　人参（一钱半）　陈皮（去白，二钱）　甘草（炙，二钱）　御米壳（去膈穰顶蒂，蜜炒，一钱半）
上㕮咀，用水二盅，生姜七片，煎至八分，食后温服。
川芎茶调散　治诸风上攻，头昏重，偏正头疼，鼻塞声重。
川芎　荆芥（各四两）　细辛（去叶，土）　白芷　甘草　羌活（各一两）　防风（一两半）　薄荷（不见火，八两）
上为细末，每服二钱，食后茶清调服。
如圣饼子　治风寒伏留阳经，气厥痰饮，一切头痛。
防风（去芦）　半夏（生用）　天麻（以上各半两）　南星（汤泡）　川乌（炮，去皮脐）　乾姜（炮，以上各一两）　川芎　甘草（炙，各一两）
上为细末，用姜糊和丸如鸡头实大，捻作饼子，每服三五饼，食后用荆芥汤，或茶、酒细嚼送下。一方加细辛。
都梁丸　治风，项背拘急，头目昏眩，以及脑痛；妇人产前、产后伤风头痛，并皆治之。
香白芷（择白色大块者，用汤净洗四，五次，晒乾）
上为细末，炼蜜和丸如弹子大，每服一丸，食后荆芥汤点茶细嚼下。
定风饼子　治偏正头风，脑顶疼痛不可忍者。
草乌（炮，半两）　白芷（一两）　川芎（二两）　防风（去芦）　天麻　甘草　薄荷（各一两）　川乌（炮，去皮脐，五钱）　细辛（五钱）　石膏（水飞，一两　一方无川乌、石膏）
上为细末，姜糊和丸如龙眼大，捻作饼子，食后细嚼，茶清送下。忌热物一时。
川芎散　治头风，偏正头痛。
羌活　细辛　川芎　香附（炒去毛）　槐花　甘草（炙）　石膏（各五钱）　荆芥穗　薄荷　菊花　茵陈　防风（去芦，各一两）
上为细末，每服二钱，食后茶清调下。
抽刀一字散　治偏正头痛、头风。
乌头（生去皮，盐水浸一宿，取出切作片，再以生姜汁浸一宿。炒乾。如用，只炮去皮尖）　细辛　蝉蜕　川芎（一处炒，各半钱）
上为细末，每服一字，食后茶清调下。一方有雄黄半两。
芎辛丸　治头痛面赤，烦闷咽乾，上膈风痰，头目昏晕，百节疼痛，项背拘急。
川芎　防风　殭蚕　独活（以上各一两）　桔梗（三两）　细辛　羌活　白附子　甘草（以上各半两）　天麻（四两）　薄荷　荆芥（各一两半）
上为细末，炼蜜和丸如弹子大，每服一丸，食后茶、酒化下。
川芎石膏汤　治风热上攻，头目昏眩、痛闷，风痰喘嗽，鼻塞，口疮，烦渴淋闭，眼生翳膜。此药清神利头目。
川芎　山栀子　芍药　荆芥　当归　黄芩　大黄　菊花　人参　白术（各半钱）　石膏　防风（去芦）　薄荷　连翘（各二钱）　桔梗　寒水石　甘草　滑石（各一钱）　砂仁（二分半）
上㕮咀，分二服，每服用水一盅半，煎至八分，食后温服。忌姜、蒜、热物。
调中益气汤　治气血俱虚头痛，其效如神。
方见脾胃门内，少加川芎、蔓荆子、细辛。
止痛太阳丹
天南星　川芎（各等分）
上为细末，用连须葱白同捣烂作饼，贴于太阳痛处。
治头痛方
上用水调草决明子末，贴两太阳穴，效。
眩晕门
眩晕者，痰火动于风也。《经》云：诸风掉眩，皆属于肝木。风火皆属乎阳，多为兼化，阳主乎动，两动相搏，则为旋转也。其为证也，发于卒然之间，眼目昏花，如屋旋转，起则眩倒也。体虚之人，外为六气所因，内为七情所伤，郁结成痰，皆能令人一时眩晕目暗，口噤头痛项强。因于风，则脉浮，自汗，项强不仁。因于寒，则脉紧，无汗，筋挛掣痛。因于暑，则脉虚，烦闷。因于湿，则脉沉滞，吐逆。此为异耳。至于七情内伤者，使脏气不平，郁结中焦，而为痰饮，随气上攻，令人头眩，眉稜骨疼，目不可开。其证妇人得之最多，盖妇人性多偏怒。《经》云：天之气曰风，人之气曰怒。怒则致伤肝木，木动生风，令人头目旋运，皆由于此。亦有因醉饱房劳，致伤精血，肾气不能归元，而诸气逆上，则为头目眩晕矣。
治之当分内外因，及寒热虚实。气虚者，补气；血虚者，养血；外挟风邪者，发而祛之；内挟痰饮者，消而导之，要在活法施治焉。
半夏白术天麻汤　治头旋恶心，烦闷气喘短促，心神颠倒，兀兀欲吐，目不敢开，如在风云中；若头痛眩晕，身重如山，不得安卧，并皆治之。
半夏（姜制，一钱半）　白术（二钱）　天麻　茯苓（去皮）　陈皮　苍术（米泔浸，焙）　人参（去芦）　神麴（炒）　麦蘖（炒）　黄耆（去芦）　泽泻（以上各一钱）　乾姜（炮）　黄柏（各半钱）
上作一服，水二盅，生姜三片，煎至一盅，食远服。
仙术芎散　治风热壅塞，头目昏眩。消痰饮，明耳目，清神。
方见风门。
三五七散　治阳虚风寒入脑，头痛目眩，转运如在舟车之上，耳内蝉鸣，风寒湿痹，脚气缓弱等疾。
天雄（炮，去皮脐）　细辛（去土，各三两）　山茱萸（去核）　乾姜（炮，各五两）　防风（去芦）　山药（各七两）
上为细末，每服二钱，食前用温酒调服。
人参前胡汤　治风痰头运目眩。
人参（八分）　前胡（去芦）　南星（汤炮）　半夏曲　木香　枳壳（炒）　橘红　赤茯苓　紫苏　甘草（炙，以上各一钱三分）　
上㕮咀，作一服，用水二盅，生姜五片，煎至一盅，食后服。
蔓荆子散　治风气头旋运闷，起则欲倒。
蔓荆子　甘菊花　半夏　羚羊角（镑）　枳壳（麸炒）　茯神（去木）　芎藭　黄芩　防风（以上各七钱半）　麦门冬（去心）　石膏（各一两）　地骨皮　赤箭　细辛　甘草（炙，以上各半两）
上㕮咀，每服六钱，水二盅，生姜三片，煎至八分，去柤，不拘时服。
川芎散　治眩晕，恶风自汗，或身体不仁，气上冲胸，战摇如在舟车之上。
川芎　白术（各三钱）　北细辛　白茯苓　粉草（以上各一钱）　桂枝（半钱）
上作一服，水二盅，生姜三片，煎至一盅，不拘时服。有痰，兼青州白丸子服之。
人参汤　治风头眩，但觉地屋俱转，目闭不敢开。
人参　白术　麦门冬（去心）　当归（酒洗）　防风（各一两）　独活（去苗）　官桂（去皮）　黄耆　芍药（以上各一两半）
上㕮咀，每服五钱，水一盅半，煎至八分，去柤，食远服。
白术散　治风邪在胃，头旋不止，复加呕逆。
白术　厚朴（去皮，姜制）　甘菊花（各半两）　防风（去叉）　白芷　人参（以上各一两）
上㕮咀，每服五钱，用水一盅半，生姜五片，煎至八分，食远温服。
香橘饮　治气虚眩晕。
木香　橘皮（去白）　白术　半夏曲　白茯苓　缩砂（以上各二钱）　丁香　甘草（炙，各五分）
上作一服，水二盅，生姜五片，煎至一盅，食远服。
芎菊散　治诸阳受风，头目旋运，日视昏暗，肝气不清。
芎藭　甘菊花（各一两）　白殭蚕（炒）　细辛（去叶）　防风（去叉）　羌活（以上各三分）　旋覆花　草决明　蝉蜕（洗，以上各一钱）　天麻　密蒙花　荆芥穗　甘草（炙，以上各半两）
上为细末，每服二钱，水一盏，煎七分，食后温服，汤点亦可。
羌活汤　治风头眩，筋脉拘急，痰涎壅滞，肢节烦疼。
羌活　前胡（去苗）　石膏（研碎）　白茯苓　芎藭　枳壳（麸炒）　黄芩（去黑心）　甘菊花　防风　细辛（去叶）　甘草（炙，锉）　蔓荆子　麻黄（去根节煮，掠去沫，焙，以上各一两）
上㕮咀，每服三钱，水一盏，生姜三片，鸡苏三叶，同煎至七分，去柤，不拘时服。
天麻羌活丸　治头目风眩，邪气鼓作，时或旋运。
天麻　羌活　白芷　藁本（去苗土）　芎藭　芍药　细辛　麻黄（以上各二两）　牛黄（别研）　麝香（别研，各一分）
上为细末，炼蜜和丸如皂角子大，每服一、二丸，不拘时，研薄荷酒下。
芎犀丸　治偏正头疼，及风眩目运，一边鼻不闻香臭，常流清涕，或作臭气一阵，服芎、蝎等药不效者，服此不十服愈，及治喷嚏稠浓。
川芎　朱砂（研，内一两为衣）　石膏（研）　片脑（以上各四两）　人参　茯苓　甘草（炙）　细辛（以上各二两）　犀角（生用，镑）　栀子（各一两）　阿胶（蛤粉炒，一两半）　麦门冬（去心，三两）
上为细末，炼蜜和丸如弹子大，用朱砂为衣，每服一丸或二丸，食后细嚼，茶、酒任下。
人参丸　治风头旋目眩，痰逆恶心，胸膈痞滞，咳嗽痰涎，喘满呕逆，不欲饮食。
人参　白术　旋覆花（炒）　甘草（炙，以上各一两）　麦门冬（去心，焙）　枳壳（麸炒）　前胡（以上各二两）　木香（半两）
上为细末，汤浸蒸饼和丸，如梧桐子大，每服五十丸，食后温生姜汤送下
沉香磁石丸　治上盛下虚，头目眩运，耳鸣、耳聋。
沉香（别研）　蔓荆子　青盐（别研）　甘菊花（以上各半两）　巴戟（去心）　葫芦巴　山药（炒）　磁石（火煅醋淬，细研水飞）　川椒（去目，炒）　山茱萸（去核）　阳起石（火煅，研）　附子（炮，去皮脐，各一两）
上为细末，用酒煮米糊和丸，如梧桐子大，每服五十丸，加至七十丸，空心用盐汤送下。
增损黑锡丹　治阴阳不升降，上热下冷，头目眩晕，病至危笃，或暖药上僭愈甚者。
黑锡丹头（二两）　肉豆蔻　附子（炮，去皮脐）　破故纸（炒）　葫芦巴　官桂（去皮）　茴香（以上各一两）　青皮（去穰，炮）　川楝子　阳起石　木香　沉香（以上各半两）　乌药　磁石（火煅醋淬七次，细研水飞，各一分）
上为细末，酒煮糊和丸如梧桐子大，每服五、七十丸，浓煎人参茯苓生姜枣汤送下，空心服。一方无磁石。
川芎散　治风眩头晕。
山茱萸（一两）　山药　甘菊花　人参（去芦）　茯苓（或用茯神亦可）　小川芎（各半两）
上为末，每服二钱，温酒调服，不拘时，日三服。
祛痰丸　治风头旋，痰逆恶心，胸膈不利。
南星（生）　半夏（生）　赤茯苓（去皮）　陈皮（去白）　乾姜（炮，各等分）
上为细末，面糊和丸如梧桐子大，每服五十丸，不拘时，用温米饮送下。
芎藭散　治风，头旋，眼目昏痛，眩运倦怠，心忪。
芎藭　前胡　白殭蚕（炒）　人参（以上各一两）　蔓荆子　天麻（酒浸，焙）　防风（去叉，以上各半两）
上为细末，每服二钱，食后温酒调下。

腰胁痛门  ***************************
未腰者，肾之外候，一身所恃以转移阖辟者也。盖诸经皆贯于肾而络于腰脊，肾气一虚，腰必痛矣。腰痛有五，所感不同：一曰阳气不足，少阴肾衰，是以腰痛。二曰风痹，风寒湿著腰而痛。三曰肾虚，劳役伤肾而痛。四曰坠堕险地，伤腰而痛。五曰寝卧湿地而痛。又有三因而分之，盖太阳、少阴多中寒，少阳、厥阴多中风，阳明、太阴多中湿。此六经腰痛者为外因也。若失志伤肾，郁怒伤肝，忧思伤脾。若此腰痛为内因也。坠堕险地，伤腰而痛，为不内不外因也。当于五种、三因而推之，不过从其所由。汗、下、补、泻之法以疗之。其脉浮弦为风，弦紧为寒，沉细为湿，沉实为热，沉涩为气与血也。风则散之，寒则温之，湿则燥之，热则清之，气则顺之，血则和之，此治之法也。
至若胁痛者，厥阴肝经为病也。其痛自两胁下，痛引小腹，亦当视内外所感之邪而治之。若因暴怒伤触，悲哀气结，饮食过度，冷热失调，颠仆伤形，或痰积流注于胁，与血相搏，皆能为痛，此内因也。若伤寒少阳，耳聋胁痛，风寒所袭而为胁痛，此外因也。治之当以散结顺气，化痰和血为主，平其肝而导其滞，则无不愈矣。
独活寄生汤　治风伤肾经，腰痛如掣，久不治，流入脚膝为偏枯、冷痹、缓弱之患，及妇人新产腰脚挛急疼痛，除风活血。
独活　桑寄生（如无，以川续断代之）　白芍药　细辛　桂心　芎藭　防风　人参　熟地黄　川当归　秦艽　牛膝　茯苓　杜仲（去皮切，炒去丝）　甘草（炙，各一钱）
上作一服，水二盅，煎至一盅，空心服。
独活汤　治因劳役，腰痛如折，沉重如山。
独活　羌活　防风　肉桂　大黄（煨）　泽泻（以上各二钱半）　连翘　当归梢　防己（酒拌）　黄柏（酒拌）　甘草（炙，以上各一钱）　桃仁（二十五个）
上作一服，水二盅，好酒半盏，煎至一盅，食前服。
麻黄苍术汤　治寒湿所客，身体沉重，腰痛，面色痿黄不泽。
麻黄　泽泻　炒曲　茯苓　陈皮（各一钱）　半夏（姜制）　桂枝　草豆蔻　猪苓（各半钱）　黄耆（三钱）　杏仁（去皮尖，十个）　苍术（米泔浸，焙）　甘草（炙，各二钱）
上作一服，用水二盅，煎至一盅，食前服。
当归拈痛汤　治湿热为病，肢节烦疼，肩背沉重，胸膈不利，及遍身疼痛，下注于足胫，痛肿不可忍。
当归身　知母（酒洗）　茯苓（去皮）　泽泻　猪苓　囟术（以上各八分）　苦参（酒浸）　人参（去芦）　葛根　升麻（以上各七分）　茵陈（酒浸）　黄芩（酒浸）　羌活　甘草（炙，各一钱半）　防风（去芦）　苍术（各八分）
上作一服，水二盅，煎至一盅，不拘时服。
舒经汤　治臂痛不能举，有人常苦左臂痛，或以为饮，或以为风为湿，诸药悉投，继以针灸，俱不得效，用此方而愈。盖是气血凝滞，经络不行所致，非风非湿。腰以下食前服，腰以上食后服。
片姜黄（如无则以嫩莪术代之，二钱）　赤芍药　当归　海桐皮（去粗皮）　白术（以上各一钱半）　羌活　甘草（炙，各一钱）
上作一服，用水二盅，生姜三片，煎至一盅，去滓，磨沉香汁少许，食前服。
术附汤　治湿伤肾经，腰重冷痛，小便自利。
白术（四钱）　附子（炮，去皮脐）　杜仲（去皮，炒去丝，各三钱）
上作一服，水二盅，生姜七片，煎至一盅，空心服。
五积散　治寒湿伤于肾经，腰痛不可俯仰。
方见寒门
木香流气饮　治气滞腰痛。
方见气门
肾著汤　治居处卑湿，或雨露所袭，湿伤肾经，腰重冷痛，如带五千钱；冷如水洗，如将热物著痛处，方少宽，不渴，小便自利。
茯苓　乾姜（炮，各五钱）　白术（二钱半）　甘草（炙，一钱）
上㕮咀，分二服，每服用水二盅，煎至八分，食远服。
独活散　治冷滞风气，攻刺腰胯疼痛。
独活　附子（炮，各一两）　牛膝　赤芍药　桂心　芎藭　当归（微炒，以上各三分）　桃仁（汤浸，去皮尖，双仁，麸炒微黄，半两）
上㕮咀，每服五钱，水一盅半，生姜三片，煎至八分，去滓，食前温服。
养肾散　治腰脚筋骨疼痛，不能步履，其效如神。
苍术（去皮，泔浸，一两）　全蝎（去毒，半两）　天麻（三钱）　附子（炮，去皮脐）　草乌（去尖，各二钱）
上为细末，每服一钱，淋黑豆酒调下，药气所至，麻醉少时，须臾疾随药气顿愈。
青娥丸　治肾经虚，腰腿疼痛。常服壮筋补虚，止遗精白浊。
杜仲（炒去丝，一斤）　破故纸（炒，一斤）　生姜（炒，十两）
上为细末，用胡桃一百二十个，汤浸去皮研成膏，入少熟蜜和丸，如梧桐子大，每服五十丸，空心盐、酒、姜汤任下。
立安丸　治五种腰痛。常服补暖肾经，壮健腰脚。
破故纸　乾木瓜　杜仲（去皮，姜炒去丝）　牛膝（酒浸）　续断（以上各一两）　萆薢（二两）
上为细末，炼蜜和丸如梧桐子大，每服五十丸，空心用温酒，或盐汤送下。
橘香丸　治腰痛，经久不瘥。
橘核（炒）　茴香　葫芦巴（炒）　菴䕡子（炒）　破故纸（炒）　附子（炮，各等分）
上为细末，酒煮面糊和丸，如梧桐子大，每服三、四十丸，空心淡盐汤送下。
沉香丸　治肾脏风虚，冷滞腰间，久痛连腿膝麻痹，或时疼痛，乏力羸瘦。
沉香　桂心　萆薢　熟乾地黄　白茯苓　海桐皮　槟榔杜仲（去粗皮，炙黄）　石斛（去根）　牛膝　羌活　漏芦（以上各七钱半）　芎藭　木香　当归（锉，微炒）　白术　防风（以上各半两）　附子（炮，去皮脐）　补骨脂（微炒，以上各一两）
上为细末，炼蜜和捣三、五百杵，丸如梧桐子大。每服三十丸，空心用温酒送下，晚间食前再服。
如神汤（一名舒筋汤）　治男子妇人腰痛，闪肭血滞，腹中㽲痛，产后服之更妙。
延胡索（微炒）　当归　桂心（各等分）
上为细末，每服二钱，不拘时用温酒调服。一方加杜仲，或加桃仁、牛膝、续断亦可。
菴䕡丸　治坠堕闪肭，血气凝滞腰痛。
菴䕡子　当归（酒浸，焙）　威灵仙　破故纸（炒）　杜仲（炒）　桂心（以上各五钱）　乳香（别研）　没药（别研，各二钱半）
上为细末，酒煮面糊和丸，如梧桐子大，每服七十丸，空心用盐汤或盐酒任下。
治腰痛如神方
杜仲（炒去丝）　木香（各四两）　官桂（一两）
上为细末，每服二钱，空心温酒调下。
芎葛汤　治胁下痛不可忍者。
川芎　乾葛　桂枝　枳壳（麸炒）　细辛　芍药　麻黄　人参（去芦）　防风（去芦，以上各一钱）　甘草（炙，半钱）
上作一服，用水二盅，生姜三片，煎至八分，食远服。
分气紫苏饮　治腹胁疼痛，气促喘急。
紫苏　桑皮（炙）　五味子（去梗）　桔梗（去芦）　草果仁　大腹皮　白茯苓　陈皮　甘草（炙，各一钱半）
上作一服，水二盅，生姜三片，入盐少许，煎至一盅，空心服。
枳壳煮散　治悲哀伤肝气，引两胁疼痛。
枳壳（麸炒）　细辛　川芎　乾葛　防风　甘草　桔梗（各一钱）
上作一服，水二盅，生姜三片，煎至一盅，食前服。
香橘汤　治七情所伤，中脘不快，腹胁胀满。
香附子（炒）　橘红　半夏（姜制，各三钱）　甘草（炙，一钱）
上作一服，水二盅，生姜五片、红枣二枚，煎至一盅，食远服。
芎归芍药汤　治肝积气滞在左胁下，遇发作手足头面昏痛。
川芎　当归　芍药　桂枝　防风　枳实　羌活　甘草（以上各一钱六分）　乾葛（四分）　麻黄（三分）　侧子（炮，去皮脐，二分）
上㕮咀，分作二服。每服用水二盅，生姜三片，煎至七分，去柤，不拘时服。有汗避风。
加味小柴胡汤　治伤寒胁痛。
柴胡　黄芩（各二钱）　人参　半夏（各一钱半）　牡蛎粉　枳壳（麸炒）　甘草（炙，各一钱）
上作一服，用水二盅，生姜三片、枣二枚，煎至一盅，食远服。
异香散　治腹胁膨胀，痞闷噎塞，一切气痞，腰胁刺痛。
蓬术（煨）　益智　甘草　三稜（煨，各一钱半）　青皮　陈皮（各一钱）　石莲肉（七分）　厚朴（姜炙，八分）
上㕮咀，作一服，用水二盅，生姜三片、盐一捻，煎八分，食远服。
流气饮子　治五脏不和，三焦气壅，心胸痞闷，噎塞不通，腹胁胀痛，呕吐不食。
方见气门
聚气汤　治气或一边或左或右，不循上下，或肌肉之间，如锥刀所刺，其气不得见，令人腹中痛满。由惊忧恚怒，感受寒热，留而不散，为郁伏之气。因气流行，随经上下，相搏而痛，久令人痞闷，其脉短涩，谓之聚气。状如症瘕，攻刺腰胁，上下窒塞，小腹䐜胀，大小便不利，或泄泻、淋沥无度，并宜服之。一名大七气汤。
三稜　蓬术　青皮（去穰）　陈皮（去白）　桂心（不见火）　藿香　桔梗（去芦，炒）　益智　香附子（炒，各一钱）　甘草（炙，五分）
上作一服，用水二盅，煎至一盅，去柤，食前温服。
推气散　治右胁疼痛，胀满不食。
片姜黄　枳壳（麸炒）　桂心（不见火，各五钱）　甘草（炙，二钱）　
上为细末，每服二钱，姜枣汤调下。
木通散　治男子妇人胁肋苦痛。
木通（去节）　青皮（去穰）　萝卜子（炒）　茴香（炒）　川楝子（取肉，用巴豆半两同炒黄色，去巴豆，以上各一两）　滑石（另研）　莪术　木香（以上各半两）
上为细末，每服三钱，不拘时用葱白汤调服即愈，甚者不过三服。
白术丸　治息积病胁下满逆妨闷，喘息不便，呼吸引痛。不可针灸，宜导引服药。
白术　枳实　官桂（以上各一两半）　人参（二两）　陈皮　桔梗（醋炒）　甘草（炙，以上各一两）
上为细末，炼蜜和丸如梧桐子大，每服五十丸，不拘时温酒送下，日三服。
枳芎散　治左胁刺痛不可忍者。
枳实（麸炒）　川芎（各半两）　粉甘草（炙，二钱）
上为细末，每服二钱，浓煎葱白汤调下，或姜枣汤调下。酒调亦可，食远服。
芍药散　治妇人胁痛。
白芍药　延胡索　肉桂（以上各一两）　香附子（醋一升，盐半两，同煮乾，二两）
上为细末，每服二钱，不拘时白汤调服。
当归龙荟丸　治肝火盛，湿热内郁，两胁疼痛。
草龙胆（酒洗）　当归　大栀子　黄连　黄芩（各一两半）　大黄　芦荟（各半两）　木香（一钱半）　黄柏（一两）　麝香（少许）
上为细末，面糊丸如梧桐子大，每服三、五十丸，姜汤下。一方加川芎、柴胡各半两。


卷之六  ——————————————————————————————————————————————————————————————————————————————————————————

痰饮门  ***************************
痰饮为病，所感不同，有因气脉闭塞，津液不通，水饮停留，脾胃郁结而成痰者；有脾胃虚弱，不能运行水穀而成痰者；有因酒后，饮水停滞胃中而成痰者；有风、寒、湿、热之气，入脾相搏而成痰者；或喜怒哀乐之过情，饮食起居之不节，湿热内蕴，风寒外搏，皆为痰饮。所得之由不同，而所变之病甚多，或为寒，或为热，或为喘嗽、呕吐，或为翻胃、膈噎，以至为肿满，为眩晕，为风痫，为嗳气，为吞酸，为嘈杂，为痞膈，为疼痛，为怔忡，此皆痰之为病也。
又有五饮：一曰悬饮者，饮水流于胁下，咳嗽引痛；二曰溢饮者，饮水流于四肢，当汗不汗，身体疼重；三曰支饮者，咳逆倚息，短气，不得卧，其形如肿；四曰痰饮者，其人素虚，肠间沥沥有声；五曰留饮者，背恶寒，或短气而渴，四肢历节疼痛，胁下满引缺盆，咳嗽转甚。此五饮为病不同也。
东垣谓脾土上应于天，亦属湿化，所以水穀津液不行，即停聚而为痰饮也。故有五痰之分，言其湿热相乘也。如湿在心经为热痰，结而如胶，其色红；湿在肝经为风痰，其色青如沫；湿在脾经为湿痰，湿久而热，其色黄；湿在肺经为气痰，其色白，咯出如米粒；湿在肾经为寒痰，其色黑如唾。由此言之，岁气淫邪，乘于脾胃，津液不布，积为痰饮也，亦必从其所乘之气兼化而为五痰也。夫人之气，贵乎顺，气顺则津液流通，而无痰饮之患也。其脉偏弦为饮，浮而滑为痰。治法宜先顺气除湿，次消导之，或汗，或下，或温，或利，在乎临病消息焉。
导痰汤　治一切痰涎壅盛，或胸膈留饮，痞塞不通。
半夏（汤泡，二钱）　天南星（炮）　枳实（去穰，麸炒）　赤茯苓（去皮）　橘红（以上各三钱）　甘草（一钱）
上作一服，用水二盅，生姜十片，煎至一盅，食后服。
海藏五饮汤　一、留饮心下；二、澼饮胁下；三、痰饮胃中；四，溢饮膈上；五、流饮肠间。凡此五饮，酒后饮冷过多，故有此疾。
旋覆花（去梗）　人参（去芦）　陈皮（去白）　枳实（麸炒）　茯苓（去皮）　白术　厚朴（姜制）　半夏（汤泡）　猪苓　泽泻　前胡　桂心　芍药　甘草（炙，以上各一钱）
上作一服，用水二盅，生姜十片，煎至一盅，不拘时服。或因饮酒多，加乾葛、砂仁。
二陈汤治痰饮为患，或呕吐恶心，或头眩心悸，或胃脘不快，或因食生冷，或饮食过多，脾胃不和，并皆治之。
陈皮（去白）　茯苓（去皮）　半夏（汤泡）　甘草（炙，各三钱）
上作一服，用水二盅，生姜五片，煎至一盅，食远服。
橘皮汤　治胸膈停痰。
橘皮　茯苓（去皮）　半夏（姜制，各一钱半）　旋覆花　青皮（去穰）　桔梗　枳壳（姜制）　细辛　人参（以上各一钱）　甘草（一钱）
上作一服，用水二盅，生姜五片，煎至一盅，食远服。
俞山人降气汤　治上盛下虚，痰涎壅盛，或喘，或满，咽乾不利，并治脚气上攻，烦渴引饮。
前胡（去芦）　黄耆　厚朴（姜制）　五加皮（姜制）　当归（去芦）　桔梗　羌活　半夏曲　人参（去芦）　陈皮（以上各一钱）　乾姜（炮）　附子（炮，去皮脐）　官桂（以上各半钱）　紫苏子（一钱）
上作一服，用水二盅，生姜三片，煎至一盅，食远服。
茯苓半夏汤　治胃气虚弱，身重有痰，恶心欲吐。风邪羁绊于脾胃之间，当先实于脾胃。
茯苓　白术　半夏（姜制）　神麴（炒，各一钱）　麦蘖（炒，一钱半）　陈皮　天麻（各二钱）
上作一服，用水二盅，生姜五片，煎至一盅，食前服。
御爱紫宸汤　解宿酒，呕哕恶心，痰唾，不进饮食。
木香（不见火，半两）　砂仁　葛花　檀香（不见火）　茯苓　官桂　藿香（以上各一两）　陈皮　乾葛　良姜　丁香（不见火）　甘草（炙，以上各二两）
上㕮咀，每服四钱，水一盏半，煎至八分，去柤，不拘时服。
柴胡半夏汤　治风证不敢见风，眼涩头痛有痰，眼黑恶心，兀兀欲吐，风来觉皮肉紧，手足重难举，居暖处有微汗便减，如见风即复作。一名补肝汤。
柴胡　苍术（各一钱半）　半夏（二钱半）　白茯苓（二钱）　神麴（炒）　藁本（各一钱）　升麻（半钱）
上作一服，用水二盅，生姜五片，煎至一盅，食远服。
半夏白术天麻汤　治头目眩晕，恶心烦闷，气促上喘，无力，心神颠倒，兀兀欲吐，目不敢开，如在风云中；痰厥，头痛如裂，身重如山；脾胃虚损停痰，并皆治之。
方见眩晕门
枇杷叶散　治痰逆。此药温胃，可思饮食。
青皮（去穰，焙）　草豆蔻（各半两）　前胡　枇杷叶（拭去毛，炙黄）　半夏（汤泡）　茯苓（去皮）　人参　大腹皮　白术　厚朴（去粗皮，姜汁炙，以上各一两）
上㕮咀，每服四钱，水一盅，生姜三片，煎至六分，去柤，不拘时热服。
驱痰饮子　治痰饮，如人头痛背疼，饮食呕恶，皆痰饮之证。
天南星（切作十片，汤浸七次）　半夏（汤浸七次）　青皮（去穰）　陈皮（去白，各一两）　赤茯苓　草果仁　甘草（炙，各半两）
上㕮咀，每服四钱，水一盏，生姜七片、红枣一枚，煎至七分，去柤，不拘时通口服。如遇饮酒，先进一服，后再一服，或次日夜醒又一服，永无痰饮。
丁香茯苓汤　治脾胃虚寒，宿饮留滞，以致呕吐痰沫，或有酸水，不思饮食。
丁香　茯苓（去皮）　木香（各二两）　乾姜（炮，一两半）　附子（炮，去皮脐）　半夏（汤泡）　肉桂（去粗皮）　陈皮（去白，各一两）　缩砂（半两）
上㕮咀，每服四钱，水一盅半，生姜七片、枣一枚，煎至七分，食远服。
旋覆花散　治心胸痰热，头目旋痛，饮食不下。
旋覆花　甘草（炙，各半两）　枳壳（麸炒）　石膏（细研，各二两）　麦门冬（去心）　赤茯苓　柴胡　人参（以上各一两）　犀角屑　防风（去叉）　黄芩（以上各七钱半）
上㕮咀，每服五钱，水一盅半，生姜三片，煎至七分，食后服。
茯苓丸　本治臂痛。其《指迷方》中云：有人臂痛不能举，手足或左右时复转移。由伏痰在内，中脘停滞，脾气不流行，上与气搏，四肢属脾，脾滞而气不下。故上行攻臂。其脉沉细者是也。后人谓臂痛乃痰证也，但治痰而臂痛自止。
半夏（二两）　茯苓（一两）　枳壳（去穰，麸炒，半两）　朴硝（风化，二钱半）
上为细末，生姜汁煮面糊丸如梧桐子大，每服三十丸生姜汤送下。风化朴硝一时未易成，但以朴硝撒在竹盘中，少时成水置当风处，即干如芒硝，刮取用亦可。
昔有人为痰所苦，夜间两臂常觉有如人抽牵，两手战掉，至于茶盏亦不能举，随服随愈。痰药方多立见功效者，未有如此神妙。
辰砂化痰丸　治风痰，安神定志，利咽膈，清头目。
辰砂（水飞，研为衣）　白矾（枯研，各半两）　天南星（炮，一两）　半夏曲（三两）
上为细末，姜汁煮面糊和丸如梧桐子大，用辰砂为衣，每服三十丸，食后生姜汤送下。
大人参半夏丸　坠化痰涎，止嗽定喘，治诸痰不可尽述。
人参（去芦）　茯苓（去皮）　天南星　薄荷（以上各半两）　白矾（生用）　乾生姜　寒水石　半夏（以上各一两）　蛤粉（二两）　藿香（二钱半）
上为细末，面糊和丸如绿豆大，每服五十丸，食后用生姜汤送下，白汤亦可。一方加黄连半两、黄柏二两，取效愈妙。又治酒病，调和脏腑，尤宜服之。
清气化痰丸　治上焦痰火壅盛，或嗽或喘，烦热口乾，胸膈痞闷。
天南星（三两）　半夏（汤泡）　黄连（去须）　黄芩（各五两）　栝蒌仁（去壳）　茯苓（去皮）　杏仁（去皮尖，各四两）　陈皮　枳实（麸炒，各六两）　甘草（二两）
上为细末，姜汁煮面糊和丸如梧桐子大，每服七十丸，食后姜汤送下。
滚痰丸　专治一切宿滞之痰，及风热痰。
大黄（蒸，八两）　黄芩（八两）　沉香（半两）　青礞石（一两半同焰硝一两半，用砂锅内煅如金色，净一两）　一方加朱砂（研为衣，一两）
上为细末，面糊为丸如绿豆大，每服五十丸，食后白汤，或茶、酒任下。
中和丸　治湿热痰气。
苍术　黄芩　半夏（姜制）　香附子（各等分）
上为细末，粥丸如梧桐子大，每服五、七十丸，食远姜汤送下。
温胃化痰丸　治膈内有寒，脾胃伤饮，胸膈不快，痰涎不已。
半夏（三两）　陈皮　乾姜（炮）　白术（各二两）
上为细末，用姜汁煮面糊为丸如梧桐子大，每服五十丸，食后姜汤或白汤送下。
神仙坠痰丸　治痰饮，胸膈痞塞。此药下痰。
皂角（无虫蛀者，刮去皮弦，酥炙黄色，去子，净一两六钱）　白矾（生用，一两一钱）　黑牵牛（一斤取头末，四两）
上为细末，滴水和丸如梧桐子大，每服三十丸，渐加至百丸，空心用温酒送下。看病轻重，轻者五日、十日愈，重半月、一月愈。久服，永无瘫痪之疾。
控涎丹　治痰饮停积胸膈，或结为块，喘满不安，痛连胸胁，走注不定，决不可误作风痛、瘫痪等证治之。
甘遂（去心）　紫大戟（去皮）　白芥子（真者，各等分）
上为细末，水煮面糊和丸如梧桐子大，晒乾，每服三十丸，临睡用淡生姜汤，或熟水送下，以下痰饮为愈。
丁香五套丸　治胃气虚弱，三焦痞塞，不能宣行水穀，故为痰饮，结聚胸膈之间，呕吐恶心，腹满不食。
丁香（不见火）　木香（不见火）　陈皮（去白）　青皮（以上各半两）　白术　乾姜（炮）　茯苓（去皮）　良姜（以上各一两）　半夏　天南星（同半夏浸三日，各二两）
上为细末，用神麴一两、麦蘖二两同研，取面煮糊和丸如梧桐子大，每服二十丸，不拘时熟水送下。常服温脾顺气。
八珍丸　治膈痰结实，胸膈不利，喘嗽呕逆。
丹砂（研，半两）　犀角（镑）　羚羊角（镑）　茯神（去木）　牛黄（研）　龙脑（研，以上各一分）　牛胆南星　硼砂（研，各一钱）
上为细末，研匀炼蜜和丸如鸡头实大。每服一丸，食后嚼细，用人参荆芥汤送下。
快活丸　常服消食化痰，养生之家不可缺。
枳壳（炒，一两半）　官桂（一两）　半夏（汤洗）　桔梗（各二两）
上为细末，用生姜汁煮面糊和丸如梧桐子大，每服二十丸，不拘时用生姜汤送下，日进一、二服。
清气化痰丸　清利胸膈，顺气化痰，宽中健脾，消导饮食，治痰之圣药也。
半夏（八两）　南星（六两）　栝蒌　黄连（去须）　紫苏子（炒）　陈皮（去白）　枳实（麸炒）　茯苓（去皮）　萝卜子（炒）　山楂（以上各四两）　乾生姜（二两）　甘草（炙）　香附子（炒）　黄芩（以上各二两）
上将南星切作十字块，半夏每个切作二块，皂荚六两，白矾三两，多用水将南星、半夏、皂荚、白矾一处浸三宿，煮至南星心黑润为度，取出去皂荚不用，将南星、半夏晒乾，同众药为末，水糊为丸如梧桐子大。每服七、八十丸，加至百丸，食远或临睡茶清送下。
利膈化痰丸　治痰火大盛，胸膈迷闷，呕吐烦躁，头眩咳嗽。
南星（汤泡，煨）　蛤粉（研细）　半夏（姜制）　香附子（童便浸）　栝蒌仁（去壳）　贝母（去心，各半两）　治胸膈痰气最妙。
上为末，用猪牙皂角十四挺敲碎，水一碗半，煮杏仁（去皮尖）　一两，煮水将干去皂角，擂杏仁如泥，入前药搜和，再入姜汁泡，蒸饼丸如绿豆大，青黛为衣。每服五十丸，姜汤下。

喘门  ***************************
夫喘者，肺病也。肺主气，一呼一吸，上升下降，荣卫息数，往来流通，安有所谓喘耶？唯夫邪气伏藏，痰涎浮涌，呼不得呼，吸不得吸，于是上气促急，填塞肺脘，激乱争鸣，如鼎之沸，而喘之形状具矣，有肺虚挟寒而喘者，有肺实挟热而喘者，有水气乘肺而喘者，有惊忧气郁肺胀而喘者，有胃络不和而喘者，有肾气虚损而喘者。如是等类，皆当审证而主治之。若肺虚、肺寒，必有气乏表怯，冷痰如水之证，法当温补之。肺实、肺热，必有壅盛胸满，外鬨上炎之状，法当清利之。水气者，漉漉有声，怔忪浮肿，法当逐水利小便。惊忧者，惕惕闷闷，引息鼻张，法当宽中下气。胃络不和者，宜分气化痰以和之。肾气虚损者，宜助阳接真以补之。至若伤寒发喘，表汗里下；脚气喘满，疏导收功。此则但疗本病，其喘自安。
虽然，喘有利下而愈者，亦有因泻而殂者；喘有数年沉痼而复瘳者，亦有忽因他疾大喘而不救者。若汗出发润喘不休者，为肺绝；身汗如油而喘者，为命绝；直视谵语喘满者，不治。及诸笃病，正气欲绝之时，邪气盛行，壅逆而为喘。然则喘之危恶，又安可以寻常忽之耶？
人参定喘汤　治肺气上喘，喉中有声，坐卧不安，胸膈紧痛，及治肺感寒邪，咳嗽声重。
人参（去芦）　麻黄（去节）　阿胶（蛤粉炒）　半夏曲　五味子　罂粟壳（去蒂，蜜炙）　甘草（以上各一钱）　桑白皮（二钱）
上作一服，用水二盅，生姜三片，煎至一盅，食后服。
定喘汤　治上气喘嗽。一名定肺汤。
紫菀　橘红　杏仁（去皮尖，炒）　五味子　枳壳（麸炒）　半夏（姜制）　桑皮（炒）　紫苏子（炒）　甘草（炙，以上各一钱半）
上㕮咀，作一服，用水二盅，生姜三片、紫苏叶五叶，煎至一盅，食后服。
五味子汤　治喘促，脉伏而数者。
五味子（二钱）　人参（去芦）　麦门冬（去心）　杏仁（去皮尖）　橘皮（去白，以上各二钱半）
上作一服，用水二盅，生姜三片、红枣三枚，煎至一盅，去滓，不拘时服。
千缗汤　治痰喘。
半夏（泡七次，每个切作四片，七个）　皂角（去皮弦子，炙，一寸）　甘草节（一寸）
上作一服，用水二盏，生姜如指大一块，煎至半盏，去柤，顿服。数帖瘥。
杏苏饮　治上气喘嗽，浮肿。
杏仁（去皮尖，炒，一钱半）　紫苏叶（二钱）　五味子　大腹皮　乌梅（去核）　紫菀　甘草（炙，以上各一钱）　陈皮（去白）　麻黄（去节）　桑皮（炒）　阿胶（炒）　桔梗（以上各七分半）
上作一服，用水二盅，生姜五片，煎至一盅，食后服。
玉华散　治咳嗽上喘。调顺肺经，清利咽膈，安和神气。
甜葶苈（焙）　桑白皮（炒）　半夏（姜制）　贝母（炮）　天门冬（去心）　马兜铃　杏仁（去皮尖）　紫菀（洗）　百合（蒸）　人参（以上各一钱）　百部　甘草（炙，各七分半）
上作一服，用水二盅，生姜三片、红枣二枚，煎一盅，食后服。
紫苏子汤　治忧思过度，邪伤脾肺，心腹膨胀，喘促烦闷，肠鸣气走，漉漉有声，大小便不利，脉虚紧而涩。
紫苏子　半夏（汤泡）　木通　大腹皮　木香（不见火）　陈皮　人参　草果仁　枳实（麸炒）　白术　厚朴（姜制）　甘草（炙，以上各一钱）
上作一服，用水二盅，生姜三片、红枣二枚，煎至一盅，去柤，不拘时服。
杏参散　治坠堕惊恐，或渡水跌仆，疲极喘息。
杏仁（炒，去皮尖）　人参（去芦）　橘红　大腹皮　槟榔　白术　诃子（面煨用肉）　半夏（汤泡）　桂心（不见火）　紫菀（洗）　桑白皮　甘草（炙，各一钱）
上作一服，用水二盅，生姜三片、紫苏七叶，煎至一盅，去柤，不拘时分。
九宝汤　治经年喘嗽通用。
方见咳嗽门
神秘汤　治上气喘息不得卧者。
陈皮　桔梗　紫苏　五味子　人参（各二钱）
上作二服，每服用水二盅，煎至一盅，食远服。卧则喘者，水气逆，上乘于肺也。一方无桔梗、五味子，有桑白皮、木香、茯苓、生姜，煎服。
四磨汤　治七情郁结，上气喘急。
沉香　槟榔　人参　天台乌药
上各浓磨，水共取七分盏，煎三、五沸，不拘时服。一方无人参，有枳壳亦佳。
人参理肺汤　治喘不止。
人参　杏仁（麸炒）　粟壳（炒，去蒂，以上各二钱）　麻黄（炒）　木香（不见火）　当归（以上各一钱）
上㕮咀，作一服，用水二盅，煎至一盅，食后服。
麻黄散　治伤风喘急，坐卧不安，痰涎壅盛，涕唾稠黏，手足冷痹。
麻黄（去节，四钱）　款冬花（三钱）　肉桂（二钱四分）　杏仁（去皮尖，炒，钱半）　诃子肉（一钱）　甘草（炙一钱）
上作二服，每服用水二盅，好茶一钱，煎至八分，食后服。
调降汤　治喘嗽。
枳壳（一两）　半夏（姜制）　桔梗　青皮　陈皮　槟榔　茯苓　紫苏子　葶苈（隔纸炒，以上各半两）　缩砂　白豆蔻　紫苏叶（以上各二钱半）　甘草（炙，三钱）
上锉作散，每服三钱，生姜五片，水一盅，煎至七分，不拘时服。
八仙丸　治喘嗽神效。
天南星（炮，一两）　半夏（洗）　款冬花　小皂角（炙，去皮子）　白矾（枯）　甘草（炒，以上各半两）　巴豆（七个）　杏仁（去皮尖，炒，十五个）　大枣（裹巴豆，慢火烧烟尽，三个）
上为细末，醋煮面糊和丸如梧桐子大，每服二、三十丸，食后用温虀菜汁送下，或细嚼萝卜、栗子，生姜汤下。
沉香散　定喘止嗽。
沉香　阿胶（炒成珠）　人参　紫苏　陈皮（各半两）　桑皮（一两，微炒，气虚人减半）　甘草（炙，二钱半）
上为细末，每服二钱，食后枣汤调下。
五味子散　治肺虚寒，理喘下气，去痰饮。务观郎中姊，忽发喘嗽，服诸药不效，得此三服遂愈。
五味子　官桂（去粗皮）　茯苓（以上各一两）　陈皮（去白，三分）　乾姜（炮）　甘草（炙，各半两）
上㕮咀，每服五钱，水一大盏，煎至六分，食远热服。陈皮三分，即七钱半。
百花膏　治喘嗽不已，痰中有血。
百合（蒸焙）　款冬花（各等分）
上为细末，炼蜜为丸如龙眼大，每服一、二丸，食后细嚼，姜汤送下，噙化尤佳。
定喘丹　治久患咳嗽，肺气喘促，倚息不得睡卧；齁䶎久嗽，亦宜服之；累年不瘥，渐致面目浮肿者，神效。
杏仁（去皮尖，炒，别研）　马兜铃　蝉蜕（洗去土并足翅，炒，以上各一两）　砒（煅，别研，二钱）
上为细末，蒸枣肉为丸如葵子大，每服六、七丸，临睡用苦茶清放冷送下，忌热物半日。一名定喘瑞应丹。
紫金丹　治呴喘。
信石（研，一钱半）　淡豉（水润去皮，研成膏，一两）
上共研和丸如绿豆大，每服七丸或十丸，临睡用冷茶清送下，只一服、二服，后不可吃一应物汤水之类。今以信八分，豉一两，每服二十丸。一法二件成膏，搽椀内艾熏，入生真珠末为丸服亦效。有一亲戚妇人患喘嗽，十年遍求医者，皆不效。忽有一道人货此药，谩赠一服，是夜减半，数服顿愈，遂多金丐得此方。予屡用以救人，恃为神异。
人参紫菀汤　治喘嗽久不愈者。
方见咳嗽门。

消渴门  ***************************
消渴之证，乃水火不能既济，阴虚阳盛之病也。夫天一生水，肾实主之。膀胱为津液之腑，所以宣行肾水，上润于肺。故识者以肺为津液之脏，自上而下，三焦脏腑皆囿乎天一真水之中，《素问》以水之本在肾，末在肺者，此也。真水不竭，安有所谓渴哉？人惟淫欲恣情，酒面无节，酷嗜炙煿糟藏咸酸酢醢肥甘腥羶之属，复以丹砂五石济其私，于是炎火上薰，脏腑生热，燥气炽盛，津液乾焦，渴引水浆而不能自禁矣。渴之为病有三，曰消渴，曰消中，曰消肾，分上、中、下三焦而应焉。若热气上腾，心虚受之，心火散漫，不能收敛，胸中烦躁，舌赤唇红，此渴引饮，常多小便数而少，病属上焦，谓之消渴。热蓄于中，脾虚受之，伏阳蒸胃，消穀善飢，饮食倍常，不生肌肉，此渴亦不甚烦，但欲饮冷，小便数而如泔，病属中焦，谓之消中。热伏于下，肾虚受之，腿膝枯细，骨节痠疼，精走髓虚，引水自救，此渴饮水不多，随即溺下，小便多而渴，病属下焦，谓之消肾。自消肾而析之，又有五石过度之人，真气尽虚，石气独留，而肾为之虚热，阳道兴强，不交精泄，谓之强中。消渴轻也，消中甚焉，消肾又甚焉，至于强中则不可治也。然真水不生，日渐枯涸，小便或油腻，或赤黄，或泔白，或渴而且利，或渴而不利，或不渴而利，但所食之物多从小便出焉。甚而水气浸渍，溢于肌肤则胀为肿满。猛火自炎，留于分肉，则发为痈疽，此又病之深而证之变者也。其脉数大者生，虚小者死。治法其在滋阴水，抑阳火，使肾水上升，心火下降，阴阳停匀，水火既济，三焦和平，二火守位，斯疾愈矣。
降心汤　治心火上炎，肾水不济，烦渴引饮，气血日消。
天花粉（二钱）　人参（去芦）　当归　远志（去心，姜汁焙）　茯苓（去皮）　黄耆（蜜炙）　川芎　五味子　熟地黄　甘草（微炙，各一钱）
上作一服，水二盅，枣二枚，煎至一盅，食前服。
黄耆六一汤　治诸不足，胸中烦悸，时常消渴，或先渴而欲发疮，或病痈疽而后渴者，宜服之。
黄耆（去芦，蜜炙，九钱）　甘草（炙，一钱半）
上作一服，用水二盅，枣二枚，煎至一盅，不拘时服。
地黄饮子　治消渴，咽乾面赤烦躁。
生地黄　熟地黄　天门冬（去心）　麦门冬（去心）　人参（去芦）　黄耆（蜜炙）　石斛（去根）　枇杷叶（炙，去毛）　枳壳（麸炒）　泽泻（去毛）　甘草（炙，各一钱）
上㕮咀，作一服，用水二盅，煎至一盅，食后服。
麦门冬饮子　治膈消，胸满心烦，津液短少，多为消渴病。
麦门冬（去心，二钱）　五味子　栝蒌实　生地黄　人参（去芦）　茯神（去木）　乾葛　知母　甘草（炙，以上各一钱二分）
上作一服，用水二盅，竹叶十四片，煎至一盅，不拘时服。
六神汤　治三消渴疾。
枇杷叶（炙，去毛）　栝蒌根　黄耆　乾葛　莲房　甘草（各二钱）
上作一服，用水二盅，煎至一盅，食前服。小便不利加茯苓。
黄耆茂汤　治诸渴疾。
黄耆（蜜炙）　茯苓（去皮）　栝蒌根　麦门冬（去心）　生地黄　五味子　甘草（炙，各钱半）
上㕮咀，作一服，用水二盅，煎至一盅，不拘时服。
人参散　治消肾善饮，而食后数小便溺者。
人参　砂仁　白术　山栀子　桔梗　栝蒌　连翘　泽泻（以上各半钱）　葛根　黄芩　大黄　白茯苓　甘草（生用）　薄荷（各一钱）　石膏　寒水石　滑石（各一钱半）
上作一服，用水二盅，入蜜少许，煎至一盅，不拘时服。
天花散　治消渴。
天花粉　生地黄　麦门冬（去心）　乾葛（以上各二钱）　五味子　甘草（以上各一钱）
上作一服，用水二盅，粳米百粒，煎至一盅，食远服。
和血益气汤　治消渴消中诸方，只止燥渴，殊不知足阳明胃主血所生病，手阳明大肠主津所生病。此方治口舌乾，小便数，舌上赤脉。生津液，除乾燥，长肌肉。
生地黄（酒浸）　黄柏（酒浸，焙）　升麻（以上各一钱）　杏仁（去皮尖，炒，七个）　防己（酒浸，焙）　知母（酒炒）　羌活（以上各半钱）　桃仁（去皮尖，炒，七枚）　石膏（八分）　黄连（酒浸，一钱）　当归（酒浸，五分）　麻黄（三分）　红花（二分）　柴胡（四分）　甘草（生用，三分，炙用，三分）
上㕮咀，作一服，用水二盅，煎至八分，不拘时服。
三和甘露饮　大治消渴。有此证者，每日须进一、二服。
滑石（三钱）　石膏（二钱）　知母　人参　白术　茯苓　猪苓　泽泻（以上各七分半）　甘草（半钱）
上㕮咀、用水二盅，煎至一盅，食远温服。
参耆汤治消渴。
人参（去芦）　桔梗（去芦）　天花粉　甘草（以上各一两半）　黄耆（盐汤浸，炙）　白芍药（各二两）　白茯苓　五味子（各一两半）
上锉碎，每服四钱，水一盅半，煎至八分，日进四服，留滓合煎。一方有乾葛、木瓜、乌梅。
止渴润燥汤　治消中，大便秘涩燥硬，兼喜温饮，阴头退缩，舌白乾燥，唇口乾，眼涩，黑处见浮云。
升麻（一钱半）　黄柏（酒浸）　当归身　荆芥穗　桃仁泥　麻仁泥　知母　防风（以上各一钱）　柴胡　石膏（各七分）　杏仁泥（六个）　熟地黄（三分）　甘草梢　小椒（各三分）　细辛（一分）　红花（少许）
上㕮咀，作一服，水二盅，煎至一盅，食远温服，忌辛热物。
乌梅五味子汤　治消渴，生津液。
乌梅　五味子　百药煎　巴戟（去心，酒浸）　甘草（炙，各二钱）
上作一服，水二盅，煎至一盅，空心服。
加味钱氏白术散　治消中，消穀善肌。
人参（去芦）　白茯苓（去皮）　白术（以上各二钱）　枳壳（麸炒）　柴胡　藿香　乾葛　五味子　木香　甘草（炙，各一钱）
上作一服，用水二盅，煎至一盅，食远服。
人参石膏汤　治膈消，上焦燥渴，不欲多食。
人参（去芦，三钱）　石膏（四钱）　知母（二钱）　甘草　黄芩　杏仁（以上各一钱）
上作一服，水二盅，粳米一撮，煎至一盅，不拘时服。
加减八味丸　治肾水枯竭，不能上润；心火上炎，不能既济。心烦燥渴，小便频数，白浊，阴痿弱，饮食不多，肌肤渐渐如削，或腿肿、脚先瘦小。宜降心火，生肾水，其烦渴顿止。
白茯苓（去皮）　牡丹皮（去骨）　泽泻（酒浸焙，各八钱）　五味子（炒，一两半）　山茱萸（取肉焙）　肉桂（去粗皮，不见火）　熟地黄（蒸焙）　山药（微炒，各二两）
上各研末秤，和匀炼蜜为丸，如梧桐子大，每服五、六十丸。五更初温酒，或盐汤任下，午前、晚间空腹再服。此药不惟止渴，亦免生痈疽，久服永除渴疾，气血加壮。
栝蒌散　治壮盛之时，不自谨惜，恣情纵欲，年长肾气虚弱，不能房事，多服丹石，真气既尽，石气孤立，唇口乾焦，精液自泄，小便赤黄，大便乾实，小便日夜百十行，须当除热补虚。
天花粉　宣黄连　白扁豆　白茯苓（去皮）　寒水石　甘草节　人参（去芦）　白术（去芦）　石膏　猪苓（各等分）
上为细末，每服二钱，不拘时用白汤调服。
天王补心丹　宁心保神，益血固精，壮力强志，令人不忘；清三焦，化痰涎，祛烦热，除惊悸，疗咽乾口燥，育养心气。
人参（去芦）　丹参（洗）　白茯苓（去皮）　酸枣仁（洗）　远志（去心）　百部（洗）　石菖蒲（去毛）　柏子仁　桔梗（去芦）　玄参　天门冬（去心）　五味子　茯神（去木）　当归　熟地黄（各等分）
上为细末，炼蜜为丸，每两作十丸，以金箔为衣，灯心枣汤化下，食后临卧服。或丸如梧桐子，每服五、六十丸亦可。
平补丸　治消肾不渴，肌肉瘦削，小便涩数而沥，如欲渗之状。
菟丝子（酒蒸，捣焙）　山茱萸（去核，酒浸）　益智仁　当归（以上各半两）　川楝子（去核）　牛膝（去芦，酒浸）　葫芦巴（炒）　杜仲（去粗皮，姜汁炒）　肉苁蓉（酒浸，焙乾）　巴戟（去心，各三两半）　乳香（二两）
上为细末，用糯米糊丸如梧桐子大，每服五十丸，食前枣汤或盐汤送下。
天花粉丸　治消渴饮水多，身体瘦弱。
天花粉　人参（去芦，各等分）
上为细末，炼蜜为丸如梧桐子大，每服五十丸，食前用麦门冬煎汤送下。
朱砂黄连丸　治心虚蕴热，或因饮酒过多，发为消渴。
辰砂（一两）　宣黄连（三两）　生地黄（二两）
上为细末，炼蜜和丸如梧桐子大，每服五十丸，食前灯心枣汤送下。
梅苏丸　治消渴，膈热烦躁，最能生津液。
白梅肉　紫苏叶　乌梅肉（各半两）　麦门冬（去心，七钱半）　百药煎（三两）　诃黎勒（煨，去核）　人参（各一钱半）　甘草（炙，一两半）
上为细末，炼黄蜡汁，拌和为丸如鸡头实大，每服一丸，不拘时噙化咽津。路行可解渴。
肉苁蓉丸　治消渴尿脂，小便如泔。
肉苁蓉（酒浸，焙）　地骨皮　泽泻　五味子　巴戟（去心）　当归（酒浸，焙）　韭子　熟地黄（焙）　牡丹皮　白龙骨　甘草（炙，各一两）　磁石（火煅，醋淬七次）　赤石脂　人参（以上各一两半）　禹馀粮（煅，七钱半）　桑螵蛸（炙，十四枚）
上为细末，炼蜜为丸如梧桐子大，每服二十丸，用牛乳或白汤送下，日进三服。
茯菟丹　治三消渴通用，亦治白浊。
白茯苓（五两）　菟丝子（酒浸三宿，蒸，研细作饼，焙乾，一十两）　五味子（七两）　石莲肉（三两）
上为细末，用山药末六两打糊，搜和捣三、五百杵，丸如梧桐子大，每服五十丸，食前用米饮汤送下。
玉泉丸　治烦渴口乾。
麦门冬（去心）　人参（去芦）　茯苓（去皮）　黄耆（半生半蜜炙）　乌梅肉（焙）　甘草（以上各一两）　天花粉　乾葛（以上各一两半）
上为细末，炼蜜为丸如弹子大，每服一丸，不拘时，细嚼用白汤送下。
梅花聚香汤　治消渴饮水至石斗，病极者可服之即愈。
天花粉　乌梅肉　枇杷叶　麦门冬　五味子　栝蒌实　人参　黄耆　乾葛（以上各一两）　檀香（半两）
上为细末，每服三钱，熟水调下，随意不时服之。
黄连猪肚丸　治消渴强中。
黄连　粱米　栝蒌根　茯神（各四两）　麦门冬（去心）　知母（各二两）
上为细末，内猪肚中，缝定置甑中蒸极烂，取出药，捣猪肚为膏，和药再少入蜜，杵千馀下，丸如梧桐子大，每服五十丸，人参汤送下，米饮亦得。一方加生地黄，乾葛；一方去知母、梁米，用小麦。
神仙减水法　治三焦虚热，三消渴疾，日夜饮水无度。此药主之，不可轻易，其效如神。
人参（去芦）　天花粉　知母　宣黄连　苦参　麦门冬（去心）　浮萍（照水晒乾）　白扁豆　黄耆（各一两）　黄丹（二钱）
上为细末，每服二钱，新汲水调下，妙不可言。

遗精白浊门  ***************************
夫精者，丑脏六腑皆有，而肾为都会关司之所，又听命于心焉。《经》云：阴平阳秘，精神乃治，阴阳离决，精气乃竭。若肾水衰弱，心火妄动，然后遗精之病生焉。盖遗精之症有四：一曰梦中交而遗者，乃心虚神交也。二曰下元虚败，精不禁而遗者，乃肾虚精滑故也。三曰壮年气盛，久节房欲，经络壅滞而遗者；乃旷夫满而溢也。四曰情动于中，所愿不得而遗者，乃为情不遂欲而泄也。若夫壮年气盛及情动于中者，但舒其情自愈，虽不饵药可也。至若梦中交泄，则当治其心；肾虚精滑，则当固其真，斯治之要也。
至如赤白浊者，由肾水虚少，膀胱火盛，小便去涩，所以成浊也。盖因思虑过度，嗜欲无常，俾心肾不交。精元失守，以为赤白二浊之患焉。赤浊者为心虚有热，由思虑而得之；白浊者为肾虚有寒，因嗜欲而致也。刘河间又谓白浊亦属乎热，如清水作汤则有白脚，夏热则水浑浊，冬寒则水澄清，此理亦或然也。
虽然遗精、白浊皆由心肾不交，相火妄动而得，惟所出之路非为一途，其可一例言之。盖遗精则自精气道中而出，赤白浊则于小便尿孔中出，所以不同也。其浊澄定脚有浑浊，其状漩面，或如油，或如膏糊，或有五色光彩，多则渐渐令人虚损而成痨也。治法：浊而赤者，清其心；浊而白者，温其经，顺其气而调其荣。善养生者，存其神而安其心，节其欲而保其精，使水火既济，心肾平宁，则斯患不作，而复保其长生矣。
加味清心饮　治心中客热烦躁，赤浊肥脂。
白茯苓（去皮）　石莲肉（各一钱半）　益智仁　远志（去心，姜炒）　麦门冬（去心）　人参（去芦）　石菖蒲　车前子　白术　泽泻　甘草（炙，以上各一钱）
上作一服，用水二盅、灯心二十茎，煎至一盅，食前服。有热加薄荷少许。
龙齿补心汤　治诸虚不足，虚热潮来，心神惊惕，睡卧不宁，小便油浊。
龙齿（煅碾）　人参（去芦）　熟地黄（洗焙）　当归（酒浸，焙）　桔梗（去芦）　酸枣仁（炒）　白茯苓（去皮）　茯神（去木皮）　肉桂（去粗皮）　麦门冬（去心）　绵黄耆（蜜炙）　远志（去心，姜汁拌炒）　枳壳（麸炒）　半夏曲　白术（以上各一钱）　甘草（炙，半钱）
上作一服，用水二盅，生姜三片，粳米一撮，煎至一盅，不拘时服。
分清饮　治思虑过度，清浊相干，小便白浊。
益智仁（泔浸一宿）　石菖蒲（去毛）　白茯苓　乌药　川萆薢（各二钱）　甘草（炙，八分）
上㕮咀，作一服，用水二盅，入盐少许，煎至八分，食前服；或为末，每服二钱，用盐汤调服亦可。
益智汤　治肾经虚寒，遗精白浊，四肢烦倦，时发蒸热。
鹿茸（去毛，酥炙）　巴戟（去心）　肉苁蓉（酒洗）　益智仁　熟地黄（酒浸）　附子（炮，去皮脐）　桂心　山茱萸（去核）　白芍药　防风（去芦）　枸杞子　牛膝（酒浸）　甘草（炙，各一钱）
上㕮咀，作一服，用水二盅，生姜三片，盐一捻，煎至一盅，空心服。
小温金散　治心虚，触冒暑热，旋下或赤或白，淋沥不行，时烦自汗。
人参（去芦）　石莲肉（去心）　巴戟天（去心）　益智仁　黄耆（蜜炙）　萆薢（酒浸炒）　麦门冬（去心）　赤茯苓（去皮）　甘草（炙，各一钱）
上㕮咀，用水二盅，灯心十根，枣一枚，煎至八分，食前服。
清心莲子饮　治心中发热烦躁，思虑忧愁抑郁，小便白浊，或有沙膜，夜梦走泄，遗沥涩痛便赤；如或酒色过度，上盛下虚，心火炎上，肺金受克，故口乾燥，渐成消渴，四肢倦怠；男子五淋，妇人带下赤白，五心烦热。此药温平清心，养神秘精，神效。
黄芩　麦门冬（去心）　地骨皮　车前子（各钱半）　甘草（炙，一钱）　白茯苓（去皮）　黄耆（蜜炙）　石莲肉（去心）　人参（各二钱半）
上㕮咀，分二服，每服用水二盅，煎至八分，食前服。热多加柴胡、薄荷各一钱半。
芡实丸　治思虑伤心，疲劳伤肾，心肾不交，精元不固，面少颜色，惊悸健忘，梦寝不安，小便赤涩，遗精白浊，足胫痠疼，耳聋目昏，口乾脚弱。
芡实（蒸，去壳）　莲花须（各二两）　茯神（去木）　山茱萸（取肉）　龙骨（生用）　五味子　韭子（炒）　肉苁蓉（酒浸）　熟地黄（酒蒸焙）　紫石英（煅七次）　牛膝（去苗，酒浸焙）　枸杞子（各一两）
上为细末，酒煮山药糊为丸，如梧桐子大，每服七十丸，空心用盐酒或盐汤送下。
金锁正元丹　治真气不足，元脏虚弱，饮食减少，恍惚多忘，气促喘乏，夜多异梦，心忪盗汗，小便滑数，遗精白浊；一切元脏虚冷之病，并宜治之。
五味子　茯苓（各八两）　紫巴戟（去心，十六两）　补骨脂（酒炒，十两）　肉苁蓉（洗，焙乾）　胡芦巴（炒，各一斤）　龙骨　朱砂（另研，各三两）
上为细末，酒糊为丸如梧桐子大，每服十五丸至二十丸，空心温酒、盐汤任下。
秘真丸　治思想无穷，所愿而不得，意淫于外，入房太甚，则发筋痿、白淫，随溲而下，馀沥不止，精气不固，夜梦遗泄，立效。
龙骨（另研，一两）　诃子（去核，大者，五个）　砂仁（五钱）　辰砂（为衣，一钱半）
上为细末，米糊为丸如绿豆大，每服十五丸，渐加至二、三十丸，空心温酒送下，临睡用白汤送下。
瑞莲丸　治思虑伤心，便下赤浊。
白茯苓（去皮）　石莲肉（去心，炒）　龙骨（生用）　天门冬（去心）　麦门冬（去心）　柏子仁（炒，另研）　紫石英（火煅，研细）　远志（甘草水煮，去心）　当归（酒浸）　酸枣仁（炒）　龙齿（以上各一两）　乳香（另研，半两）
上为细末，炼蜜为丸如梧桐子大，以朱砂为衣，每服七十丸，空心用温酒，或枣汤送下。
心肾丸　治水火不既济，心下怔忪，夜多盗汗，便赤梦遗。
牛膝（去苗，酒浸）　熟地黄　肉苁蓉（酒浸，二两）　菟丝子（酒蒸，三两）　鹿茸（去毛，酥炙）　附子（炮，去皮脐）　人参（去芦）　黄耆（去芦，蜜炙）　五味子　茯神（去木）　山药（炒）　当归（去芦，酒浸）　龙骨（煅）　远志（用甘草水煮，剥去心，姜汁炒，各一两）
上为细末，酒煮糊为丸如梧桐子大，每服七十丸，空心用枣汤送下。
锁精丸　治精滑不禁。
川独活　川续断　穀精草　石莲肉（去壳）　干菱米　金樱子　白茯苓　川楝子（酥炒）　木猪苓　小茴香　干藕节　生鸡头（去壳）　莲心　紧龙骨（五色者，各等分）
上为细末，用鸡子清为丸如梧桐子大，每服四、五十丸，空心用盐汤送下，以乾物压之。
香茸丸　滋补精血，益养真元。治下焦阳竭，脐腹㽲痛，饮食减少，目视䀮䀮，夜梦鬼交，遗泄失精，肌肉消瘦。
鹿茸　糜茸（二味俱用火爁去毛，酥炙，各二两）　麝香（别研，半两）　沉香　五味子　白茯苓（去皮）　白龙骨（火煅）　肉苁蓉（酒浸一宿，切焙乾）　五味（各一两）
上为细末，和匀，用熟地黄三两焙乾为细末，以酒二升熬成膏子，搜药入臼内捣千杵，如硬更入酒少许，丸如梧桐子大，每服五十丸，空心温酒、盐汤任下。
紫石英丸　治虚劳梦与鬼交，失精虚竭至甚。
紫石英（细研，水飞）　桑螵蛸（微炒）　人参（去芦）　柏子仁（去壳，别研）　龙骨（以上各二两）　朱砂（细研，水飞）　肉苁蓉（酒浸一宿，刮去皱皮，炙乾，各一两）　麝香（细研，半两）
上为细末，入别研药令匀，炼蜜和捣二、三百杵，丸如梧桐子大，每服二十丸，食前用温酒送下。
威喜丸　治精气不固，梦泄白浊。
白茯苓（去皮切作块，以猪苓一分同放于磁器内，用水煮至二十馀沸，取出焙乾，研为细末，四两）　黄蜡（四两）
上将黄蜡熔化，搜和茯苓末为丸如弹子大，空心细嚼，满口生津，徐徐咽津，服以小便清为度。仍忌食醋。

诸淋门  ***************************
淋者，小便淋沥涩痛，因肾虚而膀胱生热也。夫水火不交，心肾气郁，遂使阴阳乖舛，清浊相干，蓄在下焦，故膀胱受病焉。膀胱为州都之官，津液藏焉，气化则能出矣。若风寒湿热之邪客于胞中，则不能化而出，故有五淋之证焉。夫五淋者，谓气淋、石淋、血淋、膏淋、劳淋是也。气淋为病，小便涩而常有馀沥也。石淋者，茎中痛，尿不得卒出，出则有沙石也。膏淋者，尿似脂膏而出也。劳淋者，劳伤即发，痛引气冲也。血淋者，遇热即发，小便涩痛而溺血也。
治法：并用流行滞气、疏利小便、清解邪热。其于调平心火，又三者之纲领焉。心清则小便自利，心平则血不妄行。最不可过用补剂。盖气得补而愈胀，血得补而愈涩，热得补而愈盛，水窦不行，加之穀道闭遏，未见其有能生者也。然而肾气虚弱，囊中受寒，亦有挟冷而小便淋涩者。其状先寒战而后溲便，盖冷气与正气交争，冷气胜则寒战而成淋，正气胜则寒战解而得便溺也。治之当逐散寒邪，扶养正气则自平矣。其馀癃闭涩痛皆一类也，临病之际当详审焉。
八正散　治心经蕴热，脏腑秘结，小便赤涩，癃闭不通，及热淋、血淋并皆治之。
大黄　瞿麦　萹蓄　车前子　木通　山栀　甘草（各一钱）　滑石（研，二钱）
上㕮咀，用水二盅，灯心二十茎，煎至一盅，食前服。一方加木香一钱尤佳。
立效散　治热结淋閟，作痛尿血。
甘草（炙）　山栀子（各二钱）　瞿麦（四钱）
上㕮咀，作一服，用水二盅，生姜三片、葱三根、灯心五茎，煎至一盅，食前服。
清心莲子饮　治上盛下虚，心火炎上，口苦咽乾，烦渴微热，小便赤涩，淋閟不通。
方见遗精白浊门
石苇散　治肾气不足，膀胱有热，水道不通，淋沥不出，脐腹急痛，蓄作有时，劳倦即发，或尿如豆汁，或出沙石，并皆治之。
石苇　葵子　木通　瞿麦　芍药　白术　滑石（以上各一钱半）　当归（去芦）　甘草　王不留行（以上各一钱）
上作一服，用水二盅，煎至一盅，食前服；或为末，每服一钱，用小麦煎汤调服。
海金沙散　治小便淋沥，及下焦湿热，气不施化，或五种淋疾，癃闭不通。
海金沙（研）　木通　滑石　瞿麦穗　通草（以上各一钱半）　杏仁（去皮尖，麸炒，二钱）
上作一服，用水二盅，灯心二十茎，煎至一盅，食前服。
五淋散　治膀胱有热，水道不通，淋沥不止，脐腹急痛，或尿如豆汁，或如沙石，膏淋、尿血并宜服之。
山茵陈　淡竹叶（各一钱）　木通　滑石　甘草（炙，各一钱半）　山栀子（炒）　赤芍药　赤茯苓（各二钱）
上㕮咀，作一服，用水二盅，煎至一盅。食前服。
导赤散　治心虚蕴热，小便赤淋，或成淋痛。
生地黄（四钱）　木通（三钱）　甘草（三钱）
上作一服，用水二盅，竹叶十片，煎至一盅，不拘时服。
清肺饮子　治渴而小便不利，邪热在上焦气分也。
茯苓（去皮）　猪苓（去皮）　泽泻（各二钱）　车前子（炒）　琥珀　木通　瞿麦　萹蓄（各一钱）　通草　灯心（各半钱）
上作一服，用水二盅，煎至一盅，食远服。
木香汤　治冷气凝结，小便淋沥作痛，身体寒冷。
木香　木通　槟榔　当归　舶上茴香（炒）　青皮（去穰）　泽泻　赤芍药　辣桂　橘红　甘草（炙，各一钱）
上作一服，用水二盅，生姜三片，煎至一盅，食煎服。
参苓琥珀汤　治小便淋沥，茎中痛不可忍，相引胁下痛。
人参（五分）　茯苓（去皮，四钱）　琥珀　当归梢　柴胡　泽泻（以上各三分）　延胡索（七分）　川楝子（去核炒）　甘草（生用，各一钱）
上㕮咀，作一服，用长流水三盏，煎至一盏，去柤，食前服。数服大效。
榆皮散　治小便卒暴淋涩不通。
榆白皮（洗）　瞿麦穗　栀子仁　郁李仁（去皮尖、炒）　赤茯苓（去皮）　鸡苏叶　木通（各一钱）
上㕮咀，作一服，用水二盅，煎至八分，不拘时服。
沉香散　治膏淋，脐下妨闷，不得快利。
沉香　陈皮（去白）　黄耆（各七钱半）　瞿麦（三两）　榆皮　韭子（炒）　滑石（各一两）　黄芩　甘草（炙，各半两）
上为细末，每服二钱，食前米饮调下。
瞿麦汤　治气淋涩滞。
瞿麦穗　黄连（去须）　大黄（蒸）　枳壳（去穰，麸炒）　当归（切，焙）　羌活（去芦）　木通　牵牛　延胡索　桔梗　大腹皮　射干　桂心（去粗皮，以上各一两半）
上㕮咀，每服四钱匕，水一盏半，生姜七片，煎至八分，去滓，不拘时温服。
益原散　治心经蕴热，及伤暑小便赤涩，痛闭作淋，烦渴口乾，并宜服之。
滑石（另研，六两）　甘草（一两）
上为细末，每服三钱，用灯心煎汤，食前调下。
神效琥珀散　治石淋，水道涩痛，频下沙石。
琥珀　桂心　滑石　大黄（微炒）　葵子　腻粉　木通　木香（不见火）　磁石（煅红酒淬七次，细研水飞过，各半两）
上为细末，每服二钱，食前用灯心葱白汤调下。
火府丹　治心经蕴热，赤涩淋痛。
木通　黄芩（各一两）　生地黄（二两）
上为细末，炼蜜为丸如梧桐子大，每服五十丸，木通煎汤送下。
石燕丸　治小便渗痛不可忍，出沙石而后方通。
石燕子（烧红水淬二次，研细）　滑石　石苇（去毛）　瞿麦穗（各等分）
上为末，面糊为丸如梧桐子大，每服五十丸，瞿麦、灯心煎汤送下，日三次。
五苓散　治伏暑积热，小便赤涩如淋。
方见中暑门。
王不留行散　治热淋疼痛不止。
王不留行　车前子　木通（以上各一两）　葵子　滑石（各一两半）　当归（微炒）　蒲黄　赤芍药　甘遂（煨）　桂心（各半两）
上为细末，每服一钱，食前用粥饮调服。
菟丝丸　治膏淋。
菟丝子（去尘土，水淘酒浸，控干蒸捣，焙）　桑螵蛸（炙，各半两）　泽泻（一分）
上为细末，炼蜜为丸如梧桐子大，每服二十丸，空心用清米饮送下。
地黄丸　治肾虚劳，膀胱结淋涩。
生地黄（切，焙）　黄耆（各一两半）　防风（去叉）　远志（去心，甘草水煮）　茯神（去木）　鹿茸（酥炙去毛）　黄芩（去黑心）　栝蒌（以上各一两）　人参（一两一分）　石苇（去毛）　当归（炮，各半两）　赤芍药　戎盐（研）　蒲黄　甘草（炙，各三分）　车前子　滑石（各二两）
上为细末，炼蜜和丸如梧桐子大，每服二十丸，食前温酒送下，或盐汤亦可。
通滑散　治热结小便赤涩不通，水道中痛，尿即号啼。
滑石（一两）　通草（七钱半）　冬葵子　赤茯苓　车前子　黄芩（各半两）
上为细末，每服半钱或一钱，食前温热水调下。
当归汤　治血淋及五淋等疾。
当归（去芦）　淡竹叶　灯心　竹萎蕤　红枣　麦门冬　乌梅　木龙（一名野蒲萄藤）　甘草
上各等分，锉碎煎汤作熟水。患此疾者多渴，随意饮之。
槟榔散　治冷淋，腹胁胀满，小肠急痛。
槟榔　木香（不见火）　当归（炒，以上各半两）　母丁香　桂心（各一分）　龙脑（细研，一钱）　猪苓（去黑皮，一两）
上为细末，每服一钱，不拘时，生姜葱汤调服。
生附散　治冷淋，小便秘涩，数起不通，窍中疼痛，憎寒凛凛。多因饮水过度，或为寒泣，心虚气耗，皆有此证。
附子（生用，去皮脐）　滑石（各半两）　瞿麦　半夏（汤泡七次）　木通（各三分）
上为末，每服二大钱，水二盏，生姜七片、灯心二十茎、蜜半匙，煎七分，空心服。
泽泻散　治冷淋，小便涩痛胀满。
泽泻　鸡苏　石苇（去毛，炙）　赤茯苓（去皮）　蒲黄　当归（切，焙）　琥珀（另研）　槟榔（以上各一两）　枳壳（去穰，麸炒）　桑螵蛸（炒，各半两）　官桂（去粗皮，三分）
上为细末，每服二钱匕，不拘时用冬葵子煎汤调服，或木通煎汤调亦可。


卷之七  ——————————————————————————————————————————————————————————————————————————————————————————

五疸门  ***************************
夫疸者，谓湿与热郁蒸于脾，面目肢体为之发黄是也。疸之名有五：一曰黄汗者，身体俱肿，汗出不渴，其汗能染衣，黄如柏汁。此由脾胃有热，汗出为风所闭，热结于中，其汗黄也。二曰黄疸，食已即飢，遍身俱黄，但欲卧，小便涩黄，憎寒壮热。此酒面炙煿蕴热瘀滞而得也。三曰谷疸，食毕即头眩，心中怫郁不安，遍身发黄。此脾胃有热，因大飢过食，有伤胃气所致也。四曰酒疸，身目俱黄，心中懊痛，足胫满，小便黄，面发赤斑，此由飢中饮酒，大醉当风入水所致也。五曰女劳疸，大劳淫欲，大热交接，衽席未几，遽就浴室，以致发热恶寒，小腹满急而身目俱黄也。五者之证虽不同，而其为黄则一也，原其所自，未有不由湿热而致者也。湿也，热也，又岂无轻重之别乎？湿气胜则如薰黄而晦，热气胜则如橘黄而明。盖脾主肌肉，土色本黄，湿热内蒸，或重或轻，自然见于外矣。自其湿热瘀而伤血，此又为血证发黄。何以明之？疸证之黄，小便不利；血证之黄，小便自利耳。夫脾受湿热郁而不行，亦多有腹胀之候。
治法大要，疏导湿热于大小便之中，如茵陈、五苓、黄连、三黄之剂皆要药也。然又单阳无阴，病势已极，疸而不渴，犹为可疗；疸而复渴，其或腹膨，则为难治矣。甚者，寸口无脉，鼻出冷气，与夫形如烟薰，摇头直视为心绝：环口黧黑，柔汗发黄为脾绝。虽遇卢扁，亦将不救，孰谓黑疸其可疗乎？
加减五苓散　治饮食、伏暑郁发为疸，烦渴引饮，小便不利。
茵陈　猪苓（去皮）　白术　赤茯苓（去皮）　泽泻（各二钱）
上㕮咀，作一服，用水二盅，煎至一盅，食前服。一方有桂心七分。
葛根汤　治酒疸。
乾葛（三钱）　山栀仁　枳实（麸炒）　豆豉（以上各二钱）　甘草（炙，一钱）
上作一服，用水二盅，煎至八分，不拘时服。
秦艽饮子　治五疸，口淡咽乾，发热微寒。
秦艽　当归（酒浸）　芍药　白术　官桂　茯苓（去皮）　熟地黄（酒蒸）　陈皮　小草　川芎　半夏（汤泡）　甘草（炙，各一钱）
上作一服，用水二盅，生姜五片，煎至八分，不拘时服。
山茵陈散　治疸证发热，大小便秘涩。
山茵陈　栀子（各二钱）　赤茯苓　枳实（各一钱半）　葶苈　甘草（各一钱）
上作一服，用水二盅，生姜三片，煎至一盅，食前服。
加味四君子汤　治色疸。
人参　白术　白茯苓　白芍药　黄耆（炙）　白扁豆（炒，各二钱）　甘草（炙，一钱）
上作一服，用水二盅，生姜五片、红枣二枚，煎至一盅，不拘时服。
茵陈汤　治时行瘀热在里，郁蒸不散，通身发黄。
茵陈（一两）　大黄（三钱）　栀子仁（一钱半）
上作一服，用水二盅，煎至一盅，不拘时服。
当归白术汤　治酒疸发黄，心胸坚满，不进饮食，小便黄赤，其脉弦涩。
当归　黄芩　茵陈　甘草（炙，以上各一钱）　白术（二钱）　半夏（汤泡）　杏仁（去皮尖，麸炒）　枳实（麸炒）　前胡（各一钱半）　茯苓（二钱）
上作一服，用水二盅，生姜三片，煎至一盅，食远服。
白术汤　治酒疸因下后变为黑疸，目青面黑，心下如啖蒜虀状，大便黑，皮肤不仁，其脉微而数。
白术　桂心（各二钱）　豆豉　枳实（麸炒）　乾葛　杏仁（去皮尖，炒）　甘草（炙，各一钱）
上㕮咀，作一服，用水二盅，煎至一盅，食前服。
桂枝加黄耆汤　治黄汗身肿，汗出已，辄轻，久久必身瞤，胸中痛，腰以下无汗，其腰弛痛，如有物在皮中，剧者不能饮食，烦躁，小便不利。
桂枝（二钱）　芍药（三钱）　甘草（炙，一钱）　黄耆（三钱）
上作一服，水二盅，生姜五片、红枣三枚，煎至一盅，食远服，仍饮热粥，以助药力。
茵陈散　治黄疸食已即飢，身体、面目、爪甲、牙齿及小便悉黄，寒热，或身体多赤多青。皆由酒食过度，为风湿所搏，热气郁蒸而成。
茵陈　木通　大黄（炒）　栀子（各一两）　石膏（二两）　栝蒌（一个）　甘草（炙，半两）
上㕮咀，每服五钱，水一盏半，生姜五片、葱白一茎，同煎至八分，去柤，不拘时服。大小便秘加枳实、赤茯苓、葶苈。又有伤寒，瘀血不解，郁发于表，发为黄疸，其脉浮紧，当以汗解，独煎麻黄汤饮之。
黄耆汤　治黄汗身体肿，发热不渴，汗出染衣黄色。
黄耆（去芦，蜜炙）　赤芍药　茵陈蒿（各二两）　石膏（四两）　麦门冬（去心）　淡豉（各一两）　甘草（炙，半两）
上㕮咀，每服五钱，用水一盏，生姜三片、竹叶十四片，煎至七分，去柤，食前服。
滑石散　治女劳疸。
滑石（一两半）　白矾（火枯，一两）
上为细末，每服二钱，用大麦粥汤食前调服，以小便出黄水为度。
㗜药瓜蒂散　治黄疸，遍身如金色。累效。
瓜蒂（二钱）　母丁香（一钱）　黍米（四十九粒）　赤小豆（半钱）
上为细末，每夜用少许吹两鼻孔内，㗜入便睡，明日取下黄水，次服黄连散。
黄连散　治黄疸，大小便秘涩，脏腑壅热。
黄连　大黄（好醋拌炒，各二两）　黄芩　甘草（炙，各一两）
上为极细末，每服二钱，食后温白汤调下，日三服。
犀角散　治急黄，心膈烦躁，目赤痛。
犀角屑　黄芩　升麻　栀子仁（以上各一两）　茵陈　朴硝（各二两）
上㕮咀，每服五钱，水一盏，竹叶三、七片，煎至六分，去柤，不拘时服。
紫金丸　治脾胃食积结块，令人四肢怠惰，身面俱黄，肚腹膨胀，俗名黄胖病。此药能理脾胃，消积聚，退黄去胀，进饮食。
针砂（银锅内醋炒赤色，研）　紫金皮（酒浸）　香附子（炒）　三稜（煨）　苍术（米泔浸，焙）　陈皮　青皮　厚朴（制）　砂仁（各一两）
上为细末，面糊为丸如梧桐子大，每服三十丸，食前白汤送下，或酒或川椒汤亦可，忌鲨鱼、牛肉等物。
大温中丸　治食积、黄肿病。
陈皮　苍术（米泔浸）　厚朴（制）　三稜（煨）　蓬术（煨）　青皮（各五两）　香附子（一斤）　甘草（二两）　针砂（醋炒红，三两）
上为细末，醋糊丸如梧桐子大，每服五十丸，空心姜汤下，午后盐汤下，临睡温酒下。
金黄丸　治酒积、食积，诸积面黄，疸积硬块。
荆三稜　牵牛（各二钱半）　巴豆（去油，四十九粒）　黍米粉　香附子（各半两）　泽泻（一钱半）
上为细末，用栀子煎汤和丸如绿豆大，每服三丸至五丸，食远用白汤送下。
谷疸丸　专治谷疸。
苦参（三两）　龙胆草（一两）　牛胆（取汁，一个）
上为细末，用牛胆汁入少炼蜜和丸如梧桐子大，每服五十丸，空心熟水，或生姜、甘草煎汤送下。
治黄疸效方　用生萝卜子焙为末，白汤调下，日三服，不拘时，每服二钱。

脚气痿痹门  ***************************
脚气之疾，《内经》名为厥病，至汉名为缓风，宋、齐之后始谓之脚气。名虽不同，其实一也。所得之由，皆因脾肾两经虚弱，坐卧行动之间而为风寒暑湿之气所干，流注而成此疾。得病之始，多不令人便觉，会因他病乃始发动，或奄然大闷，经三、两日方觉之。先从脚起，或缓弱疼痹，行起忽倒，或胫肿满，或足膝枯细，或心中忪悸，小腹不仁，大小便秘涩，或举体转筋，骨节痠疼，或恶闻食气，见食吐逆，或胸满气急，壮热憎寒，传足六经，外证与伤寒类焉，但卒然脚痛为异耳。其为候也不一，治法当究其所自来。若寒中三阳，所患必冷；暑中三阴，所患必热。脉浮而弦者，起于风；濡而弱者，起于湿；洪而数者，起于热：迟而涩者，起于寒也。风者汗之，湿者燥之，热者清之，寒者温之，又当随四时表里虚实而治之。切不可用补剂及汤淋洗，此医家之大戒也。盖补则气实，多致不救；淋洗则邪毒入内，亦难治矣。治之不早，使毒气入腹，冲心攻筑作痛，喘满上气，呕吐异常。此则渐致倾危，其可忽耶？
若夫痿者，谓足痿弱不能行也。《经》云：肺热叶焦，传于五脏，因肺热脾虚相搏而为足痿躄也。《难经》云：骨痿，不能起于床者是也。治痿之法，当补肾水，泻心火则愈矣。何以言之？盖补肾水则心火自降，而肺金不虚；泻心火则肺金自清，而肝木不实；肝木不实则脾不受伤，心火不盛则肺不燥热。治痿之法无出于此矣。
至于痹者，亦有五种：谓筋痹、脉痹、肌痹、皮痹、骨痹是也。此病多由体虚之人，腠理空疏而为风寒湿三气所侵，不能随时驱散，流注经络，久而为痹。其为病也，寒多则掣痛，风多则引注，湿多则重著。其病在筋者，屈而不伸，应乎肝，其证夜卧多惊，饮食少，小便数。其病在脉者，则血凝而不流，应乎心，其证令人痿黄，心下鼓气，卒然逆喘不通，嗌乾善噫。其病在骨者，则重而不能举，应乎肾，其证手足不遂而多痛，心腹胀满。其病在皮者多寒，遇寒则急，遇热则纵，应乎肺，其证皮肤无所知觉，气奔喘满。其病在肌者多不仁，应乎脾，其证四肢懈怠，发咳呕吐。诊其脉大而涩，或来急而紧，俱为痹之候也。治法，当视其所感风寒湿三气注于何部分，其表里须从偏胜者主以药饵。又有停蓄支饮亦令人痹，当随证治之。至如白虎历节，遍身疼痛者，无非风寒湿三气乘之也。若饮酒当风，汗出入水，亦成斯疾。久而不愈，令人骨节蹉跌，恐为癫痫之病。
治疾者，诚心辨别脚气、痿、痹之证，则庶乎其不差矣。
槟苏散　治风湿脚气疼痛。疏通气道。
槟榔　木瓜（各一钱半）　香附子　紫苏（各三钱）　陈皮　甘草（各一钱）
上作一服，用水二盅，生姜五片、葱白二根，煎至一盅，食前服。
乌药平气汤　治脚气上攻，头目昏眩，脚膝痠疼，行步艰苦，气不和，喘满迫促，并皆治之。
乌药　茯神（去皮、木）　白芷　当归（去芦）　白术　五味子　川芎　紫苏子　人参　木瓜　甘草（炙，各一钱）
上作一服，用水二盅，生姜五片、枣二枚，煎至一盅，食前服。
神秘左经汤　治风寒暑湿流注足三阳经，手足拘挛疼痛，行步艰难，憎寒发热，自汗恶风，头眩腰重，关节掣痛，大小便秘涩，或腹痛、呕吐、下利，两脚顽麻，并皆治之。
麻黄（去节）　乾葛　细辛　厚朴（去皮，姜制）　茯苓（去皮）　防己　羌活　枳壳（麸炒）　防风（去芦）　麦门冬（去心）　黄芩（各一钱）　肉桂（去粗皮）　柴胡（去芦）　半夏（汤泡）　小草　白姜（炮）　甘草（炙，各五分）
上作一服，用水二盅，生姜三片、枣二枚，煎至一盅，空心服。自汗加牡蛎、白术，去麻黄；肿满加泽泻、木通；热甚无汗加乾葛、橘皮、前胡；腹痛吐利，去黄芩加芍药及炮附子；大便秘加大黄、竹沥；喘满加杏仁、桑白皮、紫苏。凡有此病参详，逐一加减，无不愈者。
苍术散　治一切风寒湿热令足膝痛，或赤肿，骨间作热痛，及腰膝臀髀大骨疼痛，令人痿躄；一切脚气，百用百效。
苍术（用米泔浸一日夜，盐炒）　黄柏（去粗皮，酒浸一日夜，炙焦，各五钱）
上㕮咀，作一服，用水二盅，煎至一盅，食前服，日进二、三服。
羌活导滞汤　治脚气初发，一身尽疼，或肢节肿痛，便溺阻隔。先用此药导之，后用当归拈痛汤。
羌活　独活　当归（以上各一钱）　防己（一钱半）　大黄（四钱）　枳实（炒，一钱）
上作一服，水二盅，煎至一盅，食前服。
当归拈痛汤　治湿热为病，肢节烦疼，肩背沉重，胸膈不利，及遍身疼痛，下注足胫肿痛不可忍。
方见腰胁痛门
加味败毒散　治三阳经脚气流注，脚踝上焮热赤肿，寒热如疟，自汗恶风，或无汗恶寒。
羌活　独活　柴胡（去芦）　前胡（去芦）　枳壳（麸炒）　桔梗（去芦）　人参（去芦）　茯苓（去皮）　川芎　甘草（炙，以上各一钱）　苍术（米泔水浸，炒）　大黄（蒸，各二钱）
上作一服，水二盅，生姜五片，煎至一盅，食前服。皮肤瘙痒赤疹加蝉蜕煎服。
清燥汤　治湿热成痿，以燥金受湿热之邪，绝寒水生化之源。绝则肾亏，痿厥之病大作，腰以下痿软瘫痪，不能动履者宜服。
方见中湿门
温肾汤　治面色痿黄，脚痿弱无力，阴汗出。
麻黄　柴胡（各六分）　白术　黄柏（酒炒）　猪苓　白茯苓（去皮）　升麻（以上各一钱）　防风（去芦）　苍术（各一钱半）　泽泻（二钱）
上作一服，水二盅，煎至一盅，食前热服，候一时方可饮食。
独活汤　治脚痹。
独活（二钱）　乾姜（炮，一钱半）　大豆（五十粒）　附子（去皮脐，炮）　当归　防风（去芦）　茯苓（去皮）　芍药　黄耆　葛根　人参（去芦）　甘草（各一钱）
上作一服，用水二盅，酒半盅，煎至一盅，食前服。
导气饮　治寒湿脚气，肿赤疼痛，心腹膨胀，头面手足浮肿，身体腰背疼痛，并皆治之。
羌活　独活　木瓜　薏苡仁　青皮　陈皮　枳壳　桑白皮　紫苏　槟榔　木通　大腹皮　赤茯苓　大腹子　青木香　甘草（各一钱）
上作一服，用水二盅，煎至一盅，食前服。有热加大黄，湿加苍术。
紫苏散　治风毒脚气，脚重虚肿。
紫苏　木通　桑皮　小茴香（炒，各八分）　枳壳（一钱七分）　羌活　独活　荆芥　木瓜　青皮　甘草（炙，各五分）　大腹子（一钱二分）
上作一服，用水二盅，生姜三片、葱白一茎，煎至八分，空心温服。
桑白皮散　治脚气盛发，两脚浮肿，小便赤涩，腹胁胀满，气急坐卧不得。
桑白皮　郁李仁（各一钱）　赤茯苓（二钱）　木香（不见火）　防风　大腹子（各五分）　紫苏子（炒）　木通　槟榔　青皮（各七分半）
上作一服，用水二盅，生姜三片，煎至八分，食远温服。
藿香养胃汤　治胃虚不食，四肢痿弱，行立不能，皆由阳明经虚，宗筋无所养，遂成痿躄。
藿香　白术　神麴　白茯苓　乌药　砂仁　半夏曲　薏苡仁　人参（以上各一钱半）　甘草（炙）　荜澄茄（各一钱）
上作一服，用水二盅，生姜五片、枣二枚，煎至一盅，不拘时服。
补肝汤　治前阴如冰冷并阴汗，两脚痿软无力。
黄耆（一钱半）　人参（去芦）　乾葛　白茯苓（去皮）　猪苓　升麻（各一钱）　柴胡（去苗）　当归身　羌活　连翘　黄柏（炒）　泽泻　苍术　神麴　知母　防风　陈皮　甘草（炙，各半钱）
上㕮咀，作一服，用水二盅，煎至一盅，食前服。
蠲痹汤　治冷痹手足，腰痛沉重，及身体烦疼，背项拘急。
当归（酒浸）　赤芍药　黄耆　片姜黄　羌活（以上各二钱）　甘草（炙，一钱）
上作一服，用水二盅，生姜五片、枣二枚，煎至一盅，食前服。一方加防风二钱。
五痹汤　治风寒湿之气客留肌体，手足缓弱，麻痹不仁。
片姜黄　羌活　白术　防己（各二钱半）　甘草（炙，一钱）
上作一服，用水二盅，生姜七片，煎至一盅，病在上食后服，病在下食前服。
附子八物汤　治白虎历节风，身痛如鎚不可忍。
附子（炮，去皮脐）　乾姜（炮）　芍药（以上各一钱半）　白术（二钱）　茯苓（去皮）　桂心（去皮）　人参（去芦）　甘草（炙，各一钱）
上作一服，用水二盅，煎至一盅，食前服。一方去桂加熟地黄二钱。
三痹汤　治血气涩滞，手足拘挛；风痹等疾，并宜服之。
杜仲（姜炒）　防风　桂心　川续断　人参　当归　秦艽　生地黄　茯苓　川芎　黄耆　细辛　芍药　独活　牛膝　甘草（炙，以上各八分）
上作一服，用水二盅，生姜三片、枣一枚，煎至一盅，不拘时服。
茯神汤　治心痹，神思昏塞，四肢不利，胸中烦闷，时复恐悸。
茯神（去木）　羌活（去芦）　麻黄（去根节）　麦门冬（去心）　龙齿（以上各一两）　远志（去心）　犀角屑　薏苡仁　人参（去芦）　蔓荆子　防风（以上各七钱半）　赤芍药　甘草（炙，各半两）
上㕮咀，每服五钱，水一盅半，生姜五片，煎至八分，不拘时服。
巴戟天汤　治冷痹脚膝疼痛，行履艰难。
巴戟天（去心，三两）　附子（炮，去皮脐）　甘草（炙）　五加皮（各二两）　牛膝（酒浸，焙）　石斛（去根）　萆薢　白茯苓（去皮）　防风（去芦叉，各一两半）
上㕮咀，每服五钱，用水一盅半，生姜三片，煎至八分，食前温服。
鸡鸣散　治脚气第一品药，不问男女皆可服。如人感风湿，流注脚足，痛不可忍，用索悬吊，叫声不绝，筋脉肿大。
槟榔（七枚）　陈皮　木瓜（各一两）　吴茱萸（二钱）　生姜（连皮）　桔梗（各半两）　紫苏茎叶（三钱）
上为粗末，分作八服。每服隔宿，用水三大碗，慢火煎至碗半，去柤，再用水二碗煎柤，取一小碗，去柤。两次煎汁相和，安顿床头，次日五更分二、三服，只是冷服，冬月略温亦得，服了用饼饵压下。如服不尽，留次日渐渐吃亦可。服此药至天明大便当下一碗许黑粪水，即是原肾家感寒湿毒气下来也。至早饭前后，痛住肿消，但只是放迟迟吃物，候药力过。此药不是宣药，并无所忌。
十全丹　治脚气上攻，心肾相系，足心隐痛，小腹不仁，烦渴，小便或秘或利，关节挛痹疼痛。神效，不可尽述。
肉苁蓉（酒浸）　狗脊（燎去毛）　萆薢　茯苓（去皮）　牛膝（酒浸）　远志（去心，炒）　地肤子　石斛（以上各一两）　熟地黄（酒浸，焙乾）　杜仲（去皮炒，各三两）
上为细末，炼蜜和丸如梧桐子大，每服五十丸，食前用温酒、盐汤任下。
五斤丸　治筋血不足，腰脚缓弱，行步艰难，一切寒湿脚气。
没药（另研）　川乌（炮，去皮脐）　虎胫骨（酥炙黄色）　山药（以上各四两）　天麻（盐焙）　牛膝（去根酒浸）　肉苁蓉（酒浸，焙）　木瓜（以上各一斤）
上除木瓜，余药併为细末，将木瓜蒸烂研作糊，和药末，如不就，将原浸牛膝酒打糊，搜和杵一、二千下，丸如梧桐子大，每服五十丸，食前用温酒或盐汤送下。若只用后四味，名四斤丸，治法亦同。
不老地仙丹　治肾脏风毒。此药常服能轻脚膝，壮筋骨，补肾驻颜。
牛膝（酒浸，焙）　虎胫骨（酒炙）　当归（酒浸，焙）　肉苁蓉（酒浸，焙）　蒺藜（炒，去刺）　川椒（去目，炒出汗）　萆薢（盐水煮）　川芎（以上各一两）　赤小豆　木鳖子（去油）　地龙（去土）　茴香（炒）　乳香（另研）　防风（去芦叉）　血竭（以上各半两）　杜仲（姜汁炒去丝）　没药（另研）　羌活（去芦）　独活（以上各七钱半）　天南星（炮）　白附子（炮）　何首乌　黄耆（蜜炙，各七钱）
上为细末，酒糊为丸如梧桐子大，每服四、五十丸，空心用木瓜、陈皮煎汤送下。
擒虎丹　治风寒湿走注，脚痹，腰膝重痛。
五灵脂　荆芥　川乌（炮，去皮脐）　当归（酒浸，焙）　白胶香　自然铜（火煅醋淬七次，研，各二两）
上为细末，酒煮糊为丸如梧桐子大，每服二十丸，用温酒食后服，日进二服。
牛膝丸　治肾肝损，骨痿不能起于床，筋弱不能收持，宜益精缓其中。
牛膝（酒浸）　萆薢　杜仲（炒去丝）　白蒺藜　防风（去芦）　菟丝子（酒煮捣，焙乾）　苁蓉（酒浸，以上各二两）　肉桂（去皮，一两）
上为细末，用酒煮猪腰子烂捣和为丸，如梧桐子大，每服五十丸，空心温酒送下。
续断丸　治风湿流注，四肢浮肿，肌肉麻痹。
续断　当归（炒）　萆薢　附子（炮，去皮脐）　防风（去芦）　天麻（各一两）　乳香（另研）　没药（另研，各半两）　川芎（去梗，七钱半）
上为细末，炼蜜和丸如梧桐子大，每服四十丸，空心温酒或米饮送下。
乳香宣经丸　治风寒湿痹，四肢拘挛，筋骨疼痛，行步艰难；脚气诸疾，并宜服之。
乳香（另研）　附子（炮，去皮脐）　木香（不见火，各八钱）　五灵脂（一两）　黑豆（生用，三合）　草乌（去皮尖，炒）　川楝子（取肉微炒）　茴香（炒，以上各二两）　防风（去叉）　陈皮（去白）　黑牵牛（生用）　威灵仙（洗去土）　乌药　萆薢（以上各四两）
上为细末，酒煮面糊和丸如梧桐子大，每服三十丸，渐加至五、七十丸，空心用温酒送下。

自汗盗汗门  ***************************
《内经》云：卫气者，所以温分肉，充皮毛，肥腠理，司开阖者也。又曰：阳气者，卫外而为固者也。是以体虚之人，或为风暑湿邪所干，遂使分肉不温，皮毛不充，腠理不密，开阖不固，则阳气外泄，而汗为之出也。夫汗者，心之液也。心动则惕然而汗出也。有自汗，有盗汗。自汗者，不因发散而自然出也；盗汗者，睡而汗出，及觉则不出矣。自汗、盗汗，其一液也，其出异也，若阳蒸阳分而液出者为自汗，阳蒸阴分而液出者为盗汗。故阴虚阳必凑，发热而盗汗；阳虚阴必乘，发厥而自汗。此阴阳偏胜之所致也。又有惊怖、房室、劳极、历节、肠痈、痰饮、产褥，及伤寒，风温、湿温等病，皆能令人自汗。其盗汗乃心虚所致也，其脉多微而涩，濡而虚。
治法：风者固之，暑者清之，湿者燥之，惊怖者镇之，房劳虚极者温而补之。其汗多亡阳者，宜温其经而收敛之，其馀各随其证而治之。大法收敛心气，补益肾水，俾阴阳调和，其汗自止矣。
术附汤　治汗多亡阳，手足厥逆，及中湿脉细，自汗体重。
白术（四钱）　附子（炮，去皮脐，二钱）　甘草（炙，一钱二分）
上㕮咀，作一服，用水二盅，生姜三片、红枣二枚，煎至八分，食前温服。
桂枝汤　治伤风脉浮，自汗恶风。
方见伤寒门。
当归六黄汤　治盗汗之圣药也。
当归　黄柏　生地黄　熟地黄　黄芩　黄连（以上各一钱半）　黄耆（二钱）
上作一服，水二盅，煎至一盅，临卧服。
黄耆汤　治喜怒惊恐，房室虚劳，以致阴阳偏虚，或发厥自汗，或盗汗不止，并宜服之。
黄耆（去芦，蜜炙，二钱）　白茯苓（去皮）　熟地黄（酒蒸）　肉桂（不见火）　天门冬　麻黄根　龙骨（以上各一钱）　五味子　浮小麦（炒）　防风（去芦，各八分）　当归（去芦，酒浸）　甘草（炙，各七分）
上作一服，用水二盅，生姜五片，煎至一盅，食远服。发厥自汗加熟附子，发热自汗加石斛。
大建中汤　治虚热盗汗，百节痠疼，腰痛，肢体倦怠，日渐羸弱，口苦舌涩，心怔短气。
绵黄耆（炙）　远志（灯心煮，去心）　当归（酒洗）　泽泻（以上各一钱）　白芍药　龙骨（煅）　人参（以上各一钱半）　甘草（炙，一钱）
上作一服，用水二盅，生姜五片，煎至一盅，食前服。气弱加炮附子二钱，腰痛筋急加官桂（去皮）　一钱。
麦煎散　治荣卫不调，夜多盗汗，四肢烦疼，饮食少进，面黄肌瘦，并皆治之。
柴胡　秦艽　鳖甲（醋煮三、五十沸，去裙栏，再用醋炙黄，二两）　乾漆（炒尽烟）　人参　茯苓　乾葛　川乌（炮，去皮尖）　玄参（以上各一两）
上为细末，每服二钱，先用小麦三、七粒煎汤一盏，去麦入药煎三、五沸，食后服。
建中汤　治表虚自汗。
芍药（五钱）　官桂　甘草（炙，各二钱）
上作一服，用水二盅，生姜五片、枣二枚，煎至一盅，食前服。加黄耆二钱，名黄耆建中汤，治虚劳自汗；加当归，名当归建中汤，治妇人血气自汗；其自汗漏不止者，加桂一钱，熟附子半个，名桂枝附子汤，煎，空心服。
牡蛎散　治诸虚，体常自汗，惊惕不宁。
左顾牡蛎（用米泔洗，煅过）　黄耆（蜜炙）　麻黄根（各一两）　白术（半两）　甘草（炙，二钱半）　小麦（百馀粒）
上㕮咀，每服三、四钱，用水二盅，煎至一盅，食后服。
周卫汤　治自汗
麻黄根　黄耆（各一钱）　甘草梢（生用）　当归梢　黄芩（各半钱）　生地黄　麦门冬（各二分）　五味子（五个）　猪苓（二分）　羌活（七分）　苏木　红花（各一分）
上㕮咀。作一服，用水二盅，煎至七分，食前服。
四白散　治男子妇人血虚发热，夜多盗汗，羸瘦，脚痛不能行。
白术　白扁豆　藿香　益智　厚朴（姜制）　黄耆　陈皮（以上各一两）　白茯苓　人参　半夏（姜制）　乌药　白豆蔻　甘草（以上各半两）　芍药（一两半）　檀香　沉香（各二钱半）
上㕮咀，每服五钱，用水二盅，生姜三片，枣一枚，煎至八分，食前温服。
牡蛎白术散　治漏风证，饮酒中风汗多，食则汗出如洗。久不治必为消渴。
牡蛎（煅，三两）　白术（一两二钱半）　防风（二两半）
上㕮咀，每服五钱，水二盏，煎至七分，食远温服。恶风倍防风、白术，汗多面肿倍牡蛎。
抚芎汤　治自汗，头眩，痰逆恶心。
川芎　白术（炒）　陈皮（以上各二钱）　甘草（炙，一钱）
上㕮咀，作一服，水二盏，生姜三片，煎至七分，不拘时服。
团参汤　治大人小儿腋汗。大人乃心血液盛，面常发赤者是也；小儿因惊而得，宜服珍珠散。史丞相苦常盗汗不止，气弱体羸，治之不愈。一日，洪舍人相见一医人，云：心血液盛亦为汗，非虚也，宜用药收敛心经。遂传此方，服之而愈。
人参（新罗者）　川当归（去芦，焙，各半两）
上㕮咀，用猪心一个切作三片，药三分服。每服用水一碗，猪心一片，煎至一盏，去柤，服食前三次服。一方加黄耆。
五倍子散　治虚汗、盗汗不止者。
用五倍子为细末，临睡以自己津唾调填脐中，神效。
白术散　治盗汗极验。
白术（不拘多少锉作小块，或稍大）　浮麦（一升）
上用水煮乾，如白术尚硬，又加水一、二升煮软取出，去麦不用，切作片焙乾，研为细末，每服二、三钱，不拘时另用浮麦煎汤调服。
止汗温粉
川芎　白芷　藁本（各一两）　米粉（三两）
上为细末，每用绵绢包裹，扑于身上。
又止汗粉
麻黄根　牡蛎粉　败扇灰　栝蒌（以上各三两）　白术（二两）　米粉（三升）
上为末和米粉搅匀，以细绢袋盛，用扑身体上，日三、两度。忌桃、李、雀肉。仍灸大椎五、六百炷，日灸二、七，五、七炷，任意灸亦得，汗即渐止。

怔忡健忘动悸门  ***************************
夫怔忡者，心血不足，心中躁动不宁也。盖心主血，血旺则心主自安矣。一或为喜怒忧恐所动，则真血虚耗，心主失辅而成怔忡矣。又或外感风寒暑湿之气闭塞诸经，及协饮停留中脘，皆能令人怔忡。至于健忘者，谓陡然而忘其事也，主于心脾二经。盖心之官则思，脾亦主思，此由思虑过度，有伤心脾而得也。伤于心则真血耗散，神不守舍；伤于脾则胃气虚惫而虑愈深。二者皆能令人健忘也。或停饮而气郁生痰，使心脾之气不得舒，亦成斯疾。
若夫动悸者，谓心中惕然动悸而惊也，心下怯怯，如人将捕，由心胆虚怯之所致也。盖心者，君主之官，神明出焉；胆者，中正之官，决断出焉。或因事有所大惊，或见异相，登高涉险，惊忤心神，气与涎郁，则必惊悸，惊悸不已，变生诸证。或短气悸乏，或体倦自汗，四肢浮肿，饮食无味，心虚烦闷，坐卧不宁，此皆心胆虚怯之候也。
夫怔忡也，健忘也，动悸也，三者名虽不同，未有不由心血不足，脾气虚弱，积饮停痰而成也。治之唯在补养心血，调和脾气，宁其神，化其痰，使神气充满，心安气舒，则无三者之患也。
益荣汤　治思虑过多，耗伤心血，心血既伤，神无所守，是以怔忡恍惚，善悲忧，少颜色，夜多不寐，小便或浊。
当归（酒浸）　黄耆（去芦）　小草　酸枣仁（炒，去壳）　柏子仁（炒）　茯神（去木、皮）　木香（不见火）　麦门冬（去心）　白芍药　人参（去芦）　紫石英（煅研）　甘草（炙，各一钱）
上作一服，用水二盅，生姜三片、枣二枚，煎至一盅，不拘时服。
茯苓饮子　治痰饮蓄于心胃，怔忡不已。
赤茯苓（去皮）　半夏（汤泡七次）　茯神（去木，皮）　麦门冬（去心）　橘红（各一钱半）　沉香（不见火）　槟榔　甘草（炙，各一钱）
上作一服，用水二盅，生姜五片，煎至一盅，不拘时服。
归脾汤　治思虑过多，劳伤心脾，健忘怔忡。
人参（去芦）　木香（各一钱）　茯神（去皮、木）　龙眼肉　黄耆（去芦）　酸枣仁　白术（以上各一钱半）　甘草（炙，半钱）
上作一服，用水二盅，生姜五片、枣一枚，煎至一盅，不拘时服。
十味温胆汤　治心胆虚怯，触事易惊，梦寝不祥，异象相感，遂致心惊，气郁生痰涎，涎与气搏，变生诸证，或短气悸之，或复自汗，四肢浮肿，饮食无味，心虚烦闷，坐卧不安。
半夏（汤泡）　枳买（麸炒）　橘红（各二钱）　白茯苓（一钱半）　酸枣仁　远志（去心，甘草水煮）　五味子　熟地黄（酒浸，焙）　人参（去芦，各一钱）　甘草（炙，半钱）
上作一服，用水二盅，生姜五片、枣一枚，煎至一盅，不拘时服。
养心汤　治虚损，心血不足，惊惕不宁。
黄耆（炙）　茯神（去木、皮）　白茯苓（去皮）　半夏曲　当归　川芎（以上各一钱半）　远志（去心、姜汁炒）　酸枣仁（微炒）　肉桂（去皮）　柏子仁　五味子　人参（以上各一钱）　甘草（炙，半钱）
上作一服，用水二盅，生姜五片、枣二枚，煎至一盅，食前服。
叶氏镇心爽神汤　治心肾不交，上盛下虚，心神恍惚，睡多惊悸，小便频数，遗精白浊。常服镇心安神。
石菖蒲（去毛，半两）　甘草（炙，四钱）　人参（去芦）　赤茯苓（各三钱）　酸枣仁（炒，一钱半）　当归（酒浸，焙，三钱）　南星（炮，二钱半）　陈皮（去白）　山药　细辛（去苗）　紫菀（去芦）　半夏（汤泡七次）　川芎　五味子（各二钱）　通草　麦门冬（去心）　覆盆子（各一钱半）　柏子仁（炒）　枸杞子（各一钱）
上㕮咀，每服四钱，用水一盅，蜜一匙，煎至五分，去柤，入麝香少许，再煎一、二沸，不拘时温服。
叶氏定心汤　理心气不足，荣血衰少，精神恍惚，梦中失精。
人参（去芦）　白茯苓（去皮）　茯神（去皮、木）　黄耆（蜜炙，各三两）　白术　赤石脂（研）　川芎　厚朴（姜制，各二两）　官桂（去皮，一两）　紫菀茸　防风（各二两）　麦门冬（去心，一两半）　甘草（炙，一两）
上㕮咀，每服三钱，用水一盅，赤小豆七十粒，煎至七分，食后服。
人参固本丸　夫人心生血，血生气，气生精，精盛鬚发不白，容貌不衰。今人滋补气血多用性热之药，殊非其治。此方盖用生地黄能生精血，用天门冬引入所生之地；熟地黄能补精血，用麦门冬引入所补之地；又以人参能通心气，使五味并用，实补益心血。又名二黄丸。
生地黄（洗）　熟地黄（洗蒸）　天门冬（去心）　麦门冬（去心，以上各一两）　人参（去芦，半两）
上为细末，炼蜜和丸如梧桐子大，每服五十丸，空心温酒或盐汤任下。
八物定志丸　补益心神，安定魂魄。治痰，去胸中邪热。
人参（去芦，一两半）　石菖蒲　远志（去心）　茯苓（去皮）　茯神（去心，各一两）　朱砂（为衣，一钱）　白术　麦门冬（去心，各半两）　牛黄（另研，二钱）
上为细末，炼蜜和丸如梧桐子大，以朱砂为衣，每服五十丸，不拘时米饮送下。
宁志膏　治心神恍惚，一时健忘。
辰砂（研细水飞）　乳香（另研，各半两）　酸枣仁（炒，去皮，研）　人参（去芦，研，各一两）
上为末和匀，炼蜜为丸如弹子大，每服一丸，空心用温酒或枣汤送下。
平补镇心丹　治心血不足，时或怔忡，夜多异梦，如堕层崖。常服安心肾，益荣卫。
白茯苓（半两）　五味子　车前子　茯神（去皮、木）　麦门冬（去心）　肉桂（去皮，各一两二钱半）　远志（去心，甘草水煮）　天门冬（去心）　山药（姜制，各一两半）　酸枣仁（二钱半）　熟地黄（酒蒸，一两半）　人参（去芦，五钱）　龙齿（一两半）　朱砂（细研为衣，半两）
上为细末，炼蜜和丸如梧桐子大，每服五十丸，空心米饮、温酒任下。
妙香散　治心气不足，志意不定，惊悸恐怖，悲忧惨慼，虚烦少睡，喜怒不常，夜多盗汗，饮食无味，头目昏眩。常服补益气血，安神镇心。
麝香（另研，一钱）　山药（姜汁炙，一两）　人参（半两）　木香（二钱半）　茯苓（去皮）　茯神（去皮、木）　黄耆（各一两）　桔梗（半两）　甘草（炙，半两）　远志（去心，炒，一两）　辰砂（另研，三钱）
上为末，每服二钱，不拘时温酒调服。
定志丸　治心气不足，恍惚多忘。常服安神定志。
远志（去心，二两）　人参（去芦，三两）　菖蒲（二两）　白茯苓（去皮，三两）
上为末，炼蜜和丸如梧桐子大，以细研朱砂为衣，每服三、五十丸，米饮食后服。
寿星丸　治心胆被惊，神不守舍，或痰迷心窍，恍惚健忘。
天南星（先用炭三十斤烧一地坑通红，去炭火，以酒五升倾于地坑内，候渗泄尽，下南星在坑内以盆覆坑，周围用灰拥定，勿令走气，次日取出为末，一斤）　朱砂（另研，二两）　琥珀（另研，一两）
上各为细末和匀，用生姜汁煮面糊和丸，如梧桐子大，每服三十丸，加至五十丸，食后煎人参石菖蒲汤送下。
二丹丸　治健忘。养神定志，和血安神，外华腠理。
天门冬（去心）　熟地黄　丹参（以上各一两半）　白茯苓（去皮）　麦门冬（去心）　甘草（以上各一两）　远志（去心）　人参（去芦，各半两）
上为细末，炼蜜和丸，以朱砂半两研极细为衣，每服五十丸，加至百丸，空心煎愈风汤送下。愈风汤方见风门。
秘传酸枣仁汤　治心肾水火不交，精血虚耗，痰饮内蓄，怔忡恍惚，夜卧不安。
酸枣仁（去皮尖）　远志（去心制）　黄耆　白茯苓　莲肉（去心）　当归（酒浸）　人参　茯神（以上各一两）　陈皮　粉草（炙，各半两）
上㕮咀，每服四钱，水一盏半，生姜三片、枣一枚，以瓦器煎七分，日二服，临卧一服。
安神丸　治心神烦乱，怔忡，兀兀欲吐，胸中气乱而热，有似懊憹之状，皆膈上血中伏火，蒸蒸然不安，宜用权衡法以镇阴火之浮行，以养上焦之元气。经云：热淫所胜，治以甘寒，以苦泻之。以黄连之苦寒去心烦、除湿热为君，以甘草、生地黄之甘寒泻火补气，滋生阴血为臣，以当归补血不足，以朱砂纳浮溜之火而安神明也。
黄连（酒浸，一钱五分）　朱砂（水飞，一钱）　酒生地黄　酒当归身　甘草（炙，以上各五分）
上件除朱砂水飞外，捣四味为细末同和匀，汤浸蒸饼为丸如黍米大，每服十五丸，津唾嚥下，食后服。
十四䐄丸　治心血俱虚，怔忡惊惕。
柏子仁（研）　远志（去心，姜汁焙）　紫石英（煅）　酸枣仁（去皮，隔纸炒）　熟地黄　当归（去芦）　白茯苓（去皮）　白茯神（去木）　人参（去芦）　黄耆（炙）　阿胶（炒）　辣桂（去皮）　龙齿（研，各一两）　朱砂（研，半两）
上为细末，炼蜜为丸如梧桐子大，每服五十丸，食后用枣汤送下。
参乳丸　治心气不足，怔忡自汗。
人参（去芦，一两）　乳香（另研，三钱）　当归（二两）
上为细末研匀，山药煮糊和丸如梧桐子大，每服三十丸，食后枣汤送下。

疝气门  ***************************
夫疝者，睾丸连小腹急痛也。《素问》《灵枢》《脉经》所论疝证最多，难以尽举。姑以七疝论之：一曰厥疝，谓厥逆心痛，足寒，饮食吐逆不下。二曰症疝，腹中气乍满，心下尽痛，气积如臂。三曰寒疝，因寒饮食积，胁下腹中尽痛。四曰盘疝，腹中气痛，盘结脐傍。五曰气疝，腹中乍满乍减而痛。六曰附疝，腹中脐下有积聚。七曰狼疝，小腹与阴相引而痛，大便难。此七疝之形证也。又有所谓心疝、飢疝、疝癖、小肠气、膀胱气、奔豚气、横弦、竖弦、偏坠、木肾、肾余、阴肿，其名不同，要皆疝之类也。原其所得之由，未有不因七情四气之所干也。《内经》云：任脉之为病，男子内结七疝，女子带下症瘕。然则诸疝皆任脉之本源也。刘河间以为聚寒，朱丹溪以为湿热，陈无择以为有寒有热，而张子和以为专属厥阴肝经，四者之论各有至理存焉。观《内经》等所论，则五脏皆有疝，而太阳小肠、膀胱与厥阴肝经为疝之主，其气相通，运为外肾，繫于睾丸，此三经乃相连相会者也。盖肝者，筋之合也，聚于阴器。凡疝之发皆其部分，故曰疝本肝经是也。治法当以疏导为主，或温之，或散之，要在随其各经之证施治之，则无不愈矣。
聚香饮子　治七情所伤，遂成七疝，心腹胀痛，引腰连胁，不可俯仰。
檀香　木香　乳香　沉香　丁香　藿香（各一钱）　川乌（炮）　延胡索（炒）　桔梗（炒）　桂心　甘草（炙）　片姜黄（以上各五分）
上作一服，用水二盅，生姜三片、枣一枚，煎至八分，食前温服。
蟠葱散　治男子脾胃虚寒，气滞不行，攻刺心腹，痛连胸胁及膀胱小肠疝气。又治妇人血气刺痛，并宜服。
方见诸气门。
补肾汤　治寒疝入腹，小腹㽲痛，时复泄泻，胸膈痞塞。
沉香（五分）　人参　茯苓　附子（炮，去皮脐）　黄耆　白术　木瓜（以上各一钱半）　羌活　芎藭　紫苏　甘草（炙，各一钱）
上作一服，用水二盅，生姜三片、枣一枚，煎至一盅，食前服。呕吐加半夏一钱，生姜七片煎服。
益智仁汤　治疝气痛连小腹，挛搐不已，其脉沉紧，是肾经积冷所致。
益智　乾姜　甘草（炙）　茴香（炒，各一钱半）　乌头（炮，去皮尖）　生姜（各一钱）　青皮（一钱）
上作一服，用水二盅，入盐少许，煎至八分，食前服。
木香散　治心疝，小腹痛闷不已者。
木香　陈皮　良姜　乾姜（炮）　诃子（去核）　枳实（麸炒，各一钱半）　草豆蔻　黑牵牛　川芎（以上各一钱）
上作一服，用水二盅，煎至一盅，食前服；或为细末，每服二钱，空心白汤调下。
沉附汤　治肾虚无阳，小肠气痛，小腹外肾时冷，兼治湿证。
附子（生用）　香附（各二钱）　沉香　荜澄茄　辣桂　甘草（炙，各一钱）
上作一服，水二盅，生姜七片，煎至一盅，空心服。
桂姜汤　治无阳脐冷、疝气，兼治湿证。
辣桂　川白姜　吴茱萸（用油醋浸一宿，焙乾，以上各一钱）　良姜　茴香（炒）　荜澄茄　缩砂仁　木香　茯苓　益智仁　甘草（炙，各八分）
上作一服，水二盅，煎至一盅，食前服。
秘传茱萸内消丸　治肾虚为邪所袭，伏留作痛，阴㿗偏大，或生疮出黄水。
吴茱萸（半酒半醋浸一宿，焙乾）　山茱萸（蒸，去核）　马蔺花（醋浸、焙乾）　黑牵牛（炒，取头末）　延胡索（炒）　川楝子（蒸，去皮核）　海藻（洗去盐、焙）　舶上茴香（盐炒）　橘皮　青皮（去穰）　官桂（以上各一两）　桃仁（去皮尖）　白蒺藜（炒，去刺）　木香（各半两）
上为细末，酒煮稀糊为丸如梧桐子大，每服四十丸，空心用温酒或盐汤送下。
橘核丸　治四种㿗病，卵核肿胀，偏有大小，或坚硬如石，或引脐腹绞痛，甚则囊肤肿胀，或成疮毒，轻则时出黄水，甚则成痈溃烂。
橘核（炒）　海藻（洗）　昆布（洗）　桃仁　川楝肉（炒）　海带（洗，以上各一两）　厚朴（姜炙）　延胡索（炒）　枳实（麸炒）　桂心（不见火）　木香（不见火）　木通（以上各半两）
上为细末，酒糊为丸如桐梧子大，每服四十丸，食前温酒或盐汤送下。
茴香散　治膀胱气痛。
茴香　蓬术　金铃子肉　三稜（各一两）　甘草（炙，半两）
上为细末，每服二钱，食前热酒调下。
沉香内消丸　治小肠疝气，阴囊肿大，或左右偏肾、结核痛难忍；下元虚冷久不愈者，并宜服之。
沉香　木香（各半两）　葫芦巴（酒浸）　小茴香（炒，各二两）
上为细末，酒糊为丸如梧桐子大，每服五、七十丸，空心盐汤或盐、酒任下。
金铃丸　治膀胱肿痛，小肠气，阴囊肿，水出不干。
金铃子（取肉，五两）　茴香（炒）　海蛤　马蔺花（炒）　破故纸　海带　木香　菟丝子　丁香（各二两）
上为细末，面糊为丸如梧桐子大，每服五十丸，空心用温酒或盐汤送下。
三茱丸　治小肠气痛，外肾肿坠。
山茱萸（去核）　吴茱萸（去梗）　食茱萸（去梗，以上各一两）　川楝子（用斑蝥四十个，去翅嘴，同炒赤色，去斑蝥不用，一两）　破故纸（炒，一两七钱）　青皮（去穰）　茴香（盐炒）　青盐（以上各三两）　黑牵牛（炒，一两）
上为细末，醋糊为丸如梧桐子大，每服五十丸，用桃仁十五个（炒）　煎，酒送下，或茴香酒亦可，空心服。
木香导气丸　治男子小肠气肚疼，一切气积，以及下元虚冷，脾胃不和，并宜服之。有效。
木香　乳香　川楝子（去核）　八角茴香　丁香　香附子　破故纸　葫芦巴　荆三稜　甘草（以上各一两）　杜仲（炒去丝，半两）
上为细末　酒糊为丸如梧桐子大，每服三十丸，加至五十丸，空心用温酒或盐汤送下，日进三服。

积热门  ***************************
夫积热者，谓温热之毒久而蕴积于内也。盖心主热，属火，然人久蕴积热毒之气于三焦，必与心火相从。阳气太盛而作热，或素嗜辛辣芳馨肥甘之味，或饮醇酒，或服丹石之药，以致燥热积于脏腑之中。火热炎炽，上乘心肺，或口舌生疮，或咽喉肿痛，或目赤头眩，或痰涎稠浊，或大小便秘结，此皆积热之所致也。其有阴虚生内热，或为消渴，或为痈疽。诸热之病又当随其证而论之。若但蕴积热毒发于上焦者，宜清凉之；结于脏腑者，宜荡涤之；阴虚内热者，宜滋补肾水以摄伏之，斯得治之要矣。
凉膈散　治大人、小儿脏腑积热，口舌生疮，痰实不利，烦躁多渴，肠胃秘涩，便溺不利；一切风热，并皆冶之。
大黄（二钱）　连翘（四钱）　黄芩　薄荷　栀子　朴硝　甘草（各一钱）
上作一服，用水二盅，入蜜一匙，竹叶十片，煎至一盅，不拘时服；或为细末，每服二钱，白汤调下亦得。
洗心散　治风热痰滞，心经积热，口苦唇燥，眼涩多泪，大便秘结，小便赤涩。
白术（一钱）　麻黄　当归　荆芥穗　大黄（煨）　芍药　甘草（各二钱）
上作一服，用水二盅，生姜三片，薄荷少许，煎至一盅，不拘时服。
四顺清凉饮子　治血热蕴结壅滞。
大黄　当归　甘草（炙）　赤芍药（各二钱）
上作一服，用水二盅，煎至一盅，不拘时热服。
清气散　治风壅痰涎，膈上烦热。
枳壳　川芎　柴胡　前胡　茯苓　羌活　独活　青皮　白术　人参　甘草（以上各一钱）
上作一服，用水二盅，荆芥穗半钱，煎至一盅，不拘时服。
消毒犀角饮　治大人、小儿内蕴邪热，痰涎壅滞，或腮项结核，遍生疮疖，已溃未溃，并宜服之。
防风（去苗，一钱）　鼠黏子（炒，三钱）　荆芥穗（二钱）　甘草（炙，一钱半）
上作一服，用水二盅，煎至一盅，食后温服。
黄连解毒汤　治热毒烦闷，口燥呻吟，蓄热内甚，诸药不能退其热势者。
方见火门
黄芩汤　治心劳实热，口疮心烦，腹满，小便不利。
黄芩　泽泻　栀子仁　生乾地黄　木通　黄连（去须）　麦门冬（去心）　甘草（炙，各一钱二分）
上作一服，用水二盅，生姜五片，煎至一盅，食前温服。
既济清神散　益肾水降心火，清上实下。
桔梗　黄芩　川芎　山栀子　当归　羌活　白术　茯苓（以上各一两）　知母　甘草　薄荷（各半两）
上㕮咀，每服五钱，水一盏半，煎至七分，去柤，入蜜调服。
三黄丸　治丈夫、妇人三焦积热，咽喉肿闭，心膈躁烦，小便赤涩，大便秘结。
黄连（去须）　黄芩（去芦）　大黄（煨，各十两）
上为细末，炼蜜为丸如梧桐子大，每服四十丸，白汤食后送下。
薄荷煎　治口舌生疮，痰涎壅塞，咽喉肿痛。
薄荷（一斤取头末，三两半）　缩砂（半两取末，二钱）　川芎（半两取末，二钱）　片脑（另研，半钱）　甘草（半两取末，二钱半）
上为细末，炼蜜和丸如龙眼大，不拘时任意噙化。《和剂方》中无片脑有桔梗。
大金花丸　治三焦积热，心火炎上，口舌生疮，咽喉肿痛，大便秘结，小便赤涩。
黄连　黄柏　黄芩　大黄（各等分）
上为末，滴水为丸如梧桐子大，每服三十丸，熟水送下，不拘时。一方去大黄加栀子，名栀子金花丸。
神芎丸　治上焦头目一切风热证神效。
大黄（生用）　黄芩（各二两）　牵牛（生用）　滑石（各四两）　黄连　薄荷　川芎（各半两）
上为细末，滴水和丸如梧桐子大，每服五十丸，食后用温汤送下。
龙脑鸡苏丸　消烦渴，凉上膈，解酒毒，除邪热；并治咳嗽唾血、鼻衄、吐血、诸淋下血；胃热口臭，肺热喉腥，脾疸口甜，胆疸口苦，并宜服之。
柴胡（银州者，和木通以汤半升浸一、二宿，取汁后入膏，二两）　生地黄（另为末，六两）　黄耆（去芦，一两）　麦门冬（去心，四两）　木通（同柴胡浸）　人参（去芦）　蒲黄（炒）　阿胶（炒，以上各二两）　鸡苏净叶（即薄菏，一斤）　甘草（炙，一两半）
上除别碾药外，余药为细末，用好蜜二斤，先炼一、二沸，然后下生地黄末，不住手搅令匀，取木通柴胡汁慢火熬成膏，勿令焦，然后入余药末同和为丸如豌豆大。每服二十丸，嚼破热水下；虚劳烦热、消渴、惊悸，人参汤下；咳嗽、吐血、鼻衄，麦门冬煎汤下；惟诸淋车前子煎汤下。
噙化三黄丸
大黄　黄芩　黄连（各二两半）　黄药子　白药子（各一两半）　黄柏　苦参　山豆根　硼砂（各一两）　京墨（三钱）　片脑（一钱半）　麝香（少许）
上为细末，用猪胆汁调匀摊在碗内，甑上蒸三次，露一宿后，入脑、麝、硼砂为丸如豆大，每服一丸，食后噙化。冬加知母。一方有甘草。
牛黄凉膈丸　治上焦壅热，口乾咽痛，烦躁涎潮。
牛黄　片脑　麝香（各二钱半）　紫石英（研飞，半两）　马牙硝　寒水石（煅）　硬石膏（各二两）　甘草（微炙，一两）　牛胆南星（七钱半）
上为细末，炼蜜为丸，每两作四十丸，每服一丸，食后温薄荷人参汤下。
玄明粉　此药大治邪热所干，膈上气滞，五脏秘涩。
上用朴硝煎过，澄滤五、七遍，至夜于星月下露至天明，自然结成青白块子；用磁罐子按实于炭火内，从慢至紧，自然成汁，煎沸直候不响，再加顶火一煅便取出，于净地上倒下，用盆子合盖了以去火毒；然后研为细末，每二斤入生、熟甘草末二两一处搅匀，临卧斟量用之，或一钱、二钱，以桃花煎汤，或葱白汤下。此药本性寒，烧过性温无毒，忌诸般鱼及毒物等。
酒蒸黄连丸　治膈热，解酒毒，厚肠胃。
黄连（半斤，净，用酒二升浸，以瓦器置甑上，累蒸至烂，取出晒乾）
上为细末，滴水为丸如梧桐子大，每服五十丸，食前用温酒送下。


卷之八  ——————————————————————————————————————————————————————————————————————————————————————————

痼冷门  ***************************
痼冷者，谓痼久而冷者也。痼者，固久也；冷者，寒之甚也。人之脏腑禀受不同，亦或将理失宜，遂致偏胜，故方中有痼冷、积热之说。痼冷者，中寒也。其病多由真阳虚弱，胃气不实，复啖生冷、冰雪、水酪诸寒之物，或坐卧阴寒久湿之处，日渐侵夺阳气，以致脏腑久痼而冷。其为病也，或手足厥逆，或腹中久痛，溏泄无度，或腰腿重痛，如坐水中，或阴痿不举，精寒自出，或久呕吐，不进饮食，或自汗战慄，或大腑洞泄，或小便频数。此皆痼冷之为病也。治之当宜温补肾元，健养脾胃，祛寒邪，固真气，使阳气得复。阴阳和平则无偏胜之患，而斯疾愈矣。
三建汤　治真气不足，元阳久虚，寒邪攻冲，肢节烦疼，腰背痠困，自汗厥冷，大便滑泄，小便白浊，及中风痰潮，不省人事，伤寒阴证，厥逆脉微，皆可服之。
大乌头　附子　天雄（以上俱炮，去皮脐，各三钱）
上作一服，用水二盅，生姜十片，煎至一盅，不拘时服。
沉附汤　治上盛下虚，气不升降，阴阳不和，胸膈痞满，饮食不进，肢节倦痛。
沉香（锉，二钱半）　附子（炮，去皮脐，半两）
上作一服，用水二盅，生姜十片，煎至一盅，食前服。
参附汤　治真阳不足，上气喘急，自汗盗汗，气短眩晕；但是阳虚气弱之证，并宜服之。
人参（去芦，五钱）　附子（炮，去皮脐，三钱）
上作一服，用水二盅，生姜十片，煎至八分，不拘时服。
沉香荜澄茄散　治内挟积冷，脐腹弦急，痛引腰背，面色痿黄，脏腑自利，小便滑数，小肠气痛，并皆治之。
沉香　荜澄茄　附子（炮，去皮脐）　葫芦巴（炒）　肉桂（去粗皮）　补骨脂（炒）　川楝子（去核）　巴戟（去心）　茴香（炒）　木香（以上各一钱）　桃仁（去皮尖，双仁者）　川乌（炮，去皮脐，各半钱）
上作一服，用水二盅，入盐少许，煎至八分，空心服。
附子茴香散　治气虚积冷，心腹绞痛。
附子（炮，去皮脐，三钱）　茴香（炒）　肉豆蔻（煨）　乾姜（炮）　人参（去芦）　白术　白茯苓（去皮）　木香（以上各一钱）　丁香　甘草（炙，各半钱）
上作一服，用水二盅，入盐少许，煎至八分，空心服。
茸附汤　治精血俱虚，荣卫耗损，潮热自汗，怔忡惊悸，肢体倦乏；但是一切虚弱之证，并皆治之。
鹿茸（去毛，酒炙）　附子（炮，去皮脐，各四钱）
上作一服，水二盅，生姜十片，煎至八分，食前服。
接真汤　治阴病，手足厥冷，脐腹疼痛，真气不足，虚惫欲绝。
沉香　丁香（各二钱）　麝香（一钱）　附子（炮，去皮脐，四钱）
上㕮咀，用水二盅，生姜七片、枣二枚，煎至七分，空心服；或为末，每服二钱亦可。
附子理中丸　治脾胃冷弱，心腹疼痛，呕吐泄利，霍乱转筋，体冷微汗，手足厥寒，心下逆满，腹中雷鸣，呕哕不止，饮食不进；一切沉寒痼冷，并皆治之。
附子（炮，去皮脐）　人参（去芦）　乾姜（炮）　白术　甘草（炙，以上各三两）
上为细末，炼蜜为丸，每两作十丸，每服一丸，用水一盅化开，煎至七分，空心服。
来复丹　此药配类二气，均调阴阳，夺天地冲和之气，乃水火既济之方，可冷可热，可缓可急。善治荣卫不交，滋养心肾，气不升降，上实下虚，气闭痰厥，心腹冷痛，脏腑虚滑。不问男女老幼，危急之证，但有胃气，无不获安。补损扶虚，救阴助阳，为效殊胜。
舶上硫磺（用透明不夹沙石者）　硝石（同硫磺併为末，入定碟内以微火温炒，用柳篦子不住手搅，令阴阳气相入，不可用太过，恐伤药力，再碾令极细，各一两）　青皮（去穰）　陈皮（去白）　五灵脂（须择五台山者，研细用水澄去沙石，晒乾，以上各二两）　太阴玄精石（另碾飞，一两）
上将五灵脂、青皮、陈皮为细末，入玄精石末及硝石、硫磺末拌匀，以好酒、醋煮面糊和丸如豌豆大。每服三十粒，空心粥饮吞下。甚者五十粒，新生婴儿一粒。小儿慢惊风，或吐利不止变成虚风抽搦者，非风也，胃气欲绝故也。用五粒碾碎，米饮送下；老人伏暑迷闷，紫苏汤下；妇人产后，血逆上抢闷绝，并恶露不止，及赤白带下，并用醋汤下，常服和阴阳，益精神，散腰肾阴湿，止腹胁冷疼立效。诸疾不辨阴阳证者，并宜服之。
保元丹　治老弱诸沉寒痼冷，小便滑数，大便时泄，腰腿脐腹疼痛，困倦瘦虚食减。
附子（炮，去皮脐）　白术　山药　肉豆蔻　赤石脂　乾姜（各一两）　肉桂（半两）
上为细末，面糊为丸如梧桐子大，每服一、二十丸，空心用温酒送下。
黑锡丹　治元脏虚冷，真阳不固，三焦不和，上热下冷，耳内虚鸣，腰背疼痛，心气虚乏，饮食无味，膀胱久冷，夜多小便；妇人月事愆期，血海久冷，赤白带下，及阴毒伤寒，四肢厥冷，不省人事，急用枣汤吞一、二百粒，即便回阳。此药大能调治荣卫，升降阴阳，补损益虚，回阳返阴。
茴香（炒）　附子（制）　葫芦巴　破故纸（炒）　川楝子　巴戟（以上各一两）　肉豆蔻（制）　木香（不见火）　沉香（不见火）　桂心（以上各半两）　锡硫砂（四两）
上为末，同研匀，酒煮面糊和丸如梧桐子大，阴乾以布袋擦令光莹，每服四十丸，空心姜盐汤送下。

诸血门  ***************************
夫血气，形之所恃以生者，血阴而气阳也。盖人身之血犹水行地中，随气而行，通贯经络，无处不到。血为荣，气为卫，荣行脉中，卫行脉外，相随上下，荣养五脏六腑、四肢百骸者也。苟或荣卫失调，而为七情四气所干，然后变病生焉。盖血者，主于心，藏于肝，而统于脾者也。夫血之妄行，固由积热所致，然其证多端，难以一概而论。有因饮食过饱，负重伤胃而吐者；有因思虑伤心，及积热而吐衄者；有劳伤心肺，而吐血、咳血者；有思虑过多，伤脾而吐血者：有因肺生痈疽而吐血者；有从高坠下，伤损内脏而吐血者；有伤寒不解，邪热在经，随气上涌而为吐衄血者。治疗之法，当究所因。伤胃者调胃安血，劳心者益其心志，积热则清之，气郁则顺之，伤脾则安之，肺痈则消之，坠伤则下之，伤寒邪不解，当分其经而解之。若因吐血后而咳嗽，及嗽中带红丝者，久则必成痨瘵之证，为难治也。
又有便血、尿血者。盖便血乃脏腑积滞，湿热之毒而成也。或因气郁，酒色过度，及多食炙煿热毒之物，或风邪入胃，或七情六淫所伤，使血气逆乱，荣卫失度，皆能令人下血。其尿血乃膀胱蕴热所致也。治法：风湿者则祛散之，寒则温之，热则凉之，停滞则疏涤之，气郁则调顺之，有毒宜解利之。尿血者则当清利膀胱，滋其化源，使血得归源矣。大抵血得热则行，得寒则止。凡诸见血，其脉沉细者顺，洪大弦数者逆，临病详焉。
茯苓补心汤　治心气虚耗，不能藏血，以致面色黄瘁，五心烦热，咳嗽唾血，及妇人怀娠恶阻呕吐，并宜服之。
茯苓（去皮）　人参（去芦）　前胡（去芦）　半夏（汤泡）　陈皮　枳壳（麸炒）　紫苏　白芍药　桔梗（去芦）　乾葛　当归（洗）　熟地黄　川芎　甘草（各一钱）
上作一服，用水二盅，生姜五片、枣二枚，煎至一盅，食远服。
犀角地黄汤治主脉浮，客脉芤，浮乳相合，血积胸中，热之甚，血在上焦，此药主之。
犀角（镑）　大黄（各一钱）　黄芩　黄连（各二钱）　生地黄（四钱）
上作一服，用水二盅，煎至一盅，食后服。
是斋白术散　治积热吐血、咳血。若因饮酒过度，负重伤胃而吐血者，最宜服之。
白术（三钱）　茯苓（去皮）　黄耆（蜜炙）　人参（去芦，各一钱半）　百合（去心）　柴胡　山药　前胡（去芦，各一钱）　甘草（炙，七分半）
上作一服，用水二盅，生姜三片、枣一枚，煎至八分，食远服。
人参救肺散　治咳血、吐血。
人参（去芦）　黄耆　当归（用尾）　熟地黄（以上各二钱）　苍术　升麻　柴胡　白芍药（以上各一钱）　苏木　陈皮　甘草（以上各半钱）
上㕮咀，作一服，用水二盅，煎至一盅，食远服。
升阳去热和血汤　治肠澼下血作流，其血唧出，有力而射四散，腹大作痛，乃阳明气冲，热毒作也，当去湿热。
白芍药（二钱）　生地黄　牡丹皮　生甘草　橘皮（各一钱）　甘草（炙）　黄耆（各一钱半）　当归身　熟地黄　苍术（泔浸，焙）　秦艽（去芦）　肉桂（去皮）　升麻（各半钱）
上作一服，水二盅，煎至一盅，空心服。
犀角地黄汤　治伤寒汗下不解，郁于经络，随气涌泄，为衄血，或清道闭塞，流入胃脘吐血。如鼻衄、吐血不尽，余血停留致面色痿黄，大便黑者，更宜服之。
犀角屑　生地黄　白芍药　牡丹皮（去木，各二钱）
上作一服，水二盅，煎至一盅，食远服。如潮热发狂，加黄芩、大黄。
必胜散　治男子、妇人血妄流溢，或吐或咳、衄血，并宜服之。
小蓟（连根用）　人参（去芦）　蒲黄（炒）　熟地黄　当归（去芦）　乌梅（去核）　川芎（各一钱半）
上作一服，水二盅，煎至一盅，不拘时服。
大蓟散　治食啖辛物，伤于肺经，呕吐出血，名曰肺疽。
大蓟（连根用）　犀角（镑）　升麻　桑白皮（去皮，炙）　蒲黄（炒）　杏仁（去皮尖）　甘草（炙，各一钱）　桔梗（炒，一钱半）
上作一服，用水二盅，生姜三片，煎至一盅，不拘时服。
凉血地黄汤　治饮食不节，起居不时，阴受之则入五脏，䐜满闭塞，下为飧泄，久为肠澼，水穀与血作一流唧出。
当归　槐花（炒）　青皮（去穰）　熟地黄（各一钱）　黄柏（炒）　知母（各二钱）
上作一服，用水二盅，煎至一盅，食远服。
石膏散　治心胸烦热，吐血不止，口舌乾燥，头疼。
石膏　麦门冬（各二钱）　黄芩（一钱）　甘草（炙，半钱）　生地黄　升麻　青竹茹　葛根　栝蒌根（各一钱）
上作一服，水二盅，煎至八分，不拘时服。
门冬饮子　治脾胃虚弱，气促气弱，精神短少，衄血、吐血。
麦门冬（去心）　当归身　人参（以上各五分）　紫菀（一钱半）　芍药　甘草（炙）　黄耆（以上各一钱）　五味子（五个）
上作一服，用水二盅，煎至一盅，食后服。
生地黄饮子　治诸吐血、下血、溺血、衄血。
生地黄　熟地黄　枸杞子　地骨皮（去心）　天门冬（去心）　黄耆（去芦）　芍药　黄芩　甘草（炙，以上各一钱）
上作一服，用水二盅，煎至八分，食远温服。如脉微身凉恶风，加桂半钱。
天门冬汤　治思虑伤心，吐血、衄血。
天门冬（去心）　远志（去心，甘草煮）　黄耆（去芦）　白芍药　麦门冬（去心）　藕节　阿胶（蛤粉炒）　生地黄　当归（去芦）　人参　没药　甘草（炙，各一钱）
上作一服，水二盅，生姜五片，煎至一盅，不拘时服。
麦门冬饮子（一名清肺饮子）　治衄血、吐血久不愈。
麦门冬（去心）　五味子（三十个）　当归身　人参（各一钱半）　黄耆（去芦，三钱）　生地黄（二钱）
上作一服，水二盅，煎至一盅，不拘时服。以三稜针于气冲出血立愈。
当归地黄汤　治嗽血、衄血、大小便血，或妇人经候不调，月水过多，喘嗽。
当归　川芎　芍药　黄药子　白术　槐花（各一钱）　茯苓（去皮）　生地黄　黄芩　白龙骨　甘草（各一钱半）
上作一服，水二盅，煎至一盅，食后服。
当归汤　治三焦虚损，或上下发泄、吐、唾血，皆从三焦起，或因热损发，或因酒发，悉皆治之。
当归　乾姜（炮）　黄柏　熟地黄　小蓟　羚羊角（镑）　阿胶（蛤粉炒，各三钱三字）　白术　芍药（各半两）　黄芩　甘草（炙，各一分）
上㕮咀，每服三钱，水二盏，入竹茹如指大，煎至八分，去滓，入伏龙肝、头发灰、蒲黄各半钱，再煎至七分，不拘时温服。一方无白术。
鸡苏丸　治虚热昏冒倦怠，下虚上壅，嗽血、衄血。
鸡苏叶（八两）　黄耆　防风（去芦）　荆芥（各一两）　菊花（三钱）　片脑（半钱）　川芎　生地黄　桔梗　甘草（各半两）
上为细末，炼蜜和丸如弹子大，每服一丸，细嚼，麦门冬（去心）　煎汤下，不拘时服。又治肺损吐血，日渐乏力，行步不得，喘嗽痰涎，饮食不美，或发寒热，小便赤涩，加车前子三钱，用桑枝（锉，炒香）　煎汤嚼下。

肠澼痔漏脱肛门  ***************************
肠澼者，大便下血也。《经》云：风客淫气，其精乃亡，邪伤肝也。因而饱食，筋脉横解，肠澼为痔。盖缘风气通于肝，肝生风，风生热。风客则淫气伤精，精亡则邪热伤肝。因饱行房，则筋脉横解，而肠澼、痔漏之证生焉。人之不避风毒，恣饮醇酒炙煿之物，纵欲喜怒无常，脏腑郁抑，饮食自倍，肠胃乃伤，阴阳不和，关格壅滞，热毒下注，血渗大肠，而成肠澼、痔漏之疾矣，俗谓之肠风、脏毒是也。其病身寒脉沉者生，身热脉浮者死。治法宜祛风消毒，解热凉脏，和血润燥则愈矣。
痔漏者，肛门边内外有疮是也。若成瘰不破者曰痔，破溃而出脓血，黄水浸淫，淋沥久不止者曰漏也。此疾皆由湿、热、风、燥四气相合而致也。痔有五种，谓牡痔、牝痔、脉痔、肠痔、血痔也。古方又有酒痔、气痔、虫痔、翻花、蝼蛄等。痔之名不一，究其所因，亦不过久嗜辛热炙煿新酒，及房劳、忧思，蕴积热毒愤郁之气所致也。或藏于肛门之内，或突于肛门之外；若蕴毒深者其状大，蕴毒浅者其状小，大者如莲花、鸡冠、核桃之状，小者如牛妳、鸡心、樱桃之类；或流脓水，或出鲜血，有妨行坐，久而不愈则成漏矣。治法：在外者宜点之，洗之：在内者宜祛其风而除其湿，消其热而解其毒。斯得治之法矣。
若夫脱肛者，乃虚寒下脱。其病或由肠风、痔漏久服寒剂，坐努而下脱；或因久痢里急，窘迫而脱也；其有产妇用力过多，及小儿叫号努气，久痢不止，风邪袭虚而脱也。治法：内宜温胃厚肠，收敛解毒之剂；外宜温汤频洗，令和软，然后摩挲而入，则自愈矣。
秦艽防风汤　治痔漏，每日大便时发疼痛，如无疼痛，非痔漏也。此药主之。
秦艽　防风　当归　白术（各一钱半）　黄柏　橘皮　柴胡　大黄（煨）　泽泻（各一钱）　红花　桃仁　升麻（各三分）　甘草（炙，六分）
上作一服，用水二盅，煎至一盅，空心服。
红花桃仁汤　治痔疾经年，因饱食筋脉横解，肠澼为痔。当去其筋脉横解，破血络是也。治法当补北方泻中央。
红花　桃仁　麻黄（各半钱）　生地黄　黄柏（各一钱半）　猪苓　泽泻　防己　当归尾　苍术　防风（各一钱）
上作一服，水二盅，煎至一盅，空心服。
秦艽当归汤　治痔漏，大便结燥，疼痛。
秦艽　枳实（各一钱半）　当归　皂角仁（烧存性）　桃仁　泽泻　白术（各一钱）　大黄（煨，五钱）　红花（半钱）
上作一服，水二盅，煎至一盅，空心服。
地榆散　治痔疮肿痛。
地榆　黄耆　枳壳　槟榔　川芎　黄芩　槐花　赤芍药　羌活（各一钱）　白敛　蜂房（炒焦）　甘草（炙，各半钱）
上作一服，水二盅，煎至一盅，食前服。
当归郁李仁汤　治痔漏大便结硬，大肠下坠多血，苦痛不能忍者。
当归尾　郁李仁　泽泻　生地黄　煨大黄　枳实　苍术　秦艽（以上各一钱）　麻子仁（一钱半）　皂角仁（另为细末，煎成调服，一钱）
上作一服，水二盅，煎至一盅，空心服，忌风寒处大小便。
乾葛汤　治酒痔。
乾葛　枳壳（炒）　半夏　生地黄　茯苓　杏仁（各一钱半）　黄芩　甘草（炙，各半钱）
上作一服，水二盅，黑豆一百粒、生姜五片、白梅一个，煎至一盅，食前服。
橘皮汤　治气痔。
橘皮　枳壳（炒）　槐花（炒）　川芎（各一钱半）　桃仁（去皮炒）　木香（不见火）　槟榔　紫苏　香附　甘草（炙，各一钱）
上作二服，水二盅，生姜三片、枣二枚，煎至一盅，食前服。
逐瘀汤　通利大小肠，取下恶物。凡痔漏热证用之，有瘀血作痛，服之见效。
川芎　白芷　枳壳（炒）　赤芍药　阿胶（炒成珠）　茯苓（去皮）　蓬术（煨）　生地黄　茯神（去木）　木通　甘草（生用）　五灵脂（各一钱）　桃仁（去皮尖，炒）　大黄（各一钱半）
上作一服，每服用水二盅，生姜三片、蜜三匙，煎至一盅，食前服，以利为度。
槐角散　治脾胃不调，胀满下血。
槐角（二两）　枳壳（炒）　当归　苍术　陈皮　厚朴（制，各一两）　乌梅　甘草（各半两）
上㕮咀，每服五钱，水一盅，煎至七分，食前服。
秦艽白术丸　治痔疾，并漏有脓血，大便燥硬，作疼痛不可忍。
秦艽（去芦）　桃仁（去皮尖，另研）　皂角仁（去皮，火煅存性，各一两）　枳实（麸炒）　当归尾（酒制）　泽泻　白术（以上各半两）　地榆（三钱）
上为细末，与桃仁泥碾匀，汤煮面糊和丸如梧桐子大，令药光滑，焙乾。每服一百丸，白汤送下，空心服，少时以美食压之。忌生冷、硬物、冷水、菜、湿面、酒及五辛辣热、大料物之类，犯之则药无验矣。数服而愈。
乳香丸　治脱肛肠出。
乳香（另研）　白丁香（各二钱半）　枳壳（麸炒）　芫青（去头足，糯米炒）　大黄（蒸，焙乾）　鹤蝨草（炒）　荜澄茄　牡蛎（煨，各一两）
上为细末，粟米糊为丸如梧桐子大，每服三十丸，肠风腊茶清送下，诸痔煎薤白汤送下，诸漏铁屑煎汤下，空心服。
蝟皮散　治肛门脱出不收。
蝟皮（罐内烧令焦黄存性，一个）　磁石（火煅，于醋内蘸淬七次，半两）　辣桂（三钱）　鳖头（慢火炙令焦黄，一枚）
上为细末，每服三钱，食前米饮调下，用鞋底炙热熨按肛上托入。
槐角丸　治五种肠风下血；痔漏、脱肛、下血，并宜服之。
槐角（去枝梗，炒，一两）　地榆　黄芩　当归（酒浸，焙）　防风（去芦）　枳壳（麸炒，各半两）
上为细末，酒糊丸如梧桐子大，每服三十、五十丸，空心米汤送下。
钓肠丸　治新久诸痔，肛边肿痛，或时疮痒，有脓血。
栝蒌（烧存性，二个）　蝟皮（烧存性，三个）　白矾（煅）　白附子（生用）　绿矾（煅）　天南星　鸡冠花（炒）　半夏（各五两）　胡桃仁（不油者，十五个）　枳壳（炒）　附子（炮，去皮脐）　诃子（去核，各二两）
上为细末，醋糊为丸如梧桐子大，每服三、五十丸，临睡用温酒送下。远年不瘥者，服十日效，久服除根。
宽肠丸　治内外痔。
枳壳（麸炒）　黄连　百药煎（各等分）
上为细末，水糊为丸如梧桐子大，每服三十丸，食前米汤送下。
神效散　治洗痔。凡富贵之人，多因嗜欲酒色过度，喜怒不常，致生痔漏，或如鼠乳连珠，或粪门肿，肠头肿，流脓漏血，其痛如割不可忍者。但是诸肿疮、痔漏及肠风漏血，此药治之。
苦参　川椒　苦葫芦　芫荽子　槐花　枳壳　荆芥　金银花　白芷　连翘　独活　小茴香　麻黄（制）　牡蛎（煅）　威灵仙　椿树皮（各二两）
上㕮咀，每用五钱，水六、七椀，葱白二茎，煎五、七沸，去滓，以盆盛药水，上坐，先蒸后洗，甚验。加黄老茄子二个尤妙。
蝟皮丸　治诸痔出血，里急疼痛。
蝟皮（炙焦，一两）　槐花（微炒）　艾叶（炒黄）　白芍药　枳壳（炒）　地榆　川芎　当归　白矾（煅）　黄耆　贯众（各半两）　头发（烧存性，三钱）　猪后悬蹄垂甲（炙焦，十枚）　盈尺皂角（去弦核，醋炙黄一挺）
上为细末，炼蜜和丸如梧桐子大，每服五十丸，食前用米饮送下。
香壳丸　治湿热内甚，因而饱食，肠澼为痔，久而成漏。速治悉愈也。
木香（不见火）　黄柏（各三钱）　厚朴（制）　枳壳（麸炒，各五钱）　黄连（一两）　蝟皮（烧灰，一个）　当归（酒洗）　荆芥穗（各三钱）
上为末，面糊丸如梧桐子大，每服三、五十丸，食前白汤下，日三服。
熊胆膏　治痔极效。
熊胆　片脑
上各等分，研细，用井华水调，以鸡羽扫痔上。
猪脏丸　治大人、小儿大便下血日久，多食易飢，腹不痛，里不急。先用海螵蛸（炙黄，去皮白者）　为末，以木贼草煎汤调下，服之三日后，效。
黄连（锉碎，二两）　嫩猪脏（去肥，二尺）
上以黄连塞满猪脏，系两头，煮十分烂，研细添糕糊丸如梧桐子大，每服三、五十丸，食前米饮送下。
木贼散　治脱肛下热。
上用木贼烧存性为末，掺肛门上按之。

眼目门  ***************************
眼为五脏之精华，一身之至要，盖属乎五脏而主乎肝者也。夫眼之大、小眦角属心，其满眼白精属肺，乌睛圆大者属肝，上、下肉胞属脾，乌睛中黑瞳一点如漆者属肾，此眼目之属乎五脏也。盖肝者，血之海也，开窍于目，故为之主也。五脏或蕴积风热，或因七情之气郁结不散，上攻眼目，各随五脏所属而见，或赤肿而痛，羞涩多泪，或生障膜，昏暗失明，其证七十有二，不可枚举。然所得之由，或因生食五辛，多啖炙煿，热餐面食，饮酒不已，房劳无节，极目远视，数看日月，频视星火，夜读细字，月下观书，抄写多年，雕镂细作，博奕不休，久处烟火，泣泪过多，刺头出血过多，若此者，俱丧明之本。因于风者，则为风眼。其证瞳青胞白，痒而清泪，不赤不疼。因于热者，则为热眼。其证乌轮突起，胞硬肿红，眵泪湿浆，里热刺痛。因于气者，则为气眼。其证眼浑而泪，胞肿而软，上壅朦胧，酸涩微赤是也。
治之当究其所因，风则驱散之，热则清凉之，气则调顺之，虚则补益之。又当辨其肝之有馀不足而治之，有馀则当泻心大，不足则当补肾水。何以言之？肝者，木也；心者，火也；肾者，水也。火为木之子，水为木之母，《经》云虚则补其母，实则泻其子故也。不可轻用针刀点割，偶得其愈，出乎侥倖，苟或失误，则为终身之害。然又不可过用寒凉之药及冷水淋洗，恐冰其血，凝而不流，则成痼疾。当量人之虚实老少，若久患昏暗无光，或生冷翳，则当滋补下元，以益肾水。北方之人患目最多，皆因日冒风沙，夜卧热炕，二气交蒸使然。治之可用凉药，盖北方禀受与南方不同故也。其馀五轮八廓、偷针、雀目、内障、外障及七十二证，备见本科《龙目论》中，兹不多述。
明目流气饮　治肝经不足，内受风热，上攻眼目，视物不明，常见黑花，当风多泪，隐涩难开，或生障翳；妇人血风，时行暴赤，一切眼疾，并皆治之。
大黄（炮）　牛蒡子（炒）　川芎　菊花　白蒺藜（炒）　细辛（去苗）　防风（去苗）　玄参（去芦）　山栀子（去皮）　黄芩　甘草（炙）　蔓荆子　荆芥　木贼（去根节，以上各五分）　草决明（七分半）　苍术（米泔浸，焙，一钱）
上㕮咀，作一服，用水二盅，煎至一盅，食后热服；或为细末，每服二钱，临睡温酒调服亦可。
拨云散　治男子、妇人风毒上攻，眼目昏暗，翳膜遮睛，怕日羞明；一切风毒眼疼，并皆治之。
羌活　防风　柴胡　甘草（各二钱）
上㕮咀，作一服，用水二盅，煎至一盅，食后温服。或加薄荷、甘菊花皆可。
柴胡散　治肝风实热，头疼目眩，眼赤心烦。
柴胡（去苗）　地骨皮（去心）　玄参　羚羊角（镑）　甘菊花（去梗）　赤芍药　黄芩（各一钱）　甘草（炙，五分）
上作一服，用水二盅，生姜三片，煎至八分，食后温服。
拈痛散　治两额角痛，目睛痛，时见黑花，及目赤肿痛，欲作内障，得之于飢饱劳役。
柴胡（一钱）　甘草（炙，五分）　栝蒌根（一钱三分）　当归（二钱半）　生地黄（七分）　黄芩（酒浸，炒，二钱半）
上作一服，用水二盅，生姜三片、枣一枚，煎至八分，食后服。
圣效散　治眼目诸般风热痒毒及生翳膜、血筋；一切外障并皆治之。
黄芩　细辛　甘草　熟地黄　大黄　栀子　赤芍药　当归尾　牛蒡子　桑白皮（各八分）　甘菊花（二钱）
上㕮咀，作一服，用水二盅，煎至八分，食后温服，日三服。
桑白皮散　治肺气壅塞，热毒上攻眼目，白睛肿胀，日夜疼痛，心胸烦闷。
玄参　桑白皮　枳壳　升麻　杏仁（炒，去皮尖）　旋覆花　防风（去芦）　赤芍药　黄芩　甘草　甘菊花　甜葶苈（各一钱）
上作一服，用水二盅，生姜三片，煎至一盅，食后温服。
散热饮子　治眼目暴赤痛肿。
防风　羌活　黄芩　黄连（各二钱）
上作一服，水二盅，煎至七分，食后温服。如大便秘加大黄，如痛甚者加当归、生地黄，如虚烦不得眠加山栀子。
四物龙胆汤　治目赤暴发，作生云翳，疼不可忍。
当归（酒洗）　川芎　芍药　生地黄（各一钱半）　羌活　防风（去芦，各一钱）　草龙胆（酒洗）　防己（各七分）
上作一服，水二盅，煎至八分，食后热服。
洗肝散　治风毒上攻，眼目暴赤，瞳子肿痛难开，隐涩眵泪。
薄荷　当归　羌活　甘草　大黄　防风（去芦）　栀子　川芎（各一钱）
上作一服，用水二盅，煎至八分，食后热服。
决明子散　治风热上攻，眼目肿痛。
黄芩　甘菊花　草决明子　木贼草　石膏　赤芍药　川芎　羌活　甘草　蔓荆子　石决明（以上各一钱）
上作一服，用水二盅，生姜三片，煎至八分，食后温服。
地黄汤　治眼久病昏涩，因病发而久不愈。
防风（去芦）　羌活　当归（酒浸）　熟地黄　黄芩　黄连　人参（去芦）　茯苓（各一钱）
上作二服，用水二盅，煎至八分，食后服。
菊花散　治肝受风毒，眼目昏矇，渐生翳膜。
甘菊花（四两）　蝉蜕（去足、土）　白蒺藜（炒，去刺）　羌活　木贼草（童便浸一宿，各三两）　荆芥穗　甘草（炙，各二两）
上为细末，每服二钱，食后茶清调下。
汤泡散　治肝虚，风热攻眼，赤肿羞明，渐生翳膜。
杏仁　防风　黄连　赤芍药　当归（各一钱）　铜青（三分）　薄荷（五分）
上㕮咀，作一服，用极沸汤泡，乘热先熏后洗，冷则再暖复洗，日二、三次。一方入盐少许，闭目沃洗，盐亦去风散血。
炉甘石散　治一切目疾。又名珍珠散。
炉甘石（一两六钱）　黄连（八钱）
上锉碎，用银石锅内，文武火煮一昼夜，取出去黄连不用，将炉甘石研极细水飞过，入片脑半钱，入磁罐内收贮，不可泄气。每用少许点眼上极妙，临点时用新汲水先洗眼净，然后点之。一方入麝香少许，能治风烂赤眼。
蝉花无比散　治大人、小儿远年近日一切风眼、气眼攻注，眼目昏暗，睑生风粟，或痛或痒，渐生翳膜，侵睛遮障，视物不明，及久患偏正头风，牵搐两眼，渐渐细小，连眶赤烂，及小儿疮疹、风眼，白膜遮睛，赤涩隐痛，并皆治之。常服祛风退翳明目。
蛇蜕（微炙，一两）　蝉蜕（去翅足，二两）　羌活　当归（洗焙）　石决明（用盐水煮，研如粉）　川芎（各三两）　防风（去芦叉）　茯苓（去皮）　甘草（炙，各四两）　赤芍药（三两）　白蒺藜（炒，去刺，半斤）　苍术（泔浸，炒，三两）
上为细末，食后米泔调服三钱，或茶清亦可。忌食发风毒等物。
明目地黄丸　治男子　妇人肝虚积热，上攻眼目，翳膜遮睛，羞明多泪。此药多治肝肾两经俱虚，风邪所乘，并治暴赤热眼。祛风明目，其效不可具述。
生地黄（洗焙）　熟地黄（洗焙，各一斤）　牛膝（去芦，酒浸，三两）　石斛（去苗）　枳壳（麸炒）　防风（去芦，各四两）　杏仁（去皮尖，麸炒，细研去油，二两）
上为细末，炼蜜为丸如梧桐子大，每服五十丸，空心温酒或盐汤任下。
菊睛丸　治肝肾不足，眼目昏暗，常见黑花，多有冷泪。久服补不足，强目力。
巴戟（去心，二两）　枸杞子（六两）　肉苁蓉（酒浸，焙，四两）　甘菊花（拣，八两）
上为细末，炼蜜为丸如梧桐子大，每服五十丸，用温酒、盐汤任下，食后、空心各一服。《杨氏家藏方》有五味子六两。
还睛补肝丸　治肝虚，两目昏暗，冲风泪下。
白术　细辛（去苗）　芎藭　决明子（微炒）　人参　羌活（去芦）　当归（切，焙）　白茯苓（去皮）　苦参　防风（去叉）　官桂（去粗皮）　地骨皮　玄参　黄芩（去黑心）　五味子　车前子（微炒）　菊花　青葙子　甘草（炙，各等分）
上为细末，炼蜜为丸如梧桐子大，每服三十丸，加至四十丸，不拘时米饮送下。
羊肝丸　镇肝明目。
羌活　甘菊花　细辛　柏子仁　官桂　五味子　白术（以上各半两）　黄连（三分）　羯羊肝（一具，新瓦盆煿干，更焙之，肝若大止用一半）
上为细末，炼蜜为丸如梧桐子大，每服三、四十丸，食前用温水送下。一方有地黄，无柏子仁。
春雪膏　治肝经不足，内受风热，上攻眼目，昏暗痒痛，隐涩难开，及多眵赤肿，怕日羞明，不能远视，迎风有泪，多见黑花。
片脑（二钱半）　蕤仁（去皮壳，细研去油，秤，二两）
上用生蜜二钱，重将片脑、蕤仁同搜和，用铜筋子或以金银钗股，时复点放眦头，连眶赤烂以油纸涂膏贴之。
助阳活血汤　治眼发之后，上热壅甚，白睛红多，眵泪无疼痛，而隐涩难开。此因服苦寒药过多，真气不能通九窍也，故眼昏花不明，宜助阳活血补气。
柴胡　白芷（各五分）　升麻　当归（各五钱）　黄耆（三钱）　防风（七分）　蔓荆子　甘草（炙，各一钱）
上㕮咀，作一服，水一盏半，煎至一盏，去滓，临卧热服，避风寒，忌食冷物。
加减驻景丸　治肝肾气虚，视物䀮䀮，血少气多。
车前子（略炒，二两）　当归（去尾）　熟地黄（洗，各五两）　川椒（炒）　楮实子（无翳膜勿用，各一两）　五味子　枸杞子（各二两）　菟丝子（酒煮，焙，半斤）
上为细末，蜜水煮糊丸如梧桐子大，每服三十丸，空心用温酒，或盐汤送下。
甘菊汤　治内外障翳，一切眼疾。
甘菊花　升麻　旋覆花　石决明　芎藭　大黄（炒，各半两）　羌活（去芦）　地骨皮（洗）　石膏（碎）　木贼（炒）　青葙子　车前子　黄芩（去黑心）　防风（去芦）　栀子仁　草决明（炒）　荆芥穗　甘草（炙，各一两）　黄连（去须，一分）
上锉碎，每服三钱，水一盏，蜜少许，同煎至七分，去滓，食后、夜卧温服。
磁石丸　治眼因患后起早，元气虚弱，目无翳膜，视物昏暗，欲成内障。
磁石（烧醋淬七次，杵碎细研水飞过，二两）　肉苁蓉（酒浸一宿，刮去皱皮，炙令乾，一两）　菟丝子（酒浸五日，曝乾别研为末，三两）　补骨脂（微炒）　巴戟（去心）　石斛（去根）　远志（去心，一两）　木香（不见火）　五味子　桂心　甘草（炙赤，各半两）　熟地黄（一两）
上为细末，研匀炼蜜和捣三、二百杵，丸如梧桐子大，每服三十丸，食前温酒送下。一方有茯神，无远志、石斛。
密蒙花散　治风气攻注，两眼昏暗，眵泪羞明，睑生风粟，隐涩难开，或痒痛，渐生翳膜，视物不明，及久患偏头痛，牵两眼渐小，并暴赤肿痛。
密蒙花（净）　石决明（用盐同东流水煮一伏时，研）　木贼　羌活　菊花　杜蒺藜（炒，去刺，各等分）
上为细末，每服二钱，食后腊茶清调服，日二服。
驱风一字散　治眼痒极，甚连眦头皆痒。
川乌（炮，五钱）　羌活　防风（去芦）　川芎　荆芥（各二钱半）
上为细末，每服一钱，食后茶清或薄荷汤调服。
秘传羊肝丸　治肝经有热，目赤睛疼，视物昏涩。
白羊子肝（洗净去膜，一具）　黄连（去须捣罗为末）
上将羊肝先入沙锅内杵烂，旋次入黄连末拌擂，乾湿得所为丸如梧桐子大，每服五十丸，食后用熟水送下。
熟乾地黄丸　治血弱阴虚，不能养心，致心火旺，阳太甚，偏头肿闷，瞳子散大，视物则花。法当养血凉血，驱风散火。
熟地黄（一两）　当归身（酒洗，焙，五钱）　柴胡（八钱）　人参（二钱）　地骨皮（五钱）　甘草（炙，二钱）　黄芩（五钱）　黄连（三钱）　枳壳（麸炒）　五味子　天门冬（各三钱）　生地黄（七钱半）
上为细末，炼蜜为丸如梧桐子大，每服七十丸，食后茶清送下。妇人尤宜服。
杞苓丸　专治男子肾脏虚耗，水不上升，眼目昏暗，远视不明，渐成内障。
白茯苓（去皮，八两）　枸杞（酒蒸，四两）　当归（酒洗，焙，二两）　青盐（另研，一两）　菟丝子（酒浸一日夜，蒸，二两）
上为细末，炼蜜为丸如梧桐子大，每服五、七十丸，食前白汤送下。
白龙散　去翳膜，明眼目。
川芒硝（五两）
上芒硝取白如雪者，置银锅内以新瓦盖，用熟炭火慢慢熬溶清汁，以铁钳钳出倾在石器中凝结如玉色，研极细，入片脑等分。每用少许，以金银簪脚点入目内。凡点时，先用新汲水洗眼净，然后点之，或以少许吹入鼻中亦可。
点眼珍珠散　治暴赤热眼，肿障痒痛，羞涩多泪。
炉甘石（一斤）　黄连（一斤）
上将黄连煎汤，以火煅炉甘石通红，入黄连汤内淬之，如此淬七次，去黄连不用；将炉甘石研令极细，用水飞过澄去沙脚，阴乾，再入乳钵内复研过；每炉甘石末一两，入片脑一钱，研匀。每用少许，先以井华水洗眼净，用金银簪脚点入眼大、小眦头。若多年风烂眼，只入麝香少许点之。
点眼膏子　治诸般眼疾。
羊胆（一个）　入蜜（一钱）
上用线札定砂锅内，入水煮熟，再入冷水内浸，取出候水乾，开胆倾入磁角罐内。每用少许点眼角内，神效。
拨翳紫金膏　治诸般赤眼、血膜、内障等眼。点用此药，夺魁仙方。
蕤仁（去皮，研去油，一两）　石蟹　真珠　琥珀　麝香　片脑　硼砂　青盐　石燕子　金精石　银精石　白丁香　红珊瑚　乳香（俱令研，以上各半钱）　辰砂（另研，二钱）　炉甘石（火煅，用黄连汤淬七次，研，一两）
上件俱研极细和匀，后有余药十味煎汁。
当归　生地黄　陈皮　赤芍药　防风　羌活　黄连　黄芩　薄荷　菊花（以上各半钱）
上十味后药㕮咀，用腊雪水两盅，用银石器中和药，煎至一盅，去柤，入好蜜三两，再文武火熬三、二沸，以绵滤去柤，入磁器内，却将前末药一处搅匀内，用油纸包札固密其口，旋取点用。此方患重者点二、三次，轻者点一、二次除根。
青金丸　治风毒攻眼成外障翳膜。
铜青（真者）　蕤仁（去皮尖，与铜青同浸二宿，去水研）　石决明（净水磨沥乾）　生犀角（净水磨，纸上飞过，各一钱）　龙脑（研）　白丁香（水研飞，去滓）　海螵蛸（水飞过，各半钱）
上将铜青与蕤仁先研如糊，次入白丁香研，次入四味，研极细，用好墨研浓汁于净器中和熟，为丸如绿豆大。每用人乳汁化开点眼，未用者常以龙脑养于磁器中。
琥珀散　治目积年生花翳。
琥珀　珊瑚　朱砂　硇砂（白者）　马牙硝（各半两）　乌贼鱼骨（半两先于粗石磨去其涩，用好者，一钱）　真珠末（一两）
上研极细令匀，每日三、五次点。

耳鼻门  ***************************
耳者，肾之窍也。肾气充足，则耳自然聪矣。肾气一虚，然后邪气乘之而生诸证。其所感不同，有劳伤气血，风邪乘热，使精脱肾惫而聋者，有挟风而聋者，有劳损而聋者，有脏气逆而为厥聋者，必有时乎眩晕之证。耳者，宗脉所附，脉虚而风邪乘之，风入于耳之脉，使经气痞而不宣，则为风聋，必有时乎头痛之证。若劳役伤于血气，淫欲耗其精元，瘦悴力疲，昏昏愦愦，则为劳聋。有能将适得所，血气和平，则其聋暂轻；其或日就劳伤，风邪停滞，则为久聋之证矣。外此又有耳触风邪，与气相搏，其声嘈嘈，眼或见光，谓之虚鸣。热气乘虚随脉入耳，聚热不散，脓汁出焉，谓之脓耳。人耳间有津液轻则不能为害，若风热搏之，结液成核塞耳，亦能令人暴聋，谓之聤耳。前是数者，肾脉可推，风则浮而盛，热则洪而实，虚则涩而濡。治法：风则疏散之，热则清利之，虚则调养之。邪气屏退，然后以通耳调气安肾之剂主之，如此则无不愈矣。
若夫鼻者，清气出入之道路也。肺为气之主，通窍于鼻，阴阳升降，气血和平，则一呼一吸，荣卫行焉，自然气息调停而香臭辨矣。或若七情内蠹，六气外伤，则清浊不分，泥丸汩乱，诸证迭起矣。夫血之与气相随而行，若脏腑生热，乘于血气，故热气逼血妄行，上自鼻孔中出，谓之鼻衄。热则津液中干，冷则髓涕流注。若风冷随气乘于鼻脑，则津液交流不能自收，谓之流涕，鼻渊是也。肺为风寒所伤；津液冷滞，鼻气不宣，香臭不闻，于是壅作鼻齆。冷气停聚，血脉阴凝，岁月淹延，转加壅结，于是变生息肉，或气壅滞于上，为邪热留伏不散，则为鼻疮，久则变为疳䘌，腐溃臭汁。治之当究其所因，衄则以降火凉血之剂清之，冷则宜温散之，壅则宜通利之，热则宜清凉之，风则宜祛解之，息肉者消之，疮而疳䘌者宜解毒清肺而理之。刘河间谓：鼻病悉属乎热。理固当矣。然鼻者肺之候，《经》云，形寒饮冷则伤肺。盖肺受寒邪，则先见于鼻。若骤用寒凉之剂，使气道壅塞，愈不能通也。唯当温散寒邪，则气自通矣。《内经》云：视听明而清凉，香臭辨而温暖。此之谓也。
犀角饮子　治风热上壅，耳内聋闭，臖肿掣痛，脓血流出。
犀角（镑）　木通　石菖蒲　甘菊花（去梗）　玄参　赤芍药　赤小豆（炒，各三钱）　甘草（炙，一钱半）
上㕮咀，分二服，每服用水二盅，生姜三片，煎至八分，食后服。
芷芎散　治风入耳虚鸣。
白芷　苍术　陈皮　石菖蒲（炒）　细辛　厚朴（制）　半夏（制）　紫苏　辣桂　木通　甘草（炙，各一钱）　川芎（二钱）
上作一服，用水二盅，生姜五片、葱白二茎，煎至八分，食后服。
益气聪明汤　治饮食不节，劳役形体，脾胃不足，得受内障、耳聋之患。服此令人精神过倍，元气自益，身轻体健，耳目聪明矣。
黄柏（酒炒）　芍药（各钱半）　升麻　蔓荆子　葛根（各一钱半）　人参　黄耆　甘草（炙，各二钱半）
上作一服，用水二盅，煎至一盅，临卧服。
茯神散　治上焦风热，耳忽聋鸣，四肢满急，昏闷不利。
茯神（去木，一钱）　羌活　防风（去芦叉）　蔓荆子　黄耆　石菖蒲　薏苡仁　五味子（各半钱）　麦门冬（去心，一钱）　甘草（炙，三分）
上作一服，用水二盅，生姜三片，煎至八分，食后温服。
羚羊角散　治耳聋不闻言语。此药利肾气，退风热。
羚羊角（屑，一钱）　沙参　泽泻　前胡（各七分半）　防风　木通（各半钱）　旋覆花　石菖蒲（各六分）　牵牛（炒，一钱半）
上作一服，用水二盅，生姜三片，煎至八分，食后温服。
芍药散　治热壅生风，耳内痛与头相连，脓血流出。
赤芍药　白芍药　川芎　木鳖子　当归　大黄　甘草（炙，各一钱半）
上作一服，用水二盅，煎至八分，食后服。
地黄汤　治男子二十岁因疮毒后，肾经热，右耳听事不真，每心中不宁，则转觉重听，虚鸣疼痛。
生地黄（一两半）　桑白皮（一两）　磁石（捣碎，水淘二、三十次，去尽赤汁为度，二两）　羌活　枳壳　防风　黄芩　木通　甘草（各半两）
上㕮咀，每服四钱，水一盏半，煎至七分，去滓，日二、三服，不拘时候。一方无磁石。
菖蒲丸　治肾虚耳聋、重听。过于思虑则其病尤甚，此药主之。
石菖蒲　蜀椒（去目併合口者炒出汗，各七钱半）　葱子（炒，半两）　皂角（去皮子，炙，一个）　羊肾（以酒一升煮乾取出，切作片曝乾，一对）
上为细末，炼蜜和丸如梧桐子大，每服三、五十丸，空心温酒送下，日三服，凡欲服此药，临睡时先将铁物于所患耳边口中以牙齿咬定，却以磁石一小块绵裹塞耳内，觉气微通，略能听声，然后服药。
通气散　治耳聋，气闭不通。
茴香　木香　全蝎（去毒）　延胡索　陈皮　菖蒲（各一钱）　羌活　殭蚕　川芎　蝉蜕（各半钱）　穿山甲（各二钱）　甘草（一钱半）
上为细末，每服三钱，不拘时温酒调服。
苁蓉丸　治肾虚耳聋，或风邪入于经络，耳内虚鸣。
肉苁蓉（酒浸，切焙）　石龙芮　石菖蒲　山茱萸（去核）　菟丝子（酒浸蒸，焙）　川羌活（去芦）　鹿茸（酒炙）　磁石（火煅醋淬七次，水飞）　附子（炮，去皮脐）　石斛（去根，各一两）　全蝎（去毒，七个）　麝香（另研，旋入，一字）
上为细末，炼蜜为丸如梧桐子大，每服五十丸，空心用盐酒或盐汤送下。
塞耳丹　治耳聋。
石菖蒲（一寸）　巴豆（去壳，一粒）　全蝎（去毒，一个）
上为细末，葱涎为丸如枣核大，绵裹塞耳中即通。或用生川乌为末，绵裹塞耳中亦效。
通神散　治耳聋。
全蝎（一枚）　地龙（二条）　土狗（二枚）　明矾（半生半煅）　雄黄（各半两）　麝香（二分半）
上为细末，每用少许，葱白蘸药引入耳中，闭气面壁坐一时，三日一次。
红绵散　治聤耳出脓及黄水。
白矾（枯，一钱）　干胭脂（二分半）　麝香（少许）
上为细末，先用绵杖子缠去耳中脓水尽，另用绵杖子送药入耳中，令到底掺之。一方加黄丹、龙骨。
清神散　治气壅，头目不清，耳常重听。
甘菊花　白殭蚕（炒，各半两）　羌活　荆芥穗　木通　川芎　防风（各四两）　木香（一钱）　石菖蒲　甘草（各一钱半）
上为细末，每服二钱，食后茶清调服。
蓖麻丸　治耳聋。
蓖麻子（去壳）　松脂　黄蜡　杏仁（去皮，双仁炒，各半两）　乳香　食盐　巴豆（去皮，炒，各一分）
上捣烂如膏，捻如枣核样如小拇指大，以黄蜡薄捲之，大针札两三眼子两头透，用塞耳，经宿当闻钟声，黄水出愈。
羊肾附子丸　治劳聋。
附子（炮，去皮脐）　肉苁蓉（酒浸，去皮）　远志（去心）　菟丝子（酒浸，别捣）　牛膝（去苗）　磁石（烧令赤，醋淬七次，捣碎研，水飞各一两）
上为细末，用羊肾五对去脂膜细切烂研，入酒三升于银锅中，微火煎如膏，然后入药末和捣三、五百杵，丸如梧桐子大。每服五、七十丸，空心温酒送下，盐汤亦可。
三黄散　治耳内流脓。
雄黄　硫磺　雌黄（各等分）
上为细末，以少许吹入耳内，立效。
白龙散　耳者，宗脉之所聚，肾气之所通。小儿肾脏盛而有热，热气上冲于耳，津液结滞则生脓汁；有因沐浴水入耳内，水湿停积搏于血气，蕴积成热，亦令耳脓汁出，谓之聤耳。久而不瘥，则变成聋。
白矾（枯）　黄丹　龙骨（各半两）　麝香（一钱）
上研极细，先以绵杖子展尽耳中脓水，用药一字分掺两耳内，日二次，勿令风入。
人参汤　治肺气上攻，鼻塞不通。
人参　茯苓　黄芩　陈皮（去白）　羌活　麻黄（去根节）　蜀椒（去目并闭口者，炒出汗各一钱半）
上作一服，用水二盅，煎至一盅，食后服。
辛荑散　治肺虚为四气所干，鼻内壅塞，涕出不已，或气息不通，不闻香臭。
辛荑　川芎　木通（去节）　细辛（洗去土）　防风（去芦）　羌活　藁本　升麻　白芷　甘草（炙，各等分。）
上为细末，每服二钱，食后茶清调服。
增损通圣散　治肺气不和，鼻塞不利。
鼠黏子　桔梗　桑白皮　紫菀茸（各钱半）　荆芥穗（二钱）　甘草（生用，一钱）
上作一服，用水二盅，生姜五片，煎至八分，食后服。
细辛散　治肺伤风冷，鼻流清涕，头目疼痛，胸膈不利。
细辛（一两）　附子（炮，去皮脐）　白术　诃黎勒（煨，去核）　蔓荆子　芎藭　桂心（各七钱半）　枳壳（麸炒）　甘草（炙，各半两）
上㕮咀，每服三、四钱，水一盅，生姜三片，煎至六分，食后服。
温卫汤　治鼻不闻香臭，目中流火，气寒血热，冷泪多，脐下冷，阴汗多，痿弱。
苍术　升麻　柴胡　黄耆　知母　羌活（各一钱）　青皮　陈皮　黄连　木香（各三分）　当归（一钱半）　泽泻　黄柏　白芷　防风　人参（去芦）　甘草（炙，各半钱）
上㕮咀，作一服，用水二盅，煎至八分，食后服。
防风汤　治鼻塞，不闻香臭。
防风（半两）　栀子（七枚）　升麻（一两）　石膏（研，三两）　麻黄（七钱半）　官桂（半两）　木通（一两二钱半）
上㕮咀，每服三钱，水一盅，煎至七分，食后温服，日二服。
离泽通气汤　治鼻不闻香臭。
黄耆（四钱）　羌活　独活　防风　升麻　葛根　苍术（各三钱）　甘草（炙，二钱）　白芷　麻黄（不去节）　川椒（各一钱）
上㕮咀，每服五钱，水二盏，姜三片、枣二枚、葱白三寸，煎至一盅，去柤，稍热食远服之。忌一切冷物及风寒处坐卧行立。
辛荑汤　治肺气不利，头目昏眩，鼻塞声重，咯咛稠黏。
辛荑（去毛）　川芎　白芷　甘菊花　前胡　石膏　白术　生地黄　薄荷　赤茯苓（去皮）　陈皮（去白，各一两）　甘草（炙，二两）
上㕮咀，每服五钱，水一盏半，煎至一盅，去柤，食远温服。
通关散　治脑风，鼻息不通，不闻香臭，或鼻流清涕，多嚏，肩项拘急，头目昏痛，风府怯寒。
原蚕蛾（瓦上焙黄）　白附子（炮）　益智（去皮）　蒺藜（炒，去角）　薄荷　苦参（各一两）
上为细末，每服三钱，不拘时温酒调下。
犀角散　治肺热，鼻乾无涕，心神烦闷。
犀角屑　木通　升麻　赤茯苓　黄耆　马牙硝　杏仁（汤浸去皮尖，双仁炒黄，各半两）　麦门冬（去心，一两）　朱砂（研）　龙脑（研）　甘草（炙，各一分）
上为细末，每服一钱，食后竹叶汤调下。
防风散　治鼻渊脑热，渗下浊涕不止。
防风（三两）　黄芩　人参　甘草（炙）　川芎　麦门冬（去心，各二两）
上为细末，每服二钱，食后白汤调服。
苍耳散　治鼻流浊涕不止。
辛荑仁（五钱）　苍耳子（炒，二钱半）　白芷（一两）　薄荷叶（五分）
上为细末，每服二钱，葱汤或茶清食后调服。
千金细辛膏　治鼻塞脑冷，清涕常出。
细辛　川椒　川芎　黑附子（炮，去皮）　乾姜　吴茱萸（各二钱半）　桂心（三钱三分）　皂角屑（一钱六分半）
上用猪脂二两煎油，先一宿以米醋浸药，取入猪油内同煎，附子色黄为度，以绵蘸药塞鼻中。
大枫油　治酒皶鼻
草乌尖（七个）　麝香（少许）
上为细末，入大枫子油，以磁器盛，火上调匀。先以生姜擦鼻上，然后用药擦之，日三次。专治肺风，面鼻赤。
硫磺散　治酒皶鼻，及女人鼻并面上生黑粉刺。
硫磺（一钱）　轻粉（少许）　杏仁（去皮，四十个研成膏）
上为细末，用杏仁膏和药捏作饼，临卧涂贴鼻上，次旦洗去。一法以白盐常擦，妙。
硝黄散　治赤鼻久不瘥。
朴硝　大黄（各等分）
上为细末，用冷水调敷鼻上。
鼻赤方　以新银杏嚼烂敷于鼻上，不过五、七次复旧。


卷之九  ——————————————————————————————————————————————————————————————————————————————————————————

咽喉口齿门  ***************************
夫咽喉者，一身之总要，气与食出入之门户也。咽以纳气，故嚥气通于天；喉以纳食，故喉气通于地。自其风邪客于喉间，气郁而热，则壅遏而为咽疼；自其热气生于肺胃，风毒蕴隆，则肿结而为喉痹。又有尸咽，谷贼之证。尸咽者，阴阳不和，脾肺壅盛，风热毒气不能宣通，故令尸虫发动，上蚀于喉，或痒或疼，如䘌之候也。谷贼者，稻芒强涩，藏于米而误食之，滞于咽间，不能传化，故风热并聚与血气搏，遂令肿刺，如咽嗌之生谷刺也。胃脘实热、薰炙上焦，发为白头赤根，固有咽疮之证。脏腑停寒，寒则气缩，如物窒碍于其间，亦有喉痹之证。至若悬痈，生于上齶，虽不关于咽喉，所以暴肿者，抑亦热气使然也。咽喉悬痈，关要所繫，病不急疗，皆能杀人。夫咽喉为病，其名甚多，有一十八种之证，惟乳蛾、缠喉风、走马喉痹最为紧急。单蛾者，其形圆小如筋头，生于咽喉关上，或左或右，双蛾则两边俱生也，若生于关下为难治。缠喉风者，热结于喉，肿绕于外，且麻且痒，肿而大也。走马喉痹者，谓喉痹急甚，其死又速，故名走马也。治疗之法，微者可以咸软之，大者可以辛散之，或去风痰，或解热毒。至如走马喉痹，其死生如人反掌之间耳，岂待药之缓不及救耶！其最妙者，莫如用针针出毒血，病即时愈。若缠喉风肿甚，药不能下者，以药灌鼻中令吐之，外以拔毒之剂敷之，热退肿消，必自愈矣。亦有阴证不虚，亦能令人喉痹，又当治其下寒，则痹自通矣，不可不知。
若夫口者，脾之窍。齿者，肾之标。诸经多有会于口者，其齿牙是也。盖五味入口，藏于胃，脾为之运化津液，以养五气。五气者，五脏之气也。节宣微爽，五脏之气偏盛，由是诸疾生焉。故口臭者，乃脏腑臊腐之气，蕴积于胸臆之间而生热，冲发于口也。口疮者，脾气凝滞加之风热而然也。治之当清胃泻火是也，若夫齿者受病，实多有因胃热而痛者，有因风邪而痛者，有虫痛者，有肾虚者。大抵齿多属手足阳明二经，胃热火旺之故。且齿者骨之精华，骨乃肾之所主，外板则为牙，内床则为齿。人肾气强，则齿自坚，衰则齿必为痛也。其有胃热者，则齿动摇，缝中出血，或臭秽不可近，或齿自疏落，皆阳明经热也。治法：当审其何部，胃热者泻其火，肾虚者补其水，风者祛而散之，虫者毒而取之，在乎活法而施治之可也。
升麻散　治咽喉肿痛，上膈壅热，口舌生疮。
升麻　人参　乾葛　赤芍药　桔梗（去芦，各二钱）　甘草（一钱）
上作一服，用水二盅，生姜三片，煎至一盅，食后热服。
清咽利膈汤　治咽喉肿痛，痰涎壅盛。
防风　荆芥　薄荷　桔梗　黄芩　黄连（各一钱半）　山栀　连翘　玄参　大黄　朴硝　牛蒡子　甘草（各七分）
上作一服，用水二盅，煎至一盅，食远服。
甘桔汤　治风痰上壅，咽喉肿痛，吞吐如有所碍。
苦桔梗（五钱）　甘草（一两）
上作一服，水二盅，煎至八分，食后热服。
玄参升麻汤　治咽喉妨闷，会厌喉肿，舌赤。
玄参　殭蚕　甘草　鼠黏子（各七分）　桔梗　连翘（各一钱）　升麻　黄连（各一钱二分）　防风（五分）　黄芩（八分）
上㕮咀，作一服，用水二盅，煎至八分，稍热噙漱，时时细嚥之即愈。
牛蒡子汤　治风热上攻，咽喉肿痛，或生痈疮，如有肉脔。
玄参　升麻　桔梗（炒）　牛蒡子（炒）　犀角（镑）　黄芩　木通　甘草（各一钱）
上㕮咀，作一服，用水二盅，生姜三片，煎至八分，食后服。一方无犀角，有羌活。
清胃散　治因服补胃热药，致使牙龈上下疼痛难忍，牵引头脑，满面热发大痛。足阳明之别络于脑，喜寒恶热，乃手足阳明经中热盛而作痛也。
牡丹皮　升麻（各一钱）　当归　生地黄　黄连（各一钱半）
上作一服，用水二盅，煎至八分，食远服。
独活散　治风毒牙疼，牙根肿痛。
川芎　独活　羌活　防风（各一钱）　细辛　荆芥　薄荷　生地黄（各五分）
上㕮咀，用水二盅，煎至八分，食后稍热漱牙，徐徐咽之。
犀角升麻汤　治阳明经受风热，口唇颊车连牙肿痛。
犀角（二钱）　升麻（一钱半）　防风　羌活（各一钱）　川芎　白芷　黄芩　白附子（各七分）　甘草（五分）
上㕮咀，作一服，水二盅，煎八分，食后漱而服之。
柳花散　治口舌生疮。
延胡索（一两）　黄柏　黄连（各半两）　青黛　密陀僧（各二钱）
上为细末，每用少许，敷贴疮上，有津液吐去，再用。
甘露饮　治男妇小儿，胃中客热，牙宣口气，齿龈肿烂，时出脓血，及口舌生疮，咽喉肿痛；又疗脾胃受湿，瘀热在里，或醉饱多劳，湿热相搏，致生疸病，身面皆黄，肢体微肿，大便不调，小便赤涩，或时身热。
枇杷叶（拭去毛）　熟地黄　天门冬（去心）　枳壳（麸炒）　茵陈　生地黄　麦门冬（去心）　石斛　黄芩（各一钱）　甘草（炙，五分）
上㕮咀，作一服，用水二盅，煎至二盅，食后温服。
解毒雄黄丸　治缠喉风、急喉痹，卒然倒仆，失音不语，牙失紧急，不省人事，并小儿喉咙赤肿，及惊热痰涎壅盛，并宜服之。
郁金（二钱）　巴豆（去皮油，十四个）　雄黄（研飞，二钱半）
上为细末，醋糊丸如绿豆大，每服七丸，用热茶清送下，吐出顽涎立苏，未吐再服。如牙关紧闭，灌药不下者，以刀尺铁匙捾开口灌下。
二圣散　治缠喉风、急喉痹。
鸭嘴胆矾（二钱）　白殭蚕（炒，五钱）
上为末，吹入少许于喉中，立验。
千两金丸
蚵蚾草（嫩者，五钱）　铜青（五钱）　大黄（用锦纹好者）　牙硝（各五钱）
上为末，以白梅肉烂研，一处捣匀，每一两作五丸，以新绵裹，噙化咽津，有顽涎吐出。大治喉风，不问阴阳内外急难证肿塞，真起死回生之药也。
绛雪　治缠喉肿痛，咽物妨碍及口舌生疮。
片脑（半字）　蓬砂（一钱）　辰砂（三钱）　马牙硝　寒水石（各二钱）
上为细末，研匀，每用一字掺于舌上，津液咽之，或吹入喉中亦可。
上清丸　治咽喉肿痛，痰涎壅盛。
薄荷（一斤）　川芎　防风（各二两）　桔梗（五两）　砂仁（半两）　甘草（四两）
上为细末，炼蜜和丸如皂角子大，每服一丸，不拘时噙化。
一字散　治喉闭气塞不通，饮食不下者，或咽喉疼。
雄黄（另研，二钱半）　蝎梢（七枚）　白矾（生，研）　藜芦（各二钱）　猪牙皂角（七锭）
上为细末，每用一字吹入鼻中，即时吐出顽涎即愈。一方无蝎梢，亦治时气缠喉风。累用救人，万无一失。
牢牙散　治一切牙齿疼痛。
全蝎（去毒，七个）　细辛（三钱）　草乌（去皮，三个）　乳香（另研，二钱）
上为细末，每用少许擦患处，须臾盐汤漱之。
蟾酥丸　治牙疼不可忍。
蟾酥（一字）　生附子尖（二豆大）　巴豆（去壳研，一粒）　麝香（研，少许）
上为细末，蒸饼糊为丸如绿豆大，以新绵裹一丸咬痛处，有涎吐之。
香盐散　常用治中牙，去风热，蛀龋宣露，一切齿疾。
香附子（炒黑，四两）　青盐（二两）
上二味为细末，每日如常法擦牙妙。
宣风牢牙散　此药注颜坚肾，牢牙固齿。
青盐　细辛（各七钱）　川芎　当归（酒浸，焙，各一两）
上为末，每用少许，清晨擦牙漱满口，连药咽之。
雄黄散　治诸般风肿牙疼。
雄黄　细辛　青盐　石膏　良姜　荜拨　胡椒（各等分）　麝香（少许）
上为极细末，早晚搽于牙上，漱三、五次，吐出再搽。
牙痛神效方
用蛇床子煎汤，稍热频频漱之，立效。
碧玉散　治心肺积热，上攻咽喉，肿痛闭塞，水浆不下；若或喉痹，重舌肿胀皆可服。
青黛　盆硝　蒲黄　甘草（各等分）
上为细末、研匀，每用少许吹入咽喉内，细细嚥下。若作丸用，砂糖为丸，每两作五十丸，每服一丸，噙化嚥下。
玄参散　治悬痈肿痛不可忍。
玄参　升麻　射干　大黄（各一钱半）　甘草（一钱）
上作一服，用水二盅，煎至一盅，不拘时缓缓噙咽服。
玉粉丸　治冬月寒痰，咽喉不利，语音不出。《针经》云：寒气客于会厌，卒然如哑。宜服。
官桂　草乌（各二钱半）　半夏（汤洗，五钱）
上为细末，生姜自然汁浸，蒸饼和丸如芡实大，每服一丸，至夜噙化。多年不愈者，并皆治之。
夺命无忧散（一名玉屑无忧散）　治缠喉风，咽喉疼痛，风涎壅盛，口舌生疮；心腹胀满，脾积症块；小儿奶癖；误吞骨屑，硬塞不下；热盛喉闭，涎满气急，闷乱不省人事，并皆治之。
寒水石（煅，三两）　玄参　贯众　缩砂仁（去壳）　滑石（研）　黄连（去毛）　茯苓　山豆根　荆芥　甘草（炙，各半两）　硼砂（三钱）
上为细末，每服一钱，乾掺舌上后以新汲水嚥下，不拘时。任是百毒硬物可以除化，如吃著巴豆、杏仁，辛辣姜、桂、胡椒燥毒，葱、韭、蒜等物，及诸药毒、火毒亦可用此药，每服半钱。能润三焦，消五穀，除三尸，去八邪，杀九虫，赶瘟疫事，专医渴疾，其效如神。鲁直号「金台玉简方」。
射干汤　治喉痹，肿塞不通、疼痛，不下饮食，并诸毒发动。
射干　白芷　当归（切，焙，各一两）　杏仁（汤浸，去皮尖，双仁，炒）　升麻　犀角（镑）　甘草（炙，各半两）
上㕮咀，每服三钱匕，水一盏，煎七分，去柤，不拘时温服，日三。忌海藻、菘菜。
如神散　治咽喉一切急患不得开。
雄黄　藜芦　玄参　白殭蚕（炒）　白矾（生用，各二钱）　乳香（一字）
上为细末研匀，每用一字，两鼻内嗅之，口含水及舌下擦，嚏出涎立效。
如圣汤　治痰去热，利咽喉，治咽中有疮，咽物不下，及咳嗽咯血，肺痿痰唾气促，并小儿疮疹，毒攻咽喉肿痛。
麦门冬（半两）　牛蒡子（炒）　桔梗　甘草（生用，各一两）
上为细末，沸汤调，细细服，入竹叶煎尤妙。
金锁匙　治咽喉肿塞。
雄黄（研末，半分）　巴豆（去油，一粒）
上作一服，用生姜自然汁调灌下，或吐或利皆愈，一方细研，每遇急患不可针药者，用酒瓶装灰至瓶嘴下，装火一炷焚药，候烟起，将瓶嘴入一边鼻中，以纸覆瓶口熏之愈。
救命散　治脾胃热毒上攻，咽喉有疮，并缠喉风。
腻粉（二钱）　五倍子（一分）　大黄（锉炒）　白殭蚕（直者，炒）　黄连（去须）　甘草（生，各半两）
上为细末，每服一字，大人以竹筒吸之，小儿以竹筒吹之。如馀毒攻心肺，咽有疮，用男孩儿奶汁调药一字，以鸡翎探之，呕者生，不呕者死。
漱口玉池散　治风蛀牙疼，肿痒动摇，牙龈溃烂，宣露出血，口气等疾。
当归　川芎　防风　白芷　藁本　细辛　升麻　地骨皮　槐花　甘草（各等分）
上作一服，用水二盅，黑豆三十粒，生姜二片，煎至一盅，去柤，不拘时漱口吐去。
秘方揩牙散　治牙齿疼痛，遇冷热痛者。
良姜　细辛　胡椒　草乌尖（各等分）
上为细末，每用少许擦牙疼处，噙良久，有涎吐去。
麝香白牙散　治牙疼、牙宣、口臭。
麝香（研，少许）　石膏（煅，半斤）　细辛　蒺藜（各一两）　三奈　青盐（炒，各半两）　丁香　檀香　甘松　白芷（各三钱）
上为细末、研匀，以指蘸些少擦牙。加川芎半两尤妙。
草乌头散　治牙齿疼痛。
草乌头（米泔浸一宿，去粗皮切作片，炒，一两）　五灵脂　高良姜　白殭蚕　荜拨　细辛（去苗，各半两）　乳香（另研，一钱）
上为细末、研匀，每用一字擦牙，合口少时，去涎尽，以盐汤漱口吐去。
麝胆散　治走马牙疳危恶候。
麝香（少许）　胆矾（一钱）　铜绿（半两）　白矾（生用，一分）
上为细末，研匀，上擦牙蚀处。
鹤蝨散　治牙齿风疳，脓血出，牙根有虫。
鹤蝨　露蜂房（烧灰）　细辛（各半两）　腻粉　麝香（细研，各一分）
上为细末、研匀，每用临睡时剪纸如柳枝叶样，涂药贴所患处。一方以湿帛子掺药贴患处。
安肾丸　治虚壅，牙齿浮肿疼痛。
桃仁（麸炒）　肉苁蓉（酒浸，焙）　破故纸（炒）　乾山药　石斛（去根）　白蒺藜（炒，去刺）　川萆薢　川乌（炮，去皮尖）　巴戟（去心）　白术（各等分）
上为细末，炼蜜和丸如梧桐子大，每服七十丸，空心用盐汤送下。
取牙不犯手
草乌　荜拨（各一两半）　川椒　细辛（各三两）
上为细末，每用少许，揩患牙内外，其牙自落。

痈疽疮疖门  ***************************
夫痈疽疮疖，其名甚多，然各有形。痈者，大而高起，属乎阳，六腑之气所生也，疽者，平而内发，属乎阴，五脏之气所成也。疮者，其总名也。疖者，有头小疮也。《经》云：诸痛痒疮，皆属心火。盖心主血而行气，气血凝滞，挟心火之热而生痈疽之类也。然所感有浅深，故所发有阴阳、轻重、大小之不同耳。六腑积热，腾出于外，肌肉之间，其发暴甚，肿皮光软，侵袤广大者，痈也。五脏风积热攻焮于肌骨，风毒猛暴，初生一头如㾦瘰，白色焦枯，触之应心者，疽也。发热于皮肤之间，是以浮肿根小，至大不过二、三寸者，疖也。夫痈发于六腑，若燎原之火，外溃肌肉。疽生于五脏，沉涩难疗，若陶室之燧，内消骨髓。痛则易疗，惟难将息而迟瘥，疽则难疗，易得痊复。夫疖与痈，初生并宜灸之，谓其气本浮，达以导其热，令速畅也。疽则宜烙不宜灸，谓其气本深，沉须达其原也。凡疮疽生于外皆由热毒蕴于内，明乎此三者，肿毒、丹疹可以类推矣。诸疮之中惟背疽、疔疮最为急证。其初发也，或先热而后恶寒，或先痒而后作痛，若其不痛最为恶候。且如背疮，始生如粟粒，才有觉时便用艾于痛处灸之，痛则灸至痒，痒则灸至痛，使毒气随火而散，最为良法。若失之于初，其疮已成，又当审其虚实、寒热、浅深而治之。至于疔疮，其名甚多，必发于手足之间，初生黄疱，其中或紫黑色，有一条如红丝直上，仓卒之际，急宜以针于红丝所经之处刺出毒血，然后以蟾酥等药于正疮上涂之。针时以病者知痛出血为好，否则红丝入腹，必致危殆。至若瘰疬、项疽、悬痈诸疮之类，皆由七情怫郁，积热于内而发也。治之当流气活血，解毒散热，排脓内托，必使气血宣通，热毒外散，然后可也。其他如疥癣、臁疮、风疮、湿毒之类，亦当随证按方治之。此特述其大略也。欲求其疮之名证与夫治法之详备，则有《外科精义》《精要》等书在焉。
内补十宣散　治一切痈疽疮疖未成者，自然消之；已成者，能令速溃。凡疮痒者，多是血虚，此药最能消风生血。
人参（去芦）　黄耆　当归（各一钱半）　厚朴（姜汁炙）　川芎　桔梗（去芦）　防风（去芦）　桂心（去皮）　白芷　甘草（生用，各七分半。）
上作一服，水二盅，煎至八分，食远服。
五香连翘汤　治诸疮肿，初觉一、二日便厥逆，咽喉塞，发寒热，及一切恶疮、结核、瘰疬、痈疽并治之。
乳香　木通　大黄（各一钱）　连翘　沉香　木香（不见火）　独活　桑寄生　丁香　射干　升麻　麝香　甘草（各七分）
上作一服，用水二盅，生姜三片，煎至一盅，不拘时服。
内托千金散　治脑、背痈疽、乳硬等恶疮。
白芷　人参　当归　黄耆　川芎　防风　甘草　栝蒌仁　芍药　官桂　桔梗　金银花
上作一服，用水二盅，煎至七分，入酒半盅，再煎三、五沸，去柤，温服。如痛甚，倍加当归、芍药，又加乳香，日进三服。疮口内有黑血或遍身汗出，皆药之效也。
漏芦汤　治痈疽、发背、丹毒、恶肿、时行、瘰疬、目翳、吹奶，及无名一切恶疮。与五香连翘汤兼服尤妙。
漏芦　麻黄　升麻、赤芍药　甘草（生）　白敛　白及　枳壳（米泔浸，各一钱）　大黄（二钱）
上作一服，用水二盅，煎至八分，不拘时热服。如热盛而大便闭者，加芒硝服之。
十六味流气饮　治无名恶疮、痈疽等证。
川芎　当归　芍药　防风　人参　木香（不见火）　黄耆　官桂　桔梗　白芷　槟榔　厚朴　乌药　紫苏　枳壳　甘草（以上各八分）
上作一服，用水二盅　煎至一盅，食远服。
托里荣卫汤　治痈疽疔疮及无名肿毒。
桂枝（七分）　人参　黄耆　红花　苍术　柴胡　连翘　当归身　羌活　黄芩　防风　甘草（以上各一钱）
上作一服，用水二盅，酒一盅，煎至一盅，食前服。
托里温中汤　治诸疮为寒变而内陷者，脓出清解，皮肤凉。心下痞满，肠鸣切痛，大便微溏，食则呕，气短，吃逆不绝，不得安卧，时发昏愦。
附子（炮，去皮脐，二钱）　乾姜（炮）　羌活（各一钱半）　丁香　沉香　木香（不见火）　茴香　陈皮　甘草（炙，各一钱）
上作一服，用水二盅，生姜五片，煎至一盅，食远服。
黄耆人参汤　治诸疮破后，食少无睡，及有虚热，秽气所触者。
黄耆（二钱）　人参　白术　麦门冬（去心）　苍术（泔浸）　陈皮　升麻　五味子　当归　黄柏（炒）　甘草（各一钱）　炒面（五分）
上作一服，用水二盅，煎至一盅，食远服。
升麻和气饮　治疮肿诸毒，疥癣痒痛。
升麻　桔梗　苍术　乾葛　甘草　大黄（煨，各一钱）　陈皮（二钱）　当归　半夏　茯苓　白芷　乾姜（炮）　枳壳（各五分）　芍药（一钱半）
上作一服，用水二盅，煎至一盅，食远服。
当归饮子　治疮疥、风癣、湿毒燥痒。
当归　川芎　芍药　生地黄　防风　蒺藜　荆芥（各一钱半）　何首乌　黄耆　甘草（各一钱）
上作一服，用水二盅，煎至一盅，食远服。
九珍散　治一切痈疽肿毒，因气壅血热而生者。
川芎　当归　赤芍药　生地黄　白芷　大黄　栝蒌实　黄芩　甘草（各一钱）
上作一服，用水二盅，酒半盅，同煎至一盅，食远温服。妇人乳痈尤宜服之。
神效托里散　治痈疽、发背、肠痈、奶痈、无名肿毒，焮作疼痛，憎寒发热。不同老幼虚人并治。
忍冬叶（去梗）　黄耆（各三钱）　当归（七分半）　甘草（炙，五分）
上为粗末，作一服，用酒二盏，煎至一盏，随病上下，食前服，服后留柤外敷。
内疏黄连汤　治诸疮皮色肿硬，发热而呕，大便闭，脉洪实者。
黄连　当归　芍药　槟榔　木香（不见火）　黄芩　栀子　薄荷　桔梗　甘草（各一钱）　连翘　大黄（各二钱）
上作一服，用水二盅，生姜三片，煎至一盅，食远服。
乳香止痛散　治一切疮肿，疼痛不止。
乳香　没药（各一钱）　丁香（不见火，五分）　粟壳　白芷　陈皮　甘草（炙，各二钱）
上作一服，水二盅，煎至一盅。食远服。
竹叶黄耆汤　治发背渴甚，通治诸疮大渴。
竹叶（半钱）　生地黄（二钱）　麦门冬　黄耆　当归　川芎　甘草　黄芩　芍药　人参　半夏　石膏（以上各七分半）
上作一服，水二盅，煎至一盅，食远服。
荣卫返魂汤　治流注、痈疽、发背、伤折，非此不能效。至于救坏病，活死肌，弭患于未萌之前，拔根于既愈之后，中间全君臣佐使，如四时五行更相迭旺，真神仙妙剂，随证加减，其效无穷。何则？此药大能顺气匀血故也。
何首乌（不犯铁）　当归（酒洗）　木通　赤芍药（炒）　白芷（不见火）　茴香（炒）　乌药（炒）　枳壳（麸炒，恶心姜汁炒）　甘草（各等分）
上方止此九味，各等分㕮咀，每服五、六钱，或酒或水随证煎服；或为末，每服三钱，酒汤任下。病在上食后服，病在下食前服。若流注加独活，其他痈疽、疔肿，随证虚实寒热，斟酌加减，无不愈矣。
千金托里散　治一切痈肿、发背、疔疮。
黄耆（一两半）　厚朴（制）　防风　桔梗（各二两）　川芎（一两）　白芷（一两二钱）　连翘（二两二钱）　芍药　官桂　甘草　人参（各一两）　木香（不见火）　没药（各三钱）　乳香（二钱）　当归（五钱）
上㕮咀，每服五钱，用水一盏，酒一盏，煎至一盏，不拘时服；或为末，每服三钱，酒一盏，煎三、五沸服亦可。
复元通气散　治发乳、痈疽，一切肿毒。
木香　茴香　青皮　穿山甲（酥炙）　陈皮　白芷　甘草（各一钱）　贝母（去心）　漏芦（各一钱二分）
上作一服，用水一盅半，煎至八分，入酒一小盅，食远服；或为末，酒调二钱服亦可。
四圣散　治便毒初起，发寒热，服之即愈。
栝蒌实（去壳）　大黄　木鳖子（去壳）　白殭蚕（各三钱）
上㕮咀，作一服，用酒一盅，水一盅，煎至一盅，食远热服，被盖得汗为妙。一方无栝蒌实有贝母。
双解散　治便毒，内蕴热气，外挟寒邪，精血交错，肿结疼痛。
辣桂　大黄　芍药（白）　泽泻　牵牛（炒，捣破）　桃仁（去皮尖，各一钱半）　甘草（四分）　乾姜（七分）
上㕮咀，作一服，用水二盅，煎至八分，食前服。
薏苡仁汤　治肠痈，腹中㽲痛，烦毒不安，或胀满不食，小便涩。妇人产后虚热，多有此病，纵非是痈证，疑似间便可服。
薏苡仁（三钱）　壮丹皮　桃仁（去皮尖，炒，各二钱）　栝蒌仁（一钱半）
上㕮咀，作一服，水二盅，煎至八分，去柤，食前温服。
凉血饮　治心痈，乃心肺有热，或作寒热，口乾好饮水，浑身疼痛，内热头面赤。
木通　瞿麦　荆芥　天花粉　薄荷　白芷　甘草　麦门冬（去心）　芍药　山栀　连翘　生地黄　车前子（各一钱）
上㕮咀，作一服，用水一盅，竹叶二十片、灯心二十茎，煎至一盅，不拘时服。如虚弱及年老，加当归，羌活煎。
射干汤　治胃脘壅热成痈，腐败成脓，身皮甲错，咳嗽脓血。
射干（各一钱半）　山栀子　赤茯苓　升麻（各一钱半）　赤芍药（二钱）　白术（一钱）
上㕮咀，作一服，用水二盅，煎至八分，入地黄汁一合、蜜少许，食远温服。
连翘饮　治诸恶疮，痛痒不定，心烦口乾，及妇人血风，红斑圆点，开烂成疮，流黄汁。
川芎　当归　芍药　生地黄　防风　荆芥　连翘　牛蒡子（炒，研破）　山栀　黄芩　瞿麦　栝蒌根　木通　甘草　麦门冬（去心，以上各八分）
上作一服，用水二盅，灯心二十茎，煎至一盅，不拘时服。
散肿溃坚汤　治马刀疮，结硬如石，或在耳下至缺盆中，或至肩上，或于胁下，皆手、足少阳经中，及瘰疬遍于颏或至颊车，坚而不溃，在足阳明经中所出，或二疮已破，乃流脓水，及生瘿瘤，大如升，久不溃消者，并皆治之。
知母（酒炒）　黄柏（酒炒）　昆布（冷水洗）　栝蒌根（酒洗）　桔梗（各半两）　广术（炒）　三稜（酒洗，炒）　连翘（各三钱）　升麻（六分）　黄连　芍药（白）　葛根（各二钱）　当归（用梢）　柴胡　甘草（各半钱）　草龙胆（酒洗，炒，四钱）　黄芩（用梢，一半酒洗一半生用，一钱半）
上㕮咀，每服七钱，用水二盅，先浸多半日，煎至一盅，去柤热服，于卧处伸足在高处，头微低，每噙一口作十次咽，至服毕，依常安卧，取药在胸中停蓄故也。另攒一料为细末，炼蜜丸如绿豆大，每服一百丸或百五十丸，此药汤留一口下，更加海藻半两（炒）。
赤芍药汤　治一切疔疮痈疽，初觉憎寒疼痛。
金银花　赤芍药（各二钱）　大黄（二钱半）　栝蒌（半个）　当归　甘草　枳壳（炒，各一钱）
上㕮咀，作一服，用水一盅，酒一盅，煎至一盅，不拘时服。
神仙追毒丸（又名圣授丹，又名神仙解毒万病丸）　能解一切毒，如被狐狸毒、鼠蟒毒、恶菌、河豚毒，食疫死牛马肉毒，或蛇犬恶虫所伤；又治痈疽、发背，及疗鱼脐疮，人多不识，唤作痈疽，致命杀人者；及治诸风瘾疹赤肿、瘤等。
文蛤（一名五倍子，捶破洗、焙，净秤，三两）　山茨菇（去皮，净，二两）　千金子（一名续随子，去壳研去油，取霜秤，一两）　红芽大戟（去芦，洗净，焙乾秤，一两半）　麝香（另研入，三钱）
上除千金子、麝香外，三味为细末，却入研药令匀，用糯米煮浓饮为丸，分为四十粒，每服一丸，研生姜、薄荷汁，井华水研服，干薄荷浓煎汤，冷磨服亦佳。通利一两行无妨，只用温白粥止住。合时宜用端午、七夕、重阳日合，或遇天德、月德日亦佳；合时要在净室焚香，至诚修制，毋令妇人、鸡、犬见。效验不可具述，宜珍藏之。喻良能云：裴丞相传此以为济世卫生之宝。凡人居家或出入，不可无此药。如毒药最多，若游宦岑表，才觉意思不快，便服之即安。二广山谷间有草曰胡蔓，又名断肠草，若以毒人，急水吞之急死，缓水吞之缓死。又曰毒蛇，杀之以草覆上，以水灌之，数日，菌生其上，取为末，调酒以毒人，始以无患，再饮酒，即毒发立死。其俗淫妇人多自配合，此人与之情相好，多不肯逐此人回，阴以药置食中，比还，即戒之曰：子复来，若从其言，即复以药解之，若过期不往，必死矣。名曰定年药。若人届彼，亦宜志之，若觉中毒，四大不调，即便服之，或于鸡、豚、鱼、羊、鹅、鸭等肉内下药，再食此物，即触发其毒，急服此药一粒，或吐或下，随手便瘥。一方加雄黄、朱砂各五钱亦妙。
一方，一女子久年病痨瘵，命在旦夕，为血尸虫所噬。磨一粒服之，一时间吐下小虫千条，大者正为两段。后更服苏合香丸，半月遂愈。
别具汤使于后：菌蕈菇子、金石（砒也）　毒，吃疫死牛马肉、河豚鱼毒，时行瘟疫，山岚瘴气，急喉闭，缠喉风，脾病黄肿，赤眼，疮疖，冲冒寒暑，热毒上攻，自缢、溺水、打折伤死，但心头微暖，未隔宿者，以上并用生姜、蜜水磨一粒灌之，须臾复甦。痈疽，发背未破，鱼脐疮，诸般恶疮肿毒，汤火所伤，百虫、犬、鼠、蛇伤，以上并用东流水磨涂，并服一粒，良久觉痒立消。打扑颠损伤折，炒松节，酒磨下半粒，仍以东流水磨涂。男子妇人颠邪，鬼气，鬼胎，暖酒磨下一丸，可分作两服，有毒即吐下自止。
苦参丸　治肾水虚少，下焦湿热，以致腿足生疮，积年不愈，及久患血风疥癣，或渐成癞风。常服补肾水，散湿热，祛毒疗风，不可尽述。
苦参（四两）　防风　荆芥　赤芍药　白芷　川乌（去皮生用）　川芎　何首乌　独活　山栀　牙皂　蔓荆子　茯苓　山药　蒺藜（各一两）　草乌（炮，三钱）　黄耆　羌活　白附子（各一两）
上为细末，面糊为丸如梧桐子大，每服三、五十丸，空心好酒送下，如不饮酒，以好茶代之，日进二、三服。
麝香轻粉散　治一切痈疮、伤折，疮口不合。用药洗后，以此药乾掺，能生肌合口，止痛祛风。
乳香（三钱）　没药（三钱）　白芷（五钱）　五倍子（五钱）　轻粉（三钱）　国丹（水飞，五钱）　麝香（一钱）　赤石脂（三钱）　槟榔（三钱）　当归（酒浸，五钱）　血竭（二钱）　海螵蛸（三钱）　赤芍药（五钱）
上研为细末，掺疮口边。
内固清心散　治恶疮热盛，焮肿作痛，烦渴，此药解毒神效。
辰砂（另研）　茯苓　人参　白豆蔻　雄黄（另研）　绿豆　朴硝（另研）　甘草（以上各五钱）　皂角（四钱）　片脑（另研）　麝香（另研，各一钱）
上研匀为细末，每服一钱，不拘时用蜜汤调下。
拔毒消肿药　治诸般痈疽发肿赤痛不可忍。未成即散，已成即破，用至平复而止。
白及　白蔹　荆芥　赤芍药　黄柏　当归　大黄　白芷　南星　赤敛　草乌　赤小豆　商陆　寒水石（煅，各等分）
上为细末，用地黄汁调涂四畔，中留疮口，如未溃遍涂之，或用商陆根汁调亦可。
乌龙膏　治一切肿毒，收赤晕神效。
木鳖子（去壳）　半夏（各一两）　水粉（即磨坊中小粉，四两）　草乌（半两）
上四味于铁铫内慢火炒，令焦黑色，为细末出火毒，再研细，以新汲水调敷，一日一换。凡上药必先自外向里涂之，须留疮顶出毒气。
鸡清散　治痈疽、发背、丹毒、恶肿、时行热毒、吹奶。急敷内消。
赤小豆　黄药子　大黄　盆硝　皂角（去皮弦，酥炙）　木鳖子（去壳，研，各等分）
上为细末，用鸡子清调服。
神仙太乙膏　治八发、痈疽，一切恶疮、软疖。不问年月深远，已成脓，未成脓，贴之即效。蛇、虎、蝎，犬、汤火、刀斧所伤，并可内服。外贴发背，先以温水洗疮，拭乾用帛纸摊药贴，仍用水下。血气不通酒下。赤白带当归酒下。咳嗽、喉闭，缠喉风，并绵裹噙化。一切风赤眼贴太阳穴，后用山栀子汤下。打扑伤损贴药，仍用橘皮汤下。诸漏先以盐汤洗净，并诸疮疖，并量大小以纸摊药贴之，并每服一丸，旋丸如樱桃大，以蛤粉为衣。其药可收十年不坏，愈久愈烈，神效不可具述。
玄参　白芷　当归　赤芍药　肉桂（去皮）　大黄　生地黄（各一两）
上㕮咀，用麻油二斤浸之，春五日、夏三日、秋七日、冬十日，用文武火熬，待白芷焦色，离火候冷，滤去滓，再熬数沸，候油稍温，旋旋下好黄丹一斤，用柳木棍不住手搅，以药滴水中不散为度。黄丹务要以汤泡过，炒令紫色，研之极细方好。
追毒万应针头丸　治一切脑、背疽，恶毒歹疮欲死，一粒即愈。
麝香（二钱）　血竭　蟾酥　轻粉　硇砂（各三钱）　片脑（一钱）　全蝎　蜈蚣（全用，各一对）
上为细末，炼蜜和为剂。如疮有头者，用针挑破，微有血出，将药一黍米大内于挑破针眼内，上用纸盖，周围用津唾黏住，不过一时即愈。
托里护心散　治诸疔肿发背，曾经汗下，毒气攻心，迷闷呕吐而痛，可服一、二服。
乳香（明净者）　一两　真绿豆粉（四两）
上研细和匀，每服三钱，不拘时甘草汤调服。
神仙蜡矾丸　治一切痈疽，发背，及肠痈、痔漏神效。此药不问老幼皆可服之，无不作效，最止疼痛，不动脏。
黄蜡（要黄色好者，七钱）　白矾（要明者，研为细末，一两）
上将蜡用慢火熔化，离火入矾末和匀，众手乘热丸如梧桐子大，每报二十丸，渐加至三、五十丸，食远用温白汤送下。
猪蹄汤　治一切痈疽肿毒，恶肉脓血不净，便须用此汤频洗为妙。
香白芷（不见火）　黄芩　赤芍药　露蜂房　当归（去芦）　羌活　生甘草（各等分）
上㕮咀，看疽大小用药，如疽大加料用。先将獖猪前蹄两只一斤，只用白水三升煮软，将汁分作二次，澄去面上油花及下面肉滓，每次用药一两投汁中，再用文武火煎十数沸，去滓，以旧软绢帛蘸药汤，温温徐徐揩疮上，死肉恶血随洗而下，净洗讫，以帛挹干，仍避风，忌人口气吹之，有狐臭人并月经见行妇人及猫犬并不许入病人房，洗疮切勿以手触著洗。疽之方所传甚多，惟此方极效。其用露蜂房有理，盖以毒驱毒者也。
返魂丹　治十三种疔疮。
朱砂　胆矾（各一两半）　血竭　铜绿　蜗牛（生用，各一两）　雄黄　白矾（枯，各二两）　没药　蟾酥（各半两）　麝香（少许）　轻粉（半两）
上将蜗牛、蟾酥研烂，余药研为细末，同研和丸如鸡头实大。每服一丸，令病人先嚼葱白三寸，吐在手心内，将药丸裹在葱内，用热酒一盏吞下，如重车行五里许，有汗出即瘥。如不能嚼，将葱研烂裹药服之，极有效验。
生肌红玉散　治诸疮蚀烂，不生肌肉，及金疮出血并杖疮、火疮俱治之。
寒水石（煅，三钱）　黄丹（五分）
上为细末，乾掺患处。一方有龙骨、轻粉各一钱，治法同。
十四味臁疮膏　治臁疮久不愈，及刀斧伤损、汤烫、杖疮皆可治之，甚妙。
清油（一两）　黄蜡（三钱，过夏天加三钱）　银朱（另研）　黄丹（各一钱）　乳香（另研）　没药（另研）　黄连　当归（用须）　血竭　龙骨（另研）　黄柏　轻粉（冷定下，另研，各五钱）
疮患四、五年不愈者，方加猪、羊胆各一个。
上为细末，先将蜡油用瓦器熔沸，先下银朱、黄丹，次下乳香等七味，用竹棒搅，冷定方下轻粉，仍搅匀为膏，用油纸摊，量疮大小贴患处。效不可尽述，止可用温茶汤洗净贴。
如圣散　治肺脏风毒，血气凝滞。疮疥瘙痒，搔之皮起作痂。此药活血脉，润皮肤，散风邪，止瘙痒。
蛇床子（取末，五钱）　黄连（取末，七钱半）　胡粉（一两）　水银（同胡粉研令黑，二钱半）
上四味同研匀，用香油调和稀滑，先以盐浆水洗疮净后，以药涂之，干即再换。
神异膏　治一切疮疥。
全蝎（去毒，七个）　皂角（捶碎，一锭）　巴豆（去壳，七个）　蛇床子（取末，二钱）　香油（一两）　黄蜡（半两）　轻粉（研，半字）　雄黄（另研细，三钱）
上件先用全蝎、皂角、巴豆煎油变色，去柤入蜡，化开取出，冷处入雄黄、轻粉、蛇床，和匀成膏。每用少许，搽疮上须先煎苦参汤洗过，然后擦药。
苦参汤方
苦参　蛇床子　白矾（研）　荆芥（各等分）
上㕮咀，煎汤放温洗。
治漏疮
上以五倍子末和血竭末填塞之，效。
飞龙夺命丹　专治疔疮、发背、脑疽、乳痈、附骨疽。一切无头肿毒恶疮，服之便有头。不痛者，服之便痛。已成者，服之立愈。此乃恶证药中至宝，病危者服之立可矣，万无失一。此乃家传之秘方，一生受用，不敢轻泄，神速之验，即愈立效。
蟾酥（乾者，老酒化，二钱）　血竭（一钱）　乳香（二钱）　没药（二钱）　雄黄（三钱）　轻粉（半钱）　胆矾（一钱）　麝香（半钱）　铜绿（二钱）　寒水石（一钱）　朱砂（为衣，一钱）　海羊（蜗牛即是，连壳用之，二十一个）　脑子（无亦可，半钱）　天龙（酒浸炙黄，去头足，一条）
上为细末，先将海羊研为泥，和前药为丸如绿豆大，如丸不就，入酒打面糊为丸。每服二丸，先用葱白三寸，令病人嚼烂吐于手心，男左女右，将药丸裹在葱白内，用无灰热酒三、四盏送下。于避风处，以衣盖覆之，约人行五里之久，再用热酒数杯以助药力，发热大汗出为度矣。
初觉二丸即消。如汗不出，重者，再服二丸，汗出即效。三、五日病重者，再服二丸，即愈。如疔疮走黄，过心者难治之，汗出冷者亦死矣。如病人不能嚼葱，擂碎裹药丸在内，热酒送下。疮在上，食后服。疮在下，食前服。服此药后，忌冷水、黄瓜、茄子、油腻、鸡、鱼、肉、湿面，一切发风，发疮毒类之物，不可食之。又忌妇人洗换、狐臭。百发百中，此药活人多矣。
歌曰：血竭蟾酥轻粉，雄黄铜绿朱砂，胆矾寒水麝香加，三七海羊研化。专治疔疮恶毒，脑疽发背无差。如绿豆大二丸佳，细嚼葱酒送下。衣被盖之汗出，返魂救死堪夸。神仙传与世人家，夺命金丹无价。
立马回疔丹　治疔疮走胤不止。
金脚信　蟾酥　血竭　朱砂　没药（以上各半钱）　轻粉　龙脑　麝香（以上各一字）
上为细末，用生草乌头汁和作锭子如麦粒大。用时将疮顶刺破，将药一锭于疮口内，第二日疮肿是效。
隔纸膏　治内外臁疮。
当归　白芷　黄连　五倍子　雄黄　没药　血竭　海螵蛸　白及　白蔹　黄柏　厚朴（以上各五钱）　黄丹（六钱）　乳香（研，二钱五分）　轻粉（一钱）
上为细末，研匀，用清油调成膏，用油纸贴药敷疮上，绢帛缚定，有脓水，解开刮去不洁，再贴药，如此数次即愈。须先用烧盐汤洗净，片帛拭乾，待片时水气干，然后贴药。
神效当归膏　治汤火疮，初起瘭浆，热毒侵展，焮赤痛，毒气壅盛，腐化成脓。此药敛口生肌，拔热毒，止疼痛。
当归　黄蜡（各一两）　麻油（四两）
上将当归入油煎，令焦黑去滓，次入黄蜡，急搅化，放冷以磁盒盛，用时以布帛纸摊贴。一方用白蜡。
蛤粉散　治汤火伤。
上以蛤蜊壳不拘多少，炙焦黄色，捣为细末，用生油调和如膏，敷之如冰，仍无痕。一方以蜜水调敷之，疼立止，不脓不瘕。吴内翰居乡中，邻家釜翻，一小儿自头至踵皆伤，急以敷之，啼立止，遂无恙。唯才伤，随手用即效，少缓即不及，当预先合以备用耳。
鸡黄油　治汤火伤。
上用鸡子煮熟，去白用黄，于银石锅内炒乾，再炒直待都化作油，去火毒，毛翎扫下，入韶粉、夜明沙，为末，香油调敷，湿则乾掺之。
南星膏　治皮肤头面上疮，瘤大者如拳，小者如慄，或软或硬，不疼不痛，可用，神效。
上用生大南星一枚细研，入米醋五、七滴为膏，摊纸上贴患处。如无生者，用干南星为细末醋调贴。先将小针刺疮瘤上，令透气，却以药量大小贴之，神效。
桔梗汤　治男子妇人咳而胸膈隐痛，两脚肿满，咽乾口燥，烦闷多渴，时出浊唾腥臭，名曰肺痈，小便赤黄，大便多涩。
桔梗　贝母　当归（酒浸）　栝蒌仁　枳壳（麸炒）　薏苡仁（微炒）　桑白皮　甘草节　防己（去粗皮，各一两）　百合（蒸）　黄耆（各一两半）　北五味子　甜葶苈　地骨皮　知母　杏仁（各半两）
上锉碎，每服四钱，水一盏半，生姜三片，煎七分，不拘时温服。咳者加百药煎，热加黄芩，大便不利加煨大黄少许，小便涩甚加木通、车前子煎，烦躁加白茅根煎，咳而疼甚加人参、白芷煎。
四顺汤　治肺痈吐脓，五心烦热，壅闷咳嗽。
贝母（去心）　紫菀（去苗土）　桔梗（炒，各一两）　甘草（炙，锉，半两）
上捣筛，每服三钱，水一盏，煎五、七沸，去柤，不拘时稍冷服。如咳嗽甚，加去皮尖杏仁三枚同煎，小儿量减。
黄蜡膏　治冬月手足折裂。
上用清油半两，盏内慢火煎沸，入黄蜡一块同煎，熔入光粉、五倍子末少许，熬令稠，紫色为度。先以热汤洗，火上烘乾，即用药敷，以纸贴之，其痛立止，入水亦不落。若合药入粉多则硬而成块，旋以火炙动，挑敷不妨，一方无五倍子。
摩风膏　摩风止痒，消肿定疼，治头面唇鼻诸疮，肌肉裂破。
当归（去芦）　白芷　杏仁（去皮尖）　桃仁（去皮尖）　藿香（去土）　檀香　零陵香　川芎（各三钱）　沉香　木香　白附子　天麻　独活　白及　白蔹（各一钱半）　黄耆（去粗皮，二钱）　防风　茅香　白芍药　甘草（各二钱半）　木通（二钱）　栝蒌（穰锉一个）　龙脑（研，四钱）　黄蜡（夏十二两冬九两）
上锉药，用清油二斤二两浸七日，净石器、银器中慢火煎，候白芷微黄，绵滤去柤，乾净磁罐内密封，澄一宿再滤过于磁碗中，慢火再轻温熬动，次下黄蜡搅匀放温，次下研细龙脑，掺面于磁盒内盛，每用少许，摩擦患处。
天南星膏　治风毒痈疖。
大天南星（一两）　厚黄柏（半两）　赤小豆（二钱半）　皂角（不蛀者，烧灰存性，一挺）
上为细末，以新汲水调成膏，皮纸贴之。已结即破，未结即散之，立效。
神异膏　治发背痈疽，诸般恶毒疮疖，其效如神。治疽疾，先以麦饭石膏涂敷，俟其疮根脚渐收止于径寸大，却用神异膏贴之收口。此药随其人病深浅取效，合时不可与妇人、鸡、犬、猫、厌秽物见之。
玄参（半两）　绵黄耆（一分）　杏仁（去皮尖，切，一两）　全蛇蜕（盐水浸，焙，半两）　男子乱发（洗净焙乾，半两）　露蜂房（净锉，用有蜂儿者为妙，一两）　黄丹（飞罗细，五两）　真麻油（一斤）
上将麻油同发入银铫中，文武火熬，候发焦熔尽，以杏仁投入，候变黑色，用好绵滤去滓。再将所熬清油入铫内，然后入玄参、黄耆慢火熬一、二时取出，铫子安冷炉上半时久，火力稍息，旋入露蜂房、蛇蜕二味，将柳枝急搅，却移铫于火上，不住手搅，慢火熬至紫黄色，用绵滤过，复入清油在铫内，乘冷投黄丹，急搅片时，又移铫于火上，以文武慢火熬，不住手柳枝搅千馀转，候药油变黑色，滴于水中凝结成珠，则是膏成就。若珠子稀，再熬少时，必候其得所，然后磁器内收封待用。或恐偶然熬火太过，稍硬难于用，却少将蜡熬麻油在内，以磁器盛封盖，于甑上蒸，乘热搅调收用，膏药熬成了，须连所盛磁器置净水中，出火毒一昼夜，歇三日，方可用，日换两次，夜换一次。熬此膏药极难，于火候须耐烦看火紧慢，火猛则药中火发，不特失药性，又伤人面目，救助不及，千万谨戒。膏药方甚多，不下数十，治疽之时，神效无出于此方，千金不换，杖疮尤妙。
金丝万应膏　治颠扑伤损手足肩背，并寒湿脚气疼痛不可忍：小儿脾疳、泻痢、咳嗽不肯服药者。
沥青（二斤半）　威灵仙（二两）　蓖麻子（去皮壳研，一百枚）　黄蜡（二两）　木鳖子（去壳切片，研，二十八枚）　没药　乳香（另研，各一两）　麻油（夏一两春秋三两冬四两）
上先将沥青同威灵仙下锅熬化，以槐柳条搅，候焦黑色，重绵滤过，以沥青入水盆候冷成块取出，秤三斤净，再下锅熔开，下麻油、黄蜡、蓖麻、木鳖子泥，不住手槐柳枝搅匀，须慢火滴入水中不黏手，扯拔如金丝状方可。如硬再旋加油少许，如软加沥青，试得如法，却下乳、没末，起锅，在灰火上，再用槐柳条搅数百次，又以粗布滤膏，在水盆内扯拨如金丝，频换水浸二日，却用小铫盛顿。如落马坠车，于被伤疼痛处，火上炙热贴透骨肉为验，连换热水数次浴之，则热血聚处自消。小儿脾疳贴患处，泻痢贴肚上，咳嗽贴背心上。
秘方善应膏　治诸恶疮肿毒，发背脑疽，沥子打扑，接骨闪肭，刀伤杖疮，蛇虫毒，犬马咬伤、汤火、漆疮、疥癣，贴之即愈。吹乳，丸如梧桐子大，新汲水下二十丸；肺痈、肠痈，亦丸吞服，酒米饮或桔梗甘草汤皆可下。不可犯荤腥手及火焰。
黄丹（八两）　白胶香　没药　乳香（并另研）　当归　白芷　杏仁（去皮尖）　大黄　草乌　川乌　赤芍药　槟榔　生地黄　川芎　沥青（另研入）　乱发（净洗，各一两）
上除乳、没、白胶香、沥青、丹外，将瓷石铫盛真油一斤，浸药一宿，慢火煎熬黑色，再入葱白，乱发煎少时，用绢滤去柤，留下一两药油，复将滤油于慢火上，却将丹入油内，用长条柳枝、槐枝不住手搅，候有微烟起，滴水成珠为度，再搅无烟出，却入乳、没、胶香、沥青搅匀，倾入瓷器内，将留下香油一併收入器内，坐新汲水中浸三日，一日一换水，出火毒方可用。如膏药硬，约量加蜡、香油熬，搅匀，得所煎膏药最难，须耐烦看火紧慢，倘火猛则药中火起，不可不小心谨慎。
援生膏　治诸般恶疮及瘰疬鼠疮，才起者点破即愈。
血竭（一钱）　蟾酥（三钱）　麝香（五分）　雄黄（五钱）　轻粉（三钱）　乳香（二钱）　没药（二钱）
上用荞麦秸灰，或真炭灰一斗三升，淋灰汤八、九碗，用慄柴或桑柴文武火煎作三碗，取一碗收留，将一碗盛于好磁器内，候温，将前七味药碾为极细末入灰汤内，用铁瓢或桑柳枝右搅，又用好细石灰一升入药灰汤，搅匀取出，候冷过宿，盛于小白磁罐内。凡遇诸恶疮，点在当头，一日二次，次日又一次，疮头食破约五分，血水出为妙。恐日久药干，将前收留灰汤和用。
神功散　专治发背、痈疽，一切疔毒，并瘰疬等疮已、未成患者。效验不可备述。
川乌（火内炮，裂纹为度）　川黄柏（火炙，去粗皮）
上二味为细末后，各等分用。小儿或大人唾津调成膏，如唾少，漱口水亦可。发背、痈疽等疮才起者，敷于患处留头，候药干，用淘米水时常润湿，每日换药敷一次。如疮已成重患，将溃烂者先将槐枝、艾叶煎汤顿温，将疮洗净，用绢帛展去脓血，以香油润患处，用绵纸仍照患处剪成圆钱留头贴上，后用药涂于纸。如干，依前用淘米水润，日换一次，听其自然。流脓不可手挤。如敷药后，病人疮觉住疼减热即愈。如生肌则腐肉自落，腐而不落者，剪割亦可，最不宜用针。发背不宜贴膏药。凡医疮，屏去别医，止饮别药可治。忌气怒、房事、劳复，并孝服、体气、饮酒之人；饮食忌酒，并羊、鸡、鱼、肉、瓜、茄、姜辣之物。若因气怒反复发肿者，依前治之。如治对口并脑疽，不必洗去旧药，逐次添药，恐动疮口惹风也。
是斋立应散　治瘰疬神效，已破未破皆可服。
连翘　赤芍药　川芎　当归　甘草（炙）　滑石（研，各半两）　黄芩（三钱）　白牵午（生取末）　土蜂房（蜜水洗，饭上蒸，晒乾，各二钱半）　地胆（去头翅足，用米炒米黄为度，去米秤，三钱）　川乌尖（七个）
上为细末，每服抄一大钱匕，浓煎木通汤调下。临卧服，毒根从小便中出，涩痛不妨。毒根如粉片、块血、烂肉是也。如未效，后再服，继以薄荷丹解其风热。且地胆性带毒，济以乌尖，或冲上麻闷，不能强制，嚼葱白一寸，茶清下以解之。如小便涩，灯心煎汤调五苓散服。疮处用好膏药贴。若疗痈疽，用此宣导恶毒，本方去黄芩不用。
薄荷丹　解瘰疬风热之毒，自小便宣毒后常须服。
杜薄荷　皂角（不蛀者，去弦皮）　连翘　何首乌（米泔浸一宿）　蔓荆子　京三稜（煨）　荆芥（各一两）
上为末，好豉二两半，以米醋煎沸，洒豉淹令软，研如糊和丸如梧桐子大，每三十丸，食后熟水下，日一服。病虽愈，常服之。
金线锭子　此药乃牙疳之神药也。不愈，日取效。
人言（制，一钱）　雄黄（二钱半）　干胭脂（半钱）　飞罗面（四钱）
上为细末，滴水为剂，搓成条子，用米泔水漱净齿，次用锭，掐如米粒大贴之。曾试累有验。
一扫光
硫磺（九钱）　人言（制，一钱）　巴豆（去壳，十粒）　草乌（二钱）　荆芥穗（一钱）　白矾（枯，三钱）
上为细末，先用草火熏体，后用猪脂油调搽疥上。此药性紧，不便处不可多搽。


卷之十  ——————————————————————————————————————————————————————————————————————————————————————————

折伤门  ***************************
折伤者，谓其有所损伤于身体也。或为刀斧所伤，或坠堕险地，或打扑身体，损伤筋骨皮肉，皆能使出血不止，或瘀血停积于脏腑，结而不散，去之不早，则有入腹攻心之患。治疗之法，当视其所损轻重，若血不止者，外宜敷贴之药，内宜和散之剂；血蓄于内者，宜下去之，然后调理，必以顺气和血，止痛和经，使无留滞气血之患。此其要略也。若夫损折筋骨，及出肠伤胃，其用接缚缝补之法，则有专门者，在兹不备述。
复原活血汤　治从高坠下，恶血流于胁，疼痛不可忍。
大黄（酒浸，五钱）　柴胡（去苗）　当归（各二钱）　桃仁（研如泥，五十个）　红花（半钱）　天花粉　穿山甲（炮）　甘草（各一钱）
上作一服，用水二盅，酒半盅，煎至八分，食前服。
加味芎归汤　治打扑伤损，败血流入胃脘，呕吐黑血如豆汁。
川芎　当归　芍药　百合（水浸一日）　荆芥（各二钱）
上作一服，用水一盅半，酒半盅，煎至八分，不拘时服。
破血散　治乘马损伤，跌其脊骨，恶血流于胁下，其疼苦楚不可转侧。
羌活　防风　肉桂（各一钱）　水蛭（炒烟尽，另研，半钱）　柴胡　当归（梢）　连翘（各三钱）　麝香（另研，少许）
上作一服，用水一盅，酒一盅，煎至一盅，去滓，入水蛭、麝香末调匀，不拘时服。
调经散　治跌扑损伤后，疏利用此药调理。
川芎　当归　芍药　黄耆（各一钱半）　青皮　乌药　陈皮　熟地黄　乳香（另研）　茴香（各一钱）
上作一服，用水二盅，煎至一盅，食远服。
止痛当归散　治打扑损伤，肿痛不可忍。
粟壳（去蒂隔，四两）　白芷（二两）　甘草（炙，一两半）　乳香　没药（各少许，另研，待药煎好去柤方入）
上㕮咀，每服三、四钱，水一大盏，酒半盏，煎至八分，入乳香、没药末少许，不拘时温服。
禁声饮子　治棒疮、刀刃伤，疼痛不可忍。
防风（去芦）　南星（汤泡，各等分）
上㕮咀，每服五钱，水、酒各一盅，生姜一块，煎至八分，食远温服，日三服，效。若为细末，名玉真散、定风散，专治破伤风及风狗咬，神效。每服二钱，用温酒调服，或敷掺疮上亦效。此药起死回生，神效不可具述。
没药降圣丹　治打扑伤损，筋断骨折，挛急疼痛，不能屈伸，及荣卫虚弱，外受风邪，内伤经络，筋骨缓纵，皮肉刺痛，肩背拘急，身体倦怠，四肢少力。
没药（另研）　当归（酒浸，焙）　白芍药　骨碎补（爁去毛）　川乌头（生，去皮脐）　自然铜（火锻醋淬十二次，研为末，水飞过，焙，各一两）　生地黄　川芎（各一两半）
上为细末，以生姜自然汁与炼蜜和丸，每一两作四丸。每服一丸，捣碎，用水、酒各半盅，入苏木少许，煎至八分，去苏木，空心服。
花蕊石散　治一切金刀折伤，打扑身体血出。急于伤处掺药，如有内损，血入脏腑，热煎童子小便，入酒少许，调二钱，服之立效；若牛牴肠出不损者，急送肠入，用细丝或桑白皮为线缝合肚皮，缝上掺药，血止立活。如无桑白皮，用麻线缝之亦可，并不得封裹疮口，恐作脓血。如疮干以津液润之，然后掺药。妇人产后，败血不尽，恶血奔心，胎死、胎衣不下，并用童子小便调服。
花蕊石（捣为粗末，一两）　硫磺（上色明者，捣为末，四两）
上二味和匀，先用纸筋和盐泥固济罐子一个，候乾，入药于内，再用泥封口，候乾，安在四方砖上，上书八卦、五行字；用炭一秤，笼叠周匝，于巳时、午时从下著火，令渐渐上彻，直至经宿，火冷炭消，又放经宿，罐冷，取出细研，磁瓶内盛，依前法服。
接骨散　治从高坠下，及马上折伤，筋骨碎，痛不可忍者。此药接骨续筋，止痛活血。
硼砂（一钱半）　水粉　当归（各二钱）
上为细末，每服二钱，煎苏木汤调下，服后时时进苏木汤。
导滞散　治重物压伤，或从高坠下，或吐血不能禁止，或瘀血在内，胸腹胀满，喘促气短。
当归　大黄（各二两）
上为细末，每服三钱，不拘时温酒调服。一方加麝香少许。
没药乳香散　治打扑伤损，痛不可忍者。
白术（炒，五两）　当归（焙）　白芷　没药（另研）　肉桂（去皮）　者。乳香（另研）　甘草（炙，各一两）
上为细末，入乳香、没药研匀，每服二钱，不拘时温酒调下。
如圣散　治破伤风，止血定痛。
苍术（六两）　川乌（炮，去皮脐）　两头尖（炮，各四两）　草乌（炮，去皮）　防风（去芦叉）　细辛（各二两半）　白术　川芎　白芷（各一两半）　蝎梢（微炒）　雄黄（各半两）
上为细末，每服一钱，不拘时温酒调下。
定痛乳香散　专治金刀所伤，并折骨打扑伤损。
乳香　没药（各二钱）　败龟板（一两）　紫金皮（二两）　当归（须）　虎骨（酥炙）　骨碎补（各半两）　穿山甲（火炮，少许）　半两钱（如无以自然铜代之，火煅醋淬，五个）
上为细末，每服一钱，好酒调服。病沉服二钱，损上者，食后服。损下者，食前服。
红丸子　治打扑伤损，骨碎筋断，疼痛痹冷，内外俱损，不问年月日久，瘀血留滞，外肿内痛，肢节拘卷，一应伤损，并宜服之。常服补损，坚筋固骨，滋血生力，神效不可具述。孕妇勿服。
牛膝（酒浸一宿）　川乌（炮）　南星（醋煮三次）　细辛（去苗洗）　何首乌（煮）　桔梗（去芦）　山桂（去粗皮）　当归　白蔹　赤芍药　没药（别研）　骨碎补（去毛）　羌活（去芦）　赤小豆　自然铜（醋淬七次，别研）
上药十五味各等分为细末，酒糊为丸如梧桐子大，每服五十丸，随病上下服之，温酒食远送下。
塞上方　治坠伤扑损，瘀血在内，烦闷。
蒲黄为末，每服三钱，空心热酒调服。
玉真散　治诸疮口入风为破伤风，项强，牙关紧急欲死者。
防风　南星（各二两）
上为细末，每服三钱，童子小便一大盅煎热调，不拘时服。
紫金皮散　治打扑伤损，金刀箭镞伤，伤处浮肿用此。
紫金皮（醋炒）　南星　半夏　川当归　黄柏（盐炒）　草乌（炮）　川乌（炮）　杜当归　川芎　乌药　破故纸　川白芷（盐水炒）　刘寄奴　川牛膝　桑白皮（各等分）
上为细末，生姜、薄荷汁兼水调敷肿处或伤处。皮热甚加黄柏皮、生地黄半两，有疮口者勿封疮口，四边敷之。
生肌膏　治金疮及一切打损疮。
胡粉　白芍药　薰陆香　乾姜（炮，各一两）　油（四两）　黄蜡（一两）
上为细末，以油、蜡相和，煎如膏用，贴疮上，日二换之。
接骨定痛紫金丹　治打扑伤损，筋骨断折。
川乌（炮）　草乌（炮，各一两）　五灵脂　木鳖子（去壳）　骨碎补　威灵仙　金毛狗脊　自然铜　防风（各五钱）　地龙（去土）　乌药　青皮　陈皮　小茴香（各二钱半）　乳香　没药（各另研）　红娘子　麝香（各一钱半）　牵牛（末，半钱）　禹馀粮（醋炒，四钱）
上为细末，醋煮面糊丸，每服二十丸，温酒下。病在上食后服，病在下食前服。
接骨药
半两钱（火煅醋淬，研）　木香　自然铜（醋淬，各一钱）　麝香（少许）
上研为极细末，每服二钱，先嚼丁香一粒、乳香一粒，用无灰酒一盏调下。病在上食后服，病在下食前服。次日，如骨未接再服。

妇人门  ***************************
夫妇人以血为本者，盖其血胜于气也。血藏于肝，流注于脏，而主其血者在心也。上则为乳汁，下则为月水，合精而为胞胎者也。虽然血之所以流畅于经络者，气实使之，但以血为本也。夫女子十四而天癸至，任脉通，太冲之脉盛，故月候以时而行。冲任者，血之海也。月候者，经络之馀也。天癸者，月水也。天者，谓天真之气；癸者，北方阴水也。其候常以三旬一见，则无病矣。
一或血气不调，阴阳愆伏，过于阳，则经脉前期而来，过于阴，则经脉后期而至。盖血性得热则宣流，得寒则凝涩。阴气乘阳，内寒血涩，故其来乍少；阳气乘阴，血热流散，故其来乍多，过与不及皆致病也。然经脉不行，其候有三：一则血气盛实，经络遏闭，其脉滑实，法当通经疏利之。一则形体憔悴，经络涸竭，其脉虚弱，法当滋养血气。一则风冷外伤，七情内贼，以致经络痹滞，其脉浮涩，法当散风冷，逐瘀血，生新血。经脉不行，此诸病所由生也。若血虚，潮热、盗汗、筋挛，则为虚劳；血少水涸，燥气乘肺，则为干嗽；宿寒留滞，血与气搏，则为腹痛；败血结块，时发寒热，则为症瘕；或风寒滞经，血化为水，流溢四肢，谓之血分；或脾不制水，血与水并，浮胀肌肉，谓之虚肿；或冲任气虚，内欲过度，风邪冷热之气入于胞门，秽液与血相兼而下，冷则多白，热则多赤，冷热不调，赤白相半，谓之赤白带；或冲任劳损，经海伤动，脾虚卫弱，不能约制，其血倏然暴下，谓之崩中。亦有非时血行，淋沥不断，谓之漏下。以至眩晕、烦闷、呕恶、怔忪、迷惑、健忘、发狂、妄语、小便不禁。此妇人以血受病最多，而血之为病，遇夜愈增剧也。
自其血气和平，阴阳调顺，则精血聚而胞胎成。胞胎已成，而心肾二脉，其动也应手而疾。盖心之所主者血，肾之所主者精，精血交併而成之。精盛则为男，血盛则为女，此亦自然之理也。
其胎前有疾，先以安胎、顺气为本，然后兼治其疾，不可骤用峻利有毒之药，慎之，慎之。如无他疾，亦不可妄服药饵，待十月以候分娩。至于临产之时，尤当谨护，亦有难产及不顺生路者，皆当急备救之，不可轻也。产后最宜调理。若腹中痛，恶露未尽，必须逐去之，然后补养血气。盖产后有疾，悉属虚弱，惟当养血为主，虽有他病，不可峻攻，此其法也。若产后将息失宜，变生诸疾，不可胜举，姑述其略如此，尚当考诸《大全方》及《产宝》等书，以尽其述可也。
四物汤　益荣卫，滋气血。治月水不调，脐腹㽲痛；妇人经病或前或后或多或少，疼痛不一，腰足腹中痛，或崩中漏下；或半产恶露过多，或停留不出；妊娠腹痛，下血，胎不安；产后血块不散，或亡血过多，恶露不止。四物汤加茱萸煎服，若阳脏少使茱萸，若阴脏多使茱萸。一方加香附子，治诸虚不足，并皆治之。
熟地黄（补血，如脐痛，非此不能除，乃通于肾经之药也）　川芎（治风泄肝木也，如血虚头痛，非此不能除，乃通于肝经之药也）　芍药（和血理脾，如腹中虚痛，非此不能除，乃通于脾经之药也）　当归（和血，如血刺痛，非此不能除。刺如刀割。乃通肾经之药也）
上为粗末，水煎服。加减于后：治妇人骨蒸加地骨皮、壮丹皮。若妊娠胎动不安，下血不止者加艾十叶、阿胶一片，又加葱白、黄耆。若血脏虚冷，崩中去血过多，亦加胶、艾。若妇人常服，春倍川芎，脉弦头痛，夏倍芍药，脉洪飧泄；秋倍地黄，脉沉涩血虚；冬倍当归，脉沉寒而不食。若春则防风四物，加防风，倍川芎；若夏则黄芩四物，加黄芩，倍芍药；若秋则门冬四物，加天门冬，倍地黄；若冬则桂枝四物，加桂枝，倍当归。若血虚而腹痛，微汗而恶风，四物加茂桂，谓之腹痛六和；若风眩晕，加秦艽、羌活，谓之风六合；若气虚弱，起则无力，眶然而倒，加厚朴、陈皮，谓之气六合；若发热而烦，不能睡卧者，加黄连、栀子，谓之热六合；若虚寒脉微，自汗，气难布息，清便自调，加乾姜、附子，谓之寒六合；若中湿，身沉重无力，身凉微汗，加白术、茯苓，谓之湿六合。
柴胡四物汤　治产后虚劳，日久而脉浮疾。
川芎　当归　芍药　熟地黄（各一两半）　柴胡（八钱）　人参　黄芩　半夏（姜汁制）　甘草（各三钱）
上㕮咀，每服一两，用水二盅，生姜三片、枣二枚，煎至八分，食远服。
若四物汤中加吴茱萸，或加香附子，治妇人百病。
八物汤　治妇人伤寒汗下后，或产后血虚，饮食减少者，宜服之。
当归　川芎　芍药　熟地黄　黄耆　白术　茯苓　甘草（炙，各一钱一分）
上作一服，用水二盅，煎至八分，食远服。
大温经汤　治冲任虚损，月候不调，或来多不已，或过期不行，或崩中去血过多，或因半产，瘀血停留，小腹急痛，五心烦热，并宜服之。
吴茱萸（汤泡，一钱）　麦门冬（去心，二钱）　半夏（二钱半）　牡丹皮　白芍药　肉桂（去粗皮）　人参　当归（去芦）　芎藭　阿胶（碎，炒）　甘草（炙，各一钱）
上作一服，用水二盅，生姜五片，煎至八分，食前服。
逍遥散　治血虚烦热，月水不调，脐腹胀痛，痰嗽潮热。
柴胡（二钱）　白术　茯苓（各二钱）　当归（去芦）　芍药（各二钱半）　薄荷（半钱）　甘草（炙，一钱）
上作一服，用水二盅，煨姜五片，煎至一盅，不拘时服。
加味吴茱萸汤　治冲任衰弱，月候愆期，或前或后，或崩漏不止，赤白带下，小腹急痛；每至经行时头眩，饮食减少，气满心怯，肌肉不泽，并宜服之。
吴茱萸　当归（各一钱半）　官桂（去粗皮）　北细辛（各五分）　半夏（制，二钱）　麦门冬　乾姜（炮）　白茯苓　桔梗　南木香（不见火）　防风　牡丹皮　甘草（各一钱）
上作一服，用水二盅，生姜三片、枣一枚，煎至八分，食前服。
红花当归散　治妇人血海虚竭，或积瘀血，经候不调，或断续不定，时作腹痛，腰胯重疼攻刺，小腹紧硬，及室女月水不通，并宜服之。
红花　紫葳　牛膝　白芷　苏木（各一钱）　桂心（三钱半）　当归（用尾）　刘寄奴（各二钱）　甘草（半钱）　赤芍药（三钱）
上作一服，用水二盅，酒一盅，煎至一盅，空心服。
伏龙肝散　治血气劳伤，冲任脉虚，经血非时注下，或如豆汁，或成血片，或五色相杂，脐腹冷痛，经久不止。
伏龙肝　麦门冬（去心）　赤石脂（各一钱）　熟地黄　艾叶（炒，各一钱半）　当归（炒）　川芎（各二钱半）　肉桂（去粗皮）　乾姜（炮）　甘草（各半钱）
上作一服，用水二盅，枣二枚，煎至一盅，食前服。
六神汤　治血气不足，肌体烦热，四肢倦怠，饮食不进。
川芎　当归　白芍药　熟地黄　黄耆　地骨皮（各二钱）
上作一服，用水二盅，煎至一盅，食远服。
延胡索汤　治妇人室女七情所感，血与气并，心腹疼痛，或连腰胁，甚作搐搦；一切血气，经候不调，并宜服之。
延胡索　蒲黄　赤芍药　片姜黄　当归（各一钱半）　乳香　木香（不见火）　官桂（不见火）　没药（各一钱）　甘草（半钱）
上作一服，用水二盅，生姜三片，煎至一盅，食前服。
柴胡散　治妇人寒热体瘦，肢节疼痛，口乾心烦，不欲饮食。
柴胡　赤茯苓　黄耆　白术（各一钱）　麦门冬（三钱）　鳖甲（醋炙，二钱）　人参　地骨皮　枳壳（麸炒）　生地黄　桑白皮　赤芍药　桔梗　甘草（各半钱）
上作一服，用水二盅，生姜三片，煎至八分，不拘时服。
断下汤　治妇女冲任气虚，崩中漏下，经脉不调，每遇月候将来，脐腹腰脚先痛，渐减饮食，四肢乏力，及带下、三十六疾悉能疗之。
人参（去芦）　熟地黄　艾叶（醋炒，各一钱）　海螵蛸（烧灰）　当归（洗，各二钱）　川芎（七分）　乾姜（炒，五分）　阿胶（蛤粉炒成珠，七分半）
上作一服，用水二盅，煎至八分，食前服。
凉血地黄汤　治妇人血崩不止，肾水阴虚不能镇制包络相火，故血走而崩也。
生地黄　当归尾（各一钱）　黄连　黄柏　知母　藁本　川芎　升麻（各四分）　红花（一分）　柴胡　防风　羌活　黄芩　细辛　荆芥　蔓荆子　甘草（炙，各二分）
上㕮咀，作一服，用水二盅，煎至八分，食前服。
胶艾汤　治劳伤血气，月水过多、淋沥漏下，连日不止，脐腹疼痛，及妊娠将摄失宜，胎动不安，腹痛下坠，或劳伤胞络，胞阻漏血，腰痛闷乱，或因损伤胎上抢心，奔冲短气，及因产乳，冲任气虚，不能约制，经血淋沥不断，延引日月，渐成羸瘦。
熟地黄　白芍药（各一钱半）　当归（去芦）　艾叶（炒，各一钱）　阿胶（炒成珠）　川芎　甘草（炙，各七分）
上㕮咀，作一服，用水一盅半，酒半盅，煎至八分，食前服，日二、三服。有汗加黄耆。
紫石英丸　治妇人月经不调，乍多乍少，或前或后，时发疼痛。
紫石英（研，水飞）　川乌（炮）　杜仲（炒去丝）　禹馀粮（煅醋淬）　远志（去心）　桂心　泽泻　桑寄生　龙骨（别研）　当归　人参　肉苁蓉（酒浸）　石斛　乾姜（炮）　五味子　甘草（炙，各一两）　牡蛎（煅）　川椒（去目併合口者，炒出汗，各半两）
上为细末，炼蜜为丸如梧桐子大，每服五十丸，食前用米饮汤送下。
煮附万安丸　治妇人诸虚百损，五劳七伤，食积气积，经候不调，赤白带下。
熟地黄　当归（酒浸）　厚朴（姜制）　枳壳（麸炒）　陈皮　川芎　白芍药　乌药　缩砂　木香（各一两）　茯苓（二两）　白术（四两）　香附（四两）　艾叶（与香附同用醋煮烂，捣饼焙乾，二两）
上为细末，醋糊为丸如梧桐子大，每服五十丸，或酒或淡醋汤送下，食前服。
内补当归丸　治血气虚损，月水不调，或崩中漏下，去血过多，肌体羸困，及月水将行，腰腿重痛，并宜服之。
当归（去芦，炒）　阿胶（面炒）　白芷　续断　乾姜（炮）　芎藭　甘草（炙，各四两）　熟地黄（焙，半两）　附子（炮，去皮脐）　芍药　肉桂（各二两）　吴茱萸（汤泡，焙）　白术（各三两）　蒲黄（炒，八钱）
上为细末，炼蜜和丸如梧桐子大，每服五十丸，空心温酒送下。
胜金丸　治妇人久虚无子，及产前产后一切病患，兼治男子下虚无力。此药能安胎催生，妊娠临月服五、七丸，产时减痛。妇人无子是子宫冷，如服二十日，男女自至。又治积年血气，脚手麻痹，半身不遂，赤白带下，血如山崩，及治产后腹中结痛，吐逆心痛；子死腹中，绕脐作痛，气满烦闷；夫盖汗不出，月水不通，四肢浮肿无力，血劳虚劳；小便不禁，中风不语，口噤；产后痢疾，消渴，眼前见鬼，迷晕，败血上冲，寒热头痛，面色痿黄，淋沥诸疾，血下无度，血痢不止，饮食无味，产后伤寒，虚烦劳闷，产后血癖，产后羸瘦。凡妇人众疾，不问年深日近，并宜服之。一方名不换金丸，治妇人诸虚不足，心腹疼痛。
藁本　当归（酒洗）　石脂（赤白皆可）　白芍药　人参（去芦）　白薇　川芎（不见火）　牡丹皮　桂心　白芷　白术（米泔浸）　白茯苓　没药　甘草（炙）　延胡索（以上各一两）
上为细末，炼蜜和丸如弹子大，每服一丸，温酒化下，初产后用热醋汤化下。此方系王承宣德祖传，渠家凡妇人怀娠，便服此药，甚有神效，常服尤妙。系在京师于能家传。一方有沉香，无没药，一方有附子，无沉香。
滋补暖宫丸　暖血海，实冲任。治子宫虚弱，风寒客滞，因而断续不成孕育，及带下赤白，漏下五色，头虚眩，惙惙少气，胸满心悸，脐腹刺痛连引腰背，下血过多，胁肋牵急，呕逆不食，面黄羸瘦，寝汗自出，举动乏竭。常服温补胞室，和养血气，光悦容颜，散逐风冷，退除万病，足成孕育，安固胎气。
当归（三两）　续断　吴茱萸　五味子　藁本　人参（去芦）　白术　白茯苓　金钗石斛　川芎　黄耆（蜜炙）　香白芷　砂仁　萆薢（酒浸）　熟地黄　乾姜　牡蛎粉　香附子（炒去毛）　白龙骨　山药　菟丝子（酒蒸，焙乾）　羌活（各二两）　山茱萸（去核）　延胡索　小茴香　川椒（各五钱）
上为细末，炼蜜和丸如梧桐子大，每服五、七十丸，温酒空心送下，或淡醋汤亦可。
神仙聚宝丹　治妇人血海虚冷，外乘风寒，搏结不散，积聚成块，血气攻注，腹胁疼痛，及经候不调，崩中带下，并宜服之。
没药（另研）　琥珀（另研）　当归（酒洗，焙取末）　木香（取末，各一两）　辰砂（另研）　麝香（另研，各一钱）　乳香（滴珠明者，另研，二钱半）
上研匀，滴水为丸，每两作十丸，每服一丸，空心温酒磨下。
济阴丹　治妇人血海虚冷，久无子息，及产后败血冲心，中风口噤，子死腹中，擘开口灌药，须臾生下，便得无恙。治堕胎，腹中攻刺疼痛，横生逆产，胎衣不下，血晕、血癖、血崩带，血入四肢，一应血脏有患，及诸种风气或伤风，吐逆咳嗽，寒热往来，遍身生疮，头痛恶心，经脉不调，赤白带下，乳生恶气，胎脏虚冷，数曾堕胎，崩中不定，因此成疾，及室女经脉不通，并宜服之。常服暖子宫，和血气，悦颜色，退风冷，能消除万病。
三稜（二两）　蓬术（煨，切片，一两）　苍术（泔浸，去皮）　枳壳（麸炒）　艾叶　刘寄奴　香附子（净）　败姜（各一两半）　乌豆（三合，上九味以米醋三升煮乾，取出焙乾）　当归身（酒蒸）　橘皮（去白）　白芍药（各一两半）　蒲黄（隔纸炒）　牡丹皮（去骨）　官桂（去粗皮）　赤芍药　片姜黄　青皮（去穰，各一两）　生地黄（酒浸）　熟地黄（酒浸）　川芎（各七钱半）　延胡索（炒）　五灵脂（酒煮）　白术（煨，各半两）
上为细末，以糯米粉用谷醋打糊为丸如梧桐子大，每服五十丸，空心用沉香煎汤送下，或紫苏汤、盐汤亦可。
乌鸡煎丸　治妇人胎前产后一切疾病。此药温补经血，壮气和中，令人有子。
乌雄鸡（一只）　乌药　石床　牡丹皮　人参（去芦）　白术　黄耆（各一两）　苍术（米泔浸，一两半）　海桐皮　肉桂（去粗皮）　附子（炮，去皮脐）　白芍药　蓬莪术　川乌（炮）　红花　陈皮（各二两）　延胡索　木香　琥珀　熟地黄（洗焙）　肉豆蔻　草果（各半两）
上细锉成咀用，乌鸡去毛及肠肚，将药安放鸡肚中，用瓦器或银锅内，以好酒一斗同煮，候酒干，去鸡骨，慢火焙乾，为细末，炼蜜和丸如梧桐子大。每服五、七十丸，温酒或淡醋汤任下。
通经丸　治妇人室女月候不通、疼痛，或成血瘕。
桂心　青皮　大黄（煨）　乾姜（炮）　川椒（去目，炒出汗）　蓬术（煨）　乾漆（炒，烟尽）　川乌（炮）　当归　桃仁（炒，去皮，各等分）
上为细末，用四分同米醋熬膏，和六分末成膏剂，臼中杵一、二百下，丸如梧桐子大。每服三、五十丸，空心醋汤送下。一方有红花无川乌。
替灸丸　治妇人久冷，赤白带下，肚腹疼痛，经脉不调，面色痿黄，脚手疼痛，四肢无力，久无子息。此药服之，久能温中暖脐，调经有子，药服不尽，即有效验。
茯苓（去皮）　艾叶（各八两）　当归（洗）　香附子（各四两）　川芎　芍药（各二两）　吴茱萸（炒，三两）
上用米醋五升，砂锅内煮乾，为细末，醋糊和丸如梧桐子大，每服五十丸，空心淡醋汤下，日三服。
备金散　治血崩不止。
香附子（炒，四两）　当归尾（一两二钱）　五灵脂（炒，一两）
上为细末，每服二钱，空心温酒调服。
当归煎　治赤白带下不止，腹内疼痛，四肢烦疼，不欲饮食，日渐羸瘦。
当归（酒浸）　赤芍药　牡蛎（火煅）　阿胶（锉，蛤粉炒）　白芍药　续断（酒浸，各一两）　地榆（半两）　熟地黄（一两）
上为末，醋糊为丸如梧桐子大，每服五十丸，空心米饮送下。
艾煎丸　治妇人室女经候不调，脐腹冷痛，恶心，腹常满胀，至晚则增。
食茱萸（汤洗）　当归（酒洗，各七钱半）　熟地黄　白芍药（各一两半）　石菖蒲（炒）　川芎　人参（去芦，各一两）　熟艾（糯米饮拌，捣成饼焙乾为末，四两）
上为末，酒煮糊为丸如梧桐子大，每服五十丸，淡醋汤空心送下。
煮附丸　治妇人、室女一切血气，经候不调，脐腹㽲痛，面色痿黄，心忪乏力，腹胀胁疼，头晕恶心，饮食减少，崩漏带下，大肠便血，积聚症瘕，并皆治疗。若以其名，人人言之耗气，不喜此药，世讹之久，不肯服者甚多，殊不知获效非常。方书所载香附子乃妇人之仙药，不可轻忽，修制相感，岂可同日而语哉？能久服之，自显其功耳。
上以香附子不拘多少，先捣去毛净，用好醋煮半日，出焙碾为末，醋糊丸如梧桐子大，每服五、六十丸，米饮送下，不拘时候。妇人数堕胎，由气不升降，所以胎气不固，此药尤妙。一方加陈艾等分，名艾附丸，治妇人百病。
秦桂丸　治妇人无子。经进有效。
秦艽（去芦）　桂心（去粗皮）　杜仲（炒去丝）　防风（去芦）　厚朴（姜制，各七钱半）　附子（生用，去皮脐）　白茯苓（各一两半）　白薇　乾姜（炮）　沙参　牛膝（酒炒）　半夏（姜制，各半两）　人参（去芦，一两）　细辛（去土，二两一钱半）
上为细末，炼蜜为丸如梧桐子大，每服五十丸，空心用淡醋汤或米饮送下。未效，更加丸数服，如觉有孕，便不可服。
验胎法　妇人经脉不行已经三月，欲验有胎。
川芎（生用，一两五钱）
上为细末，空心，浓煎艾汤调下方寸匕，觉腹内微动则有胎。
桑寄生散　治妊娠或因房室惊触，劳力过度，伤动胞胎，或食毒物，致令子宫虚滑，经脉淋沥。若不急治，败血凑心，子母难保，日渐胎干，危亡不久。
桑寄生　当归（去芦，酒浸）　川续断（酒浸）　川芎　香附子（炒去毛）　茯神（去木）　阿胶（蛤粉炒成珠）　白术（以上各一两）　人参（去芦）　甘草（炙，各半两）　陈艾叶（炒，一两）　乌梅（去核，半两）
上㕮咀，每服七钱，水一盅半，生姜五片，煎至八分，不拘时温服。
白术散　治妊娠气不和，饮食不美。
白术（炒）　紫苏（各一两）　白芷（微炒）　人参（各三两）　诃子皮　青皮（去穰）　川芎（各五钱）　甘草（炙，一钱半）
上件㕮咀，每服三、四钱，水一盅半，生姜三片，煎至八分，不拘时服。
竹茹汤　治妊娠乾呕，头痛，寒热往来，五心烦热，四肢不和。
人参　陈皮（去白）　白术　麦门冬（去心）　厚朴（姜制，炒）　茯苓（去皮）　竹茹（各五钱）　甘草（炙，一钱半）
上件㕮咀，每服五钱，水一盅半，生姜三片，煎至七分，不拘时服。
鲤鱼汤　治妊娠浑身浮肿，大小便赤涩。
当归（酒浸）　白芍药（各三钱）　白茯苓（四钱）　白术（五钱）
上㕮咀，每服四钱，用鲤鱼一尾，约重一、二斤者，破洗鳞肠，白水煮熟，去鱼，每用鱼汁一盏半，生姜七片，橘皮少许，煎至八分，空心服。如胎水未尽，再服有效。
安胎饮　治妊娠恶阻，呕吐不食，胎动不安，或时下血。
川芎　白术　茯苓（去皮）　熟地黄（酒蒸焙）　地榆　当归（去芦）　半夏（泡，姜炒）　白芍药　阿胶（炒成珠）　黄耆（去芦）　甘草（炙，各一钱）
上作一服，用水二盅，生姜三片，煎至八分，食远服。
茯苓半夏汤　治妊娠恶阻，恶闻食气，胸膈痰逆，呕吐恶心。
赤茯苓（去皮）　半夏（汤泡）　熟地黄（各一钱半）　旋覆花　陈皮（去白，炒）　人参（去芦）　桔梗　白芍药　川芎　甘草（炙，各一钱）
上作一服，用水二盅，生姜三片，煎至八分，食前服。
参橘散　治妊娠三月，恶阻吐逆不食，心虚烦闷。
人参（去芦）　橘皮（去白）　茯苓（各三钱）　麦门冬（去心）　白术　厚朴（姜汁炒）　甘草（炙，各一钱）
上作一服，用水二盅，生姜七片、竹茹少许，煎至一盅，不拘时服。
安胎和气饮　治胎冷腹胀，痛引两胁，小便频数，大便虚滑。
诃子（面煨，去核）　白术（各二钱）　陈皮（去白）　良姜（炒）　木香（不见火）　白芍药　陈米（炒）　甘草（炙，各一钱）
上作一服，用水二盅，生姜五片，煎至八分，不拘时服。
紫苏饮　治胎气不和，凑上心腹，胀满疼痛，谓之子悬。
紫苏叶　大腹皮　陈皮（去白）　白芍药　当归（酒浸）　川芎（各一钱半）　人参（去芦）　甘草（炙，各一钱）
上作一服，用水二盅，生姜五片、葱白七寸，煎至八分，不拘时服。
芎藭补中汤　治怀孕血气虚弱，不能卫养，以致数月而堕，名曰半产。
芎藭　阿胶（蛤粉炒）　乾姜（炮）　五味子（各一钱）　黄耆（蜜炙）　当归（酒浸）　白术　赤芍药（各一钱半）　木香（不见火）　人参　杜仲（去皮炒）　甘草（各五分）
上作一服，用水二盅，煎至一盅，去柤，不拘时服。
安胎散　治妊娠自高坠下，或为重物所压触，胎动、气涨、下血。
缩砂（去壳，炒令熟）
上为细末，每服二钱，不拘时热酒调服，或艾汤、盐汤亦可。
平安散　治妊娠上气喘急，大便不通，呕吐不食，腹胁胀痛。
川芎　木香（各一钱半）　陈皮　熟地黄（酒洗）　乾姜（炮）　生姜　厚朴（姜汁炒）　甘草（各一钱）
上作一服，用水二盅，入烧盐一捻，煎至八分，不拘时服。
芎归汤　治产后去血过多，血晕不省。
川芎　当归（各等分）
上㕮咀，作一服，用水二盅，煎至八分，食前服。腹中刺痛加白芍药，口乾烦渴加乌梅、麦门冬，发热寒加白芍药，水停心下加茯苓、生姜，虚烦不得眠加人参、竹叶。
人参当归散　治产后去血过多，血虚则阴虚，阴虚则生内热。其证心胸烦满，呼吸短气，头痛闷乱，晡时转甚，与大病后虚烦相类。
人参（去芦）　当归（去芦）　肉桂（去粗皮）　熟地黄　麦门冬（去心，各二钱）　白芍药（二钱半　血热甚者加生地黄一钱）
上作一服，用水二盅，粳米一合、竹叶十片，煎至一盅，食远服。
抵圣汤　治产后血气伤于脾胃，腹胁满闷，呕吐恶心。
芍药　半夏（汤泡）　陈皮（去白）　泽兰叶　人参（各一钱半）　生姜（三钱）　甘草（炙，半钱）
上作一服，用水二盅，煎至一盅，食远服。
连翘汤　治产后妒乳并乳痈。
连翘　升麻　芒硝　玄参　芍药　白敛　防风　射干　大黄　杏仁　甘草（各一钱）
上作一服，用水二盅，煎至一盅，食远服。
如圣膏　治难产胎衣不下，或胎死腹中不下。
蓖麻子（去壳，二两）　雄黄（二钱）
上二味研成膏，涂母右足下，才下即便洗去。
黑神散　治妇人产后恶露不尽，胞衣不下，攻冲心胸。痞满或脐腹撮疼，及血晕，神昏眼黑，口噤，产后瘀血诸疾，并皆治之。
黑豆（炒，去皮，半升）　熟地黄（酒浸）　当归（酒浸）　肉桂（去粗皮）　乾姜（炮）　甘草（炙）　芍药　蒲黄（各四两）
上为细末，每服二服，用酒半盏，童子小便半盏同煎沸，不拘时服。
调经散　治产后败血停积五脏，流入四肢，令人浮肿。不可作水肿治之，但调经，其肿自消。
当归（去芦，酒浸）　赤芍药（各一两）　细辛（一钱）　麝香（另研，半钱）　琥珀（另研）　肉桂（不见火）　没药（另研）　甘草（炙，各二钱）
上为细末，每服二钱，不拘时生姜汁、温酒调服。
神应黑散　最治难产，因缘自有难易，其胎横逆，皆因坐草太早，努力过多，儿转未逮，或已破水，其血必干，若先露手为之横，或先露足为之逆。《养生方》云：仓皇之间，两命所繫，不可不知此药之功也。人多不服，以为极贱之药。大概产难或一日、两日，未免水血先下，如舟坐滩，殊不知香白芷、百草霜再回其血，服之如鱼得水，决自转生。兼治月水不调，崩中等疾。
香白芷　百草霜（各等分）
上为末，每服二钱，童子小便、米醋半呷许，沸汤浇入六、七分点服，见功甚速。再服即分娩矣。或用蜀葵子四十九粒、白滑石末三钱，顺流水煎汤调，空心二服，如人行五里即下。
牛膝汤　治产儿已出，胞衣不下，脐腹坚胀急痛甚，及子死腹中不得出者。
牛膝（酒浸）　瞿麦（各一两）　滑石（二两）　赤小豆（二合半）　当归（酒浸）　木通（各一两半）　葵子（一两二钱半）
上㕮咀，每服三、四钱，水一盅半，煎至八分，不拘时服。
玉露散　治产后乳脉不行，身体壮热，头目昏痛，大便涩滞，悉能治之。凉膈压热下乳。
人参（去芦）　白茯苓（去皮）　甘草（炙，各半两）　苦梗（炒）　川芎　白芷（各一两）　当归（酒洗，二钱半）　芍药（七钱半）
上㕮咀，每服五钱，水一盅半，煎至八分，温服。如烦热、大便秘者加大黄。
三之一汤　治产后虚劳发热，日久不安。
柴胡　黄芩　人参　半夏　川芎　当归　芍药　熟地黄　甘草（各一钱半）
上作一服，水二盅，生姜三片、红枣一枚，煎一盅，不拘时服。
失笑散　治产后心腹绞痛欲绝。
蒲黄（炒）　五灵脂（酒研，淘去砂石，各等分）
上为细末，先用米醋调二钱熬成膏，入白汤半盏化开服。

小儿门  ***************************
小儿之疾，其证最多。自初生以后，在变蒸之中尤难调护。若禀受胎元素厚，其疾病自少；若禀受怯弱，疾病必多焉。加以保护不谨，或受惊触，或饮食过度，冲冒寒暑，以致变生诸证。盖小儿谓之哑科，疾病不能言，精神犹未备，形声未正，脉理未全，所以比大人为难治也。语不能问其得病之由，脉不能诊其必然之理，况脏腑虚实，更变易如反掌，治之或差，其害不浅。凡小儿之疾，若为四气所感，悉与大人治法一同，但药剂差小耳，惟吐泻、惊、疳、痘、疹与大人为异耳。
盖吐泻有寒，有热，有因食积者，治之须辨其寒热虚实，当以参、术为主，热则佐以黄连、滑石之类，寒则加以木香、豆蔻、姜、桂之类，或分利以除其湿，或消导以去其积，此其大法也。至若惊风，则有急、慢二证，虚实寒热不同，不可不辨也。急惊者，本因热生于心，身热、面赤、引饮、口中气热、大小便黄赤，剧则发搐。盖热甚则生风，风属肝，此阳盛阴虚也。或热痰客于心胃，因闻大声非常，则动而惊搐矣，发过则如故。若心火热极，虽不闻声及惊，亦自发搐。当用清凉利惊之剂，以除其痰热则愈矣。若慢惊者，则因病后吐泻，脾胃虚损，遍身冷，口鼻气出亦冷，手足时瘈瘲，昏睡，睡中露睛，此无阳也。卒多难治，当温补其脾胃，助其元气，其风庶几可退也。切不可用寒凉之药，愈弱脾胃之气则不可治也。
疳疾之由，多因小儿缺乳，吃食太早，或乳食不调，或风寒停饮，以致结积于脾胃之中，久则变成疳疾。其为病也，身瘦皮黄，目生白膜，羞涩不开，唇赤身热，喜卧冷地，或食泥土，身有疮疥，泻青白黄沫水，颜色变易，腹胀满大，四肢枯细，头发作穗，项细极瘦，口乾饮水，日久亦或变成冷疳。治法当辨其冷热，冷者以温补消积治之，如木香丸之类；热者以清热化积治之，如胡黄连，芦荟、青黛之类。此治疳之要法也。
至若痘疹一证，最为重候，不可不谨。然初出之间有类伤寒之伏，其证自然憎寒壮热，身体疼痛，大便黄稠，乃为正病也。若无他疾，不宜服药；或未出、疑似之间，宜与四味升麻汤发之；若已出，则不可服；其或根窠红活，饮食如故，大小便调，亦不可服药；若疮疹灰色，顶平不起，加以寒战咬牙，或泻或呕，手足厥冷，可与木香散，甚者用异功散。设若倒陷不起，气血虚弱，亦宜服木香、异功之类，或用四圣散、人牙散之类发之。其或儿禀受素厚，疮势太热，烦躁引饮，又当以清热解毒之剂治之，丹溪论之详矣。
以上小儿之证，姑论其大略。如此欲求其至当全备，又当参考《活幼》、钱氏、陈氏等书以尽其详，兹不多赘。
益黄散　治小儿不热，四肢困睡，脾胃虚弱。
陈皮（一钱）　青皮　诃子（各五分）　丁香　甘草（炙，各三分）
上㕮咀，作一服，水一盅，煎至半盅，食前服。
人参和中散　治小儿吐泻，微热作渴。
人参　白术　茯苓　藿香（各七分）　乾葛（一钱）　木香（下见火）　甘草（炙，各三分）　陈皮　砂仁（各七分）
上作一服，用水一盅，生姜三片，煎至半盅，食前服。若小儿未及一岁，分为二、三次服，后皆仿此。
藿香安胃散　治小儿感寒，呕逆吐泻。
藿香（一钱）　半夏（汤泡）　陈皮　厚朴（姜炙，各七分）　甘草（炙，五分）　苍术（米泔浸，一钱）　砂仁（七分）
上作一服，用水一盅，生姜三片，煎至半盅，食前服。
惺惺散　治小儿伤风壮热，及疮疹毒气，时疫湿气。风热等疾。
人参　白术　桔梗　天花粉　细辛　甘草（炙）　川芎　白茯苓（各五分）
上作一服，用水一盅，生姜三片、薄荷三叶，煎至半盅，不拘时服。
钱氏白术散　治小儿脾胃虚弱，昏困多睡，乳食减少。调中和气，止吐逆，除烦渴。
人参　白术　茯苓　甘草　藿香　乾葛（各五分）　木香（二分半）
上作一服，用水一盅，煎至半盅，食远服。
人参羌活散　治小儿伤寒，头疼发热，浑身拘急，时行疮疹。
羌活　独活　柴胡　前胡　川芎（各五分）　桔梗　人参　茯苓　天麻　枳壳（各三分）　地骨皮　薄荷　甘草（各二分）
上作一服，用水一盅，生姜三片，煎至半盅，食远服。
实肠散　治小儿泄泻，肠滑脾虚。此药厚肠胃。
茯苓　陈皮　砂仁　肉豆蔻（面煨）　厚朴（姜炙）　诃子（煨）　苍术（米泔浸，各七分）　木香（不见火）　甘草（炙，各三分）
上作一服，用水一盅，生姜三片、枣一枚，煎半盅，食前服。
异功散　治小儿吐泻，不思饮食。此药温中壮胃，疗虚冷。
人参　白术（炒）　茯苓（各一钱半）　陈皮（七分）　甘草（炙）　木香（各五分）
上作一服，用水一盅，生姜三片、枣一枚，煎至半盅，食远服。
星香散　治小儿急、慢惊风，搐搦窜视涎潮。
南星（圆白者，一钱半）　木香（不见火）　橘红（各七分）　全蝎（去毒，二枚）
上㕮咀，水一盅，生姜三片，煎至半盅，频灌，大便去涎即愈。
银白散　治小儿或吐或泻，涎鸣微喘，露睛惊跳。
石莲肉　白扁豆（炒）　茯苓（各二钱半）　人参　天麻　白附子（炮）　全蝎（炒）　木香（不见火）　甘草（炒）　藿香（各一钱二分半）　陈米（炒香，三钱）
上为末，每服一钱，用生姜、冬瓜仁煎汤调下。此药助脾祛风，急、慢惊风通用。
泻白散　治小儿肺气盛，致令鼻塞、乳食不下，或气壅喘噎，热嗽亦治。
地骨皮　桑白皮　甘草（各等分）
上为细末，每服一钱，粳米百粒煎汤调下。
泻黄散　治小儿脾经有热，唇口生疮、偷针眼等疾，及身上生黄水黏疮，并宜服之。
藿香叶　栀子仁　石膏　甘草　防风（各等分）
上用蜜酒拌，微炒香为末，每服一钱，温热水调，不拘时服。
加味四圣散　治疮痘出不快及变陷倒靥，小便赤涩，馀热不除，一切恶候，或被风吹复隐入皮肤内者。
紫草茸　木通（去皮节）　木香（不见火）　黄耆（炒）　川芎　甘草　人参（各二钱）　蝉蜕（去翅足，一钱）
上㕮咀，每服二钱，水一盅，煎六分，不拘时服。大便秘，加枳壳少许。大便如常，加糯米百粒，性解毒，能酿而发之。
紫草木香汤　治痘疮出不快，大便泄利。
紫草　木香　茯苓　白术　甘草（炒，各等分）
上锉散，每服二钱，水一盏，糯米三十粒，煎六分温服。
黄芩甘草汤　治挟热作疹疮不出，烦躁不得眠。
黄芩（七钱半）　赤芍药　甘草（各五钱）
上㕮咀，每服三钱，水一盏，煎至六分，温服，若呕者加半夏三钱、生姜三片煎，食少者加人参、红枣煎，量大小加减服。
如圣汤　治痘疹毒攻，咽喉肿痛。
桔梗　甘草　牛蒡子（炒，各二钱半）　麦门冬（去心，一钱半）
上为末，每服一钱，沸汤点服，入竹叶煎尤妙。
消毒加味犀角饮　治痘疮，毒气壅遏，壮热心烦，虽出未能匀透，口舌生疮，不能吮乳。
牛蒡子（炒，三两）　荆芥穗（五钱）　甘草（炙，一两）　防风（去芦）　升麻（各七钱半）　犀角（镑，三钱）　麦门冬（去心）　桔梗（去芦，各五钱）
上㕮咀，每服二钱，水一盅，煎至半盅，去柤，徐徐温灌之。若大便滑利者，不再服。
木香散　治发疮疹，身热作渴。
木香　大腹皮　人参（去芦）　桂心　赤茯苓（去皮）　青皮（去穰）　前胡（去芦）　诃黎勒（去核）　半夏（姜制）　丁香　甘草（炙，各三钱）
上㕮咀，每服二钱，水一盏，姜二片，煎五、六分，空心服。
异功散　治痘疮出欲靥未靥之间，头温手冷，腹胀渴泻，急服此，切不可与蜜水。
木香（不见火）　当归（各三钱半）　官桂（去皮）　白术　茯苓（各三钱）　陈皮　厚朴（姜汁炒）　人参（去芦）　肉豆蔻（面裹煨）　丁香（各二钱半）　附子（炮，去皮脐）　半夏（姜制，各一钱半）
上㕮咀，每服二钱，水一盅，生姜二片、枣二枚，煎至六分，不拘时温服。
人参麦门冬散　治痘疹发热烦渴。
麦门冬（去心，一两）　人参（去芦）　甘草（炙）　陈皮　白术　厚朴（姜汁炒，各五钱）
上㕮咀，每服二钱，水一盏，煎至六分，不拘时服。
七香丸　消食快膈，和胃气，止腹痛。
木香（不见火）　丁香（不见火）　檀香　甘松　丁皮（各三钱）　陈皮（去白）　砂仁　三稜（醋煮）　蓬术（醋煮，各五钱）　益智（三钱）　香附（一两）　白豆蔻（二钱）
上为细末，水糊为丸如麻子大，每服三、五十丸，食远姜汤或米饮送下。
香砂保安丸　治小儿乳食停滞，胸膈不宽，肚腹膨胀；脾疳、惊积、积聚，并皆治之。
香附（二两）　砂仁　白术　神麴（炒）　麦芽（炒，各一两）　棠球（一两半）　益智　陈皮（各七钱半）　甘草（三钱）　木香（不见火）　槟榔　使君子（去壳炒，各五钱）
上为细末，炼蜜为丸如鸡头子大，每服一丸，空肚米汤化下。
天麻防风丸　治小儿一切惊风，壮热，痰涎壅盛。
天麻（煨）　防风（去芦）　人参（各一两）　牛黄（一钱）　朱砂　雄黄　麝香（各二钱半）　殭蚕（炒，去丝嘴）　全蝎（去毒，炒，各半两）
上为细末，炼蜜和丸如鸡头实大，每服一丸，不拘时用薄荷汤化服。
五福化毒丹　治小儿上焦有热，胎热胎毒，口舌生疮。
玄参（一两）　桔梗（去芦，八钱）　赤茯苓　人参　马牙硝（各五钱）　青黛　甘草（各一钱）　麝香（另研，五分）
上为细末，炼蜜为丸如芡实大，每服半丸，用薄荷汤不拘时化服。
助胃膏　治小儿胃寒吐泻，乳食不化，不思乳食，脾胃虚弱。
人参（去芦）　白术（炒）　白茯苓（去皮）　甘草（炙）　丁香（各五钱）　砂仁（四十个）　木香（三钱）　白豆蔻（十四个）　山药（一两）　肉豆蔻（火煨，四个）
上为细末，炼蜜为丸如芡实大，每服一丸，食前用米饮化下。
加味芦荟丸　治小儿五疳，腹中痞积，有虫，面黄肚大，腹见青筋，四肢枯细，肠鸣泄泻，发聚潮热，溺色如米泔。多服神效。
胡黄连　宣黄连　芦荟（各一两）　芜夷仁　木香　青黛（各五钱）　青皮　使君子　槟榔（各七钱半）　蝉壳（去足，四钱）　干虾䗫（酥炙，二个）　麝香（二钱）
上为细末，用獖猪胆一个和粟米糊为丸如小绿豆大，每服二、三十丸，用米饮送下。
木香丸　治小儿五疳，脾胃不和，泄泻腹胀，四肢羸弱。
木香（五钱）　青黛（别研）　槟榔　肉豆蔻（面裹煨）　白豆蔻（去皮，各七钱半）　麝香（别研，一钱半）　续随子（去皮，一两）　虾䗫（烧存性，三个）
上为细末，炼蜜和丸如绿豆大，每服三、五丸至一、二十丸，用米饮或薄荷汤食前送下。
香蟾丸　治疳，消食积、虫积、肉积腹胀。
白术（一两）　三稜（炒）　蓬术（炒）　青皮（炒，去穰）　陈皮　神麴（炒）　麦蘖（炒）　槟榔　草龙胆（各五钱）　黄连　胡黄连　川楝（去核）　使君子（以上各四钱）　木香（二钱）　干虾䗫（酥炙枯，二个）　麝香（另研，二钱）
上为细末，面糊为丸如麻子大，每服十五丸，食前米饮送下。
凉惊丸　治小儿心经有热，面赤口乾，急惊搐搦，大小便不利。
龙胆草（末）　防风（末）　青黛（研，各三钱匕）　钩藤（末，一钱）　牛黄　麝香（各二分半）　黄连（末，五分）　龙脑（研，一钱）
上同研匀，面糊为丸如粟米大，每服三、五丸至一、二十丸，不拘时煎金银汤送下。
固真汤　治小儿吐泻后，脾胃虚弱，遂传慢惊风，不省人事。
人参　白茯苓　白术　附子（炮，去皮脐，各二钱半）　乾山药　黄耆（蜜炙）　肉桂　甘草（炙，各二钱）
上锉碎，每服二钱，水一盏，生姜三片、红枣一枚，煎至五分，不拘时服。
大安神丸　治小儿心热夜啼，烦躁。常用安神定志去惊。
人参（去芦）　茯苓（各半两）　甘草（炙，一钱）　殭蚕（炒，去丝，二钱半）　白术（煨，半两）　桔梗（二钱半）　辰砂（半两）　全蝎（去毒，五个）　金银箔（各六片）　麦门冬（去心，炒）　木香（各半两）　酸枣仁（蛤粉炒）　代赭石（醋煮，半两）
上为末，水丸或炼蜜丸如鸡头实大，每服一丸，随引子化下。急惊潮热，竹青、薄荷汤下；夜啼，灶心土汤下；伤风，荆芥汤下，疹痘，蝉蜕汤下；搐搦，防风汤下；常服，金银、薄荷汤下；慢惊，冬瓜子仁汤下；凡惊风已退，神志未定，加琥珀三钱（别研）、远志半两（去心，姜汁炒）。
大青膏　治小儿急惊，搐搦涎潮。
天麻（一钱）　白附子（一钱半）　蝎梢（去毒，半钱）　朱砂（二分半）　青黛（一钱）　天竺黄（二分半）　麝香　乌蛇肉（酒浸，焙，各半钱）
上为细末，炼蜜和丸如鸡头实大，每服一丸，薄荷竹叶汤化下。
开关散　治小儿惊风，牙关不开。
赤蜈蚣（炙，一条）　直殭蚕　南星（炮，各一钱）　麝香（二分半）　猪牙皂角（炒存性，三钱）
上为细末，以手点姜汁蘸药少许擦牙，或用物捾开滴入药两、三点，涎出自开。
活血散　治痘疮已出未出，烦躁不宁。
白芍药（不拘多少）
上为末，每服二钱，白汤调下。大能活血，止痘疮胀痛，屡用屡效。
万金散　治痘疮已出，未能匀遍，色不红活。
防风（三钱）　人参　蝉蜕（各二钱）
上为细末，每服量儿大小，或一钱或二钱，用萝卜煎汤调下，服了急用芥子末白汤调如膏，涂儿脚心，干即再敷。其毒渐渐复出，疮疹依前红活。
人齿散　治疮痘初出光壮，忽然黑陷，心烦性躁，气喘妄语，或见鬼神，并宜速治，不然毒气入脏，必死。
人齿（烧存性）
上为末，每个作二服，酒调下。
五疳消食丸　消疳杀虫，退热磨积，和脾进食。
使君子肉（炒）　麦芽（炒）　陈皮　神麴（炒）　芜荑（炒）　草龙胆　黄连（炒）　棠球（各等分）
上为细末，陈米饭为丸如黍米大，每服十丸，米饮下。
抱龙丸　治小儿风痰壅盛，惊搐昏睡。
雄黄　辰砂　天竺黄（各四钱）　麝香（一钱）　牛胆南星（八钱）
上为末，甘草煮糊为丸如皂角子大，三岁儿服一丸，量大小与服，薄荷汤化下。
肥儿丸　治诸疳，多因缺乳，吃食太早，或因久患，脏腑胃虚虫动，日渐羸瘦，腹大不能行，发竖发热，无精神。
黄连　神麴（各一两）　麦芽（炒，半两）　木香（三钱）　槟榔（不见火，二个）　使君子肉　肉豆蔻（面裹煨，各半两）
上为末，面糊丸如萝卜子大，每服三、二十丸，量儿大小加减，熟水送下。
暖惊饼子　治小儿急、慢惊风，涎潮发搐，或吐或泻，不思饮食，大有神效。
人参（去芦）　茯神（去木皮）　茯苓（去皮）　赤石脂　山药（各二两）　白术（一两）　朱砂（五钱）　乳香（三钱）　麝香（半钱）
上为末，炼蜜为丸如鸡头实大，捏作饼子，每服一饼，米饮化下。
香橘饼子　治小儿食积，腹胀作疼，面黄肌瘦，不思饮食。
木香　橘红　青皮（各一两）　厚朴（姜炙，二两）　砂仁　神麴　麦芽（各一两半）　蓬术（煨）　三稜（煨，各一两）
上为细末，炼蜜和丸如鸡头实大，捏成饼，每服一饼，姜米饮化下。
五疳保童丸　治小儿五种疳疾。
青黛　五倍子（生用）　芦荟（另研）　夜明砂（洗去沙土）　黄连（去须）　龙胆草（生用）　乾蟾（酥炙焦）　苦楝根皮　麝香（另研）　芜荑仁　蝉壳（去土，各等分）
上为细末，用粟米粉打糊为丸如麻子大。一岁小儿服二十丸，用米饮汤送下，不拘时，量儿大小加减。
大芦荟丸　治小儿诸疳，杀虫，和胃，止泻。
胡黄连　黄连　芦荟　白芜荑仁　木香　青橘皮　雷丸（破开，白者佳，赤者杀人，无用）　鹤蝨（微炒，各半两）
上为细末。捣粟米饭为丸如绿豆大，每服一、二十丸，米饮汤下，不拘时。
虎睛丸　治小儿惊痫，邪气入心。
虎睛（细研）　远志（姜制，去心焙）　犀角（镑）　大黄（湿纸裹煨）　石菖蒲　麦门冬（去心，各二钱半）　蜣螂（去足翅，炒，三枚）
上为细末，粟米粉打糊为丸如梧桐子大，每服五、七丸，竹叶煎汤磨化，或金银煎汤亦可，不拘时服。
金箔镇心丸　治小儿惊悸，睡卧不宁，心神恍惚。此药安神，镇心退热。
山药（一两半）　朱砂（一两）　马牙硝（一钱半）　紫河车（黑豆煮，二钱半）　甘草　人参　茯苓（各五钱）　麝香（半钱）　片脑（一钱）　金箔（十片为衣）
上为细末，炼蜜为丸如芡实大，每服半丸或一丸，用薄荷汤化下，不拘时。
朱砂丸　治小儿口眼喎斜，筋脉牵引。
朱砂（五钱）　全蝎（炒去毒）　天麻　白附子（炮）　殭蚕（炒，去丝嘴）　乾姜（炮）　牛黄（各五分）　麝香（一分）
上为细末，粳米糊为丸如黍米大，每服三十丸，用薄荷汤不拘时化服


跋  ——————————————————————————————————————————————————————————————————————————————————————————

跋  ***************************
昔秦人燔经籍，所遗惟医、卜、种树书，岂意其匪仁之为，而亦有仁者存耶！抑天佑下民，故不绝其生养之具耶！不然，何有燔不燔之异也。殊不知医药以济短折，种树以资食用，虽道之小，皆民生之不可无者。况生生乃天地之大德，我皇上至仁之心也。吾直仰体之，以成是方书，而欲宣仁寿之化焉耳。若秦人者，诚不可为训，而载道纪事之具，固无恙也。
