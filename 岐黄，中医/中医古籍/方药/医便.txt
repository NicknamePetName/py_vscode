
序  ***************************
道术乱而世法歧，操术皮而人心惑。歧故多病，惑则迷方。世之贸贸于对症也，夫岂期夕。故吾夫子教人拔去病根，而一言蔽之曰：能近取譬，可谓仁之方也已。然则，尧舜之犹病与支离之神全，其要渺政可想见。如必待卢华越人而后已病，则世所寄命之道盖寡矣。呜呼！此余有感于《医便》之所由作也。按是编为王侍御公按秦时所辑，久之以参知刘公分守吴兴，益广其传。余先公得而宝之，为补其提纲，以资省览。盖故直指陈岷麓公令清溪时所遗也。先公故喜谈医，又时时轸余善病，每计偕必授与俱行。乃余出入宦邸，尝比于《孝经》《大小学》，无须臾敢去案头。而江表之役，尤十七在呻吟间，反而取诸橐中，罔不应手，即不乏习卢华越人而精其传者。大都匪是，则无以佐其不逮。盖近取若斯之效也。惟是纸故墨谕而俯仰往今，其人又俱为异物，惧其久而失传。故乘息肩稍暇，事复新之。非敢必世之不惑不歧，姑以行吾所信有如此者。
巡按直隶监察御史姚江念之道人徐应登题


卷首  ——————————————————————————————————————————————————————————————————————————————————————————

医便提纲  ***************************
●补阴丸（一）
丹溪谓：人阳常有馀，阴常不足，宜常补其阴，使阴与阳齐，则水升火降。人惟以肾气为本，故此方专滋补肾水。
●枳实丸（二）
内经以脾土旺能生万物，以胃气之法地，一补一消，制其太过。
●苍术丸（三）
专治不足之气血，诸虚百损，遍身痰凝气滞，风湿麻痹，眼目昏花，腰疼头晕，手足欠顺，遗泄便浊，胎前产后赤白淋涩皆治。
●补天大造丸（四）
培养元气，延年益嗣，壮阳光，温坎水，降离火，虚劳房室过度之人，五心烦热，四十以后，尤宜常服，接补真元，以跻上寿。
●四物汤（五）
治男妇血虚诸症，妇人之总药。
●四君子汤（六）
治男妇气虚，脾胃诸症。
●八物汤（七）
气血虚用，即前二方合用。
●十全大补汤（八）
治男妇诸虚，五劳七伤，生气血，补脾胃，即前八物汤加黄耆一钱二分，肉桂八分，姜枣煎服。
●补中益气汤（九）
治劳倦伤脾，喜怒忧恐耗损元气，荣卫不调，乃生寒热，皆脾之气不足，此方主之。
●人参饮（十）
人遇劳倦辛苦过多，即服此方，免生内伤发热之病，主于补气。
●当归饮（十一）
人遇劳心思虑损伤精神，头眩目昏，心虚气短，惊悸烦热，补血为主。
●补阴散（十二）　即滋阴降火汤。
治阴虚火动，盗汗发热，咳嗽吐血，肌肉消瘦，酒色过伤。
●柴胡梅连散（十三）
治骨蒸劳热，三服即除。
●地仙散（十四）
治人四十以上患痨怯，且不必补，即先退潮热，有接天梯之术。
●六味地黄丸（十五）
治肾虚损，形体惟悴，寝汗潮热，发热，五脏齐损，瘦弱虚烦，骨蒸痿弱，下血，亦治肾消，泻赤白浊俱效。
●人参固本丸（十六）
清心补水，养血滋阴。
●秋石四精丸（十七）
治肾虚盗汗腰痛。
●安神定志丸（十八）
清心肺，补脾肾，安神定志，消痰去热，勤政劳心，读书克苦，奇效。
●八宝丹（十九）
平调气血，滋补五脏。
●加味坎离丸（二十）
能生津益血，升水降火，清心明目，上盛下虚，服之极效。
●十精丸（二十一）
补虚明目，多用极效。
●太极丸（二十二）
药有五味，各主五脏，可使调和，故曰太极。
●四灵丹（二十三）
精力倍加，胃气强健，饮食日增，寿故弥长。
●滋肾丸（二十四）
平补气血，滋阴降火，少年血气素弱，女人亦宜。
●大补阴丸（二十五）
温补下元，滋阴降火，酒色人年五十以上，服之极效。
●加味琼玉膏（二十六）
补血益损，清金水以滋化源，老少虚损极效。
●山精丸（二十七）
健脾除湿，去火消痰。
●还元丹（二十八）
养脾补肾，老人尤宜常服，脾泄肾泄俱效。
●玉柱杖（二十九）
填精益肾，乌须黑发，延年益寿，方士以为服食。
●二至丸（三十）
清上补下第一方，价廉而功大，常服奇效。
●天门冬膏（三十一）
滋阴降火，清肺补肾，充旺元阳，久服延年，耳目聪明如童子。
●十珍膏（三十二）
补养血气，调理脾胃，清肺滋肾，大病后调补要药。
●何首乌丸（三十三）
补益肾肝，聪耳明目，却病延年第一药也。
●经验何首乌丸（三十四）
老人衰弱，血气不足，遗尿失禁，鬚发斑白，湿热相驳，腰背疼痛，齿酸脚饮，行步艰难，眼目昏花，久服应效不述。
●四制黄柏丸（三十五）
此药与前方兼服。
●长春丹（三十六）
补益肾肝，聪耳明目，却病延年。
●神仙长春广嗣丹（三十七）
治五痨七伤，形颜衰朽，中年阳事不举，精神短少，鬚发先白，左瘫右痪，妇人下元虚冷，久不孕育，累经奇验。
●延龄育子丸（三十八）
少年斫丧。终年无子，女人不育，夫妇齐服，一料即孕。经验，信非虚言。
●秘传六神丸（三十九）
固真育子，累有奇效。
●龟鹿二仙膏（四十）
专治男妇虚损，久不孕育，或多女少男，服此百日即孕，生男应验。
●秋石乳酥丸（四十一）
补养血气，接续真元，降阴火，生肾水，此以真补真之妙药。
●小接命丹（四十二）
男妇气血衰弱，痰火上升，虚损困惫，瘫痪中风，身体疼痛，行履不便极效。
●长春真人保命服食（四十三）
诸虚百损，五痨七伤，手足顽麻，面黄虚耗，阳事不举，头眩恶心，饮食少减，补诸虚，添精髓，返老还童，黑发生齿，大有神效。
●补血顺气药酒方（四十四）
清肺滋肾，和五脏，通血脉。
●许真人验椒丹（四十五）
五痨七伤，诸虚百损，并治诸虫积，暖下元。
●八仙早朝糕（四十六）
补脾胃，虚弱膨闷，泄泻不思饮食，服之神效。
●养元辟穀丹（四十七）
安五脏，消百病，和脾胃，补虚损，固元气，实精髓，能令瘦者肥，老者健，常服极效。
●辟穀休粮方（四十八）
此方亦平和有理，但未经试。
●芎芷藿苏散（四十九）
春初人事劳扰，飢饱失时，或解衣触冒，致成内伤外感，头疼发热，呕吐膈胀，鼻涕，咳嗽生痰，声重，一二服即愈。忌荤腥三五日。
●芎苏香葛饮（五十）
春月感冒伤寒，山岚瘴毒，人感触之。头疼身痛，恶寒发热，人迎脉浮者大是。
●九味羌活汤（五十一）
解利春夏秋伤寒热病极稳。
●六神通解散（五十二）
春末夏初伤寒，时行热病，表发甚捷，凡瘟疫初起，预用藿香正气散煎一大锅，每人服一碗。已病用九味羌活汤并服。
●芎芷香苏散（五十三）
春月伤风，鼻塞声重，清涕，咳嗽，痰壅气逆，脉浮缓者是。
●加减藿香正气散（五十四）
治非时伤寒，头疼，憎寒壮热，痞闷呕吐，时行疫疠，山岚瘴疟，不服水土等症。
●加减补中益气汤（五十五）
治饮食劳力，读书勤政伤神，飢饱失时，疟状发热恶寒，头疼身痛，劳极复感风寒，则头痛如破，是外感伤寒之症，不可发表，以致伤人。
●附子理中汤（五十六）
治房劳内伤，寒邪中阴，面青腹痛，六脉沉微，无头疼大热宜用，阳症不用。
●生姜五苓汤（五十七）
治大饮冷水伤脾，过饮酒而伤气。
●半夏神麴汤（五十八）
治过食寒冷硬物瓜果，致伤太阴厥阴，呕吐痞闷，腹痛恶食，此治伤之轻者。
●神保丸（五十九）
消一切生冷积滞，此治伤之重者。
●枳实清皮丸（六十）
治食热物过伤太阴厥阴，呕吐膨胀下痢。
●万病遇仙丹（六十一）
治湿热内伤血分之重者。
●加味小青龙汤（六十二）
治春初寒邪伤肺咳嗽。
●升麻葛根汤（六十三）
治大人小儿，时气瘟疫，发热头疼，及疮疹已发未发，疑似之间，并宜服之极稳。
●防风通圣散（六十四）
通治诸风湿热疮毒，时行热病。
●加味（治中汤六十五）
治春月肝木乘脾，腹痛久泻不止。
●人参败毒散（六十六）
治感冒非时伤寒，头痛身热拘急，憎寒壮热，及时行瘟疫热毒。
附：单方
●瘟疫不相传染二方（六十七）
●神木散（六十八）
治闽广山岚瘴气，不伏水土等症。
●紫金锭（六十九）
治山岚瘴气，并岭南两广蛊毒。若从宦于此，才觉意思不快，即服一锭，或吐或痢，随手便瘥。又误中一切毒物，若牛马六畜中毒，亦以此药解之。
●发散伤寒单方（七十七）
附：发散伤风单方。
●注夏病（七十一）
夏初春末，头疼脚软，食少体热，精神困惫，名曰注夏。病属阴虚，元气不足，此方治之。
●生脉散（七十二）
止渴生津，救天暑之伤庚金，夏至后宜常服之。
●益原散（七十三）
治暑月身热，小便不利。附：身热汗出恶寒而渴者，名曰中暍。此方主之。一名六一散。
●人参白虎汤（七十四）
夏月发热恶寒，身重头痛，小便涩，毛耸，手足冷，前板牙燥，表里中暍也。
●黄连香薷饮（七十五）
治伤暑腹痛，自汗恶心，或吐或泻，身热。
●清暑益气汤（七十六）
治长夏湿热蒸人，人感之则四肢困倦，精神减少，懒于动作，胸满气促，肢节疼痛，或气高而喘，身热而烦，心下膨闷，小便黄而数，大便溏而频，或痢或渴，不思饮食，自汗体虚。
●六和汤（七十七）
治心脾不调，气不升降，霍乱转筋，呕吐泄泻，寒热交作，痰喘咳嗽，胸膈痞满，头目昏痛，肢体浮肿，嗜卧倦怠，小便赤涩，或痢疾中酒烦渴，并妇人胎产呕吐立效。附：霍乱吐泻论：附，湿症。
●加味胃苓半夏汤（七十八）
治诸湿随症加减。
●山精丸（七十九）
治健脾去湿，息火消痰，养血，方见滋补类。
●附薏苡仁粥　方见养老类。附：泄泻五症
●加味胃苓汤（八十）
治诸泻痢。
●加味香炒枳术丸（八十一）
治饮食所伤，脾胃不和，欲作泻痢，并七情所伤，痞闷呕血，不思饮食，泻痢后理脾胃去余滞，此药一运一动，一补一消，极有奇效。
●参苓白术丸（八十二）
治泻痢后调理脾胃极效。附：老少脾泄久不愈方。
●养脾进食丸（八十三）
治泻痢后脾胃虚弱，饮食减少。附：疟症论。
●柴苓平胃汤（八十四）
治疟初起，热多寒少，宜此方分利。
●清脾饮（八十五）
服前方一二服不止，即服此方。附：常山饮、截疟神方。
●加味补中益气汤（八十六）
疟后调理脾胃馀热。附：露姜饮。脾胃聚痰发为疟。
●咒山方（八十七）
治疟不问新久，一次即愈。
●枳壳大黄汤（八十八）
痢初一二日，元气未虚，用此方下之。附：痢论。
●止痢极效方（八十九）
痢既下之后，即以此方止之。
●二妙香连丸（九十）
治赤白痢立效。附：万氏治痢十法。附：火症。
●升阳散（火汤九十一）
治男妇四肢发热，筋骨间热，表热如火，燎于肌肤，扪之烙手。此病多因血虚而得，或过食冷物，郁遏阳气于脾土之中，并治，此火郁发之义也。附：火症论。
●黄连解毒汤（九十二）
实火燥乱烦渴，蓄热内甚。附：滋阴降火汤。阴虚火动，起于九泉，此补阴妙剂。
●加味二陈汤（九十三）
痰症论。附：半夏汤，消痞化痰甚捷。
●滚痰丸（九十四）
治一切宿滞，及风热之痰。附：清心化痰丸，养心，消痰，降火，极效。
●清肺化痰丸（九十五）
清痰降火，酒客尤宜。附：眩运症，清阳除眩汤。
●呕吐翻胃（九十六）
大半夏汤加减。附：翻胃膈食。
●茵陈五苓散（九十七）
治黄疸症。附：枣矾丸。治黄胖。附：夏月时气瘟疫，并伤寒伤风，并宜十神汤。附：河间先生论。
●参苏饮（九十八）
治秋月伤寒，发热头疼咳嗽，或中脘痞满，呕吐痰水，宽中快膈，不致伤脾，感冒风邪，鼻塞，憎寒壮热，名曰重伤风。服之极效。附：秋诸症论。
●十六味木香流气饮（九十九）
治男妇五脏不和，三焦气壅，心胸痞闷，咽塞不通，腹胁胀满，呕吐不食，上气喘急，咳嗽痰盛，面目浮，四肢肿，小便秘，大便结，忧思太过，阴阳之气郁结不散，壅滞成痰，脚气肿痛，并气攻肩背胁肋，走注疼痛，并宜服之。
●五磨饮子（一百）
治七情郁结等气，或胀痛，或走注攻痛。
●开郁汤（一百一）
恼怒思虑，气滞而郁，一服即效。
●铁瓮先生交感丹（一百二）
贫富贵贱，终身不得意，妇人七情郁结，并治。
●加味越鞠丸（一百三）
常服调脾开郁思食。
●加味犀角地黄丸（一百四）
治吐血呕血衄血，盖诸失血，乃火载血上，错经妄行，其脉必芤，此方主之。身热脉大，难治。血症复下恶痢易愈。附：潮热论。又二方。
●玄霜膏（一百五）
治吐血虚嗽。
●生地黄饮（一百六）
治下焦痛为血淋，不痛为溺淋。附：小儿溺血。
●清心莲子饮（一百七）
治遗精，梦泄，赤白浊。
●金樱煎丸（一百八）
治梦遗精滑，小便后遗沥，或赤白浊。
●归脾汤（一百九）
思虑过度，损伤心血，健忘怔忡，不寐，此药解郁结，养心健脾，生血。
●黄耆白术汤（一百十）
治阳虚自汗。
●当归六黄汤（一百十一）
盗汗阴虚。附：耳鸣，肺火盛，肾气虚。
●通灵丸（一百十二）
治耳聋。附：耳疳出脓。
●四物三黄汤（一百十三）
治目赤，暴发云翳赤肿，痛不可忍。
●石膏羌活散（一百十四）
久患眼目，不睹光明，远近内外气瘴，风热上攻昏暗。
●加味羊肝丸（一百十五）
治一切目疾，翳膜内外瘴。
●育神夜光丸（一百十六）
明目去翳瘴。附：洗眼二方。
●清胃散（一百十七）
胃热牙根肿，牵引头脑俱痛，或面发热，并效。
附风虫牙疼痛不止。
●白蒺藜散（一百十八）
治牙疼，根肿动摇，常擦固齿。附：乌须固齿方。
●治阴虚气郁牙出鲜血（一百十九）
附舌上出血。附：小儿走马牙疳。
●既济丹（一百二十）
治口舌疮。附小儿口疮不下乳。附：苍耳丸。治鼻流涕不止，名曰鼻渊。
●治血热入肺名曰酒渣鼻（一百二十一）
附喉痹十八症。附：青龙胆，治咽喉闭塞，单双蛾。
●牛蒡子散（一百二十二）
治风热上攻，咽喉闭塞，或成痈疮溃烂。
●乌须羊肝丸（一百二十三）
不独乌须，亦能明目。附：染须方。
冬月诸症治例　中风口禁先用通关散，后用此方。
●通关散（一百二十四）
治中风吹鼻。
●愈风散（一百二十五）
治半身不遂，手足欠利，语言费力，口眼歪，头眩，目昏，痰火骨痛，头痛心悸。
●乌药顺气散（一百二十六）
治男妇风气，攻注四肢，骨节疼痛，手足瘫痪，语言涩，筋挛，脚气腰软，妇人血气，老人冷气，胸膈胀满，心腹刺痛，吐泻肠鸣等症。
●稀莶丸（一百二十七）
治肝肾风气，四肢无力，筋骨疼，腰膝痿弱，二十五般风眼，此丸不可尽述。
●搜风顺气丸（一百二十八）
治三十六风，七十二气，上热下冷，腰脚疼，四肢软，黄瘦下痿，气块，老人尤宜。
●五积散（一百二十九）
治冬月伤寒，妇人经候不调并宜服。
●加减消风百解散（一百三十）
冬月伤感风寒，头疼，身体痛，四肢倦，痰壅喘嗽，唾稠，自汗恶风，并治。
●清肺子饮（一百三十一）
论咳嗽。附：喘嗽二方。附：小青龙汤，治寒嗽。
●瓦垄子丸（一百三十二）
治血块。附：蜀葵膏，治血块。
●通玄二八丹（一百三十三）
治腹内饮食宿滞积聚，止泻痢之妙药。附：追虫，痞结，痞积，三方。
●乌药丸（一百三十四）
治酒积，食积，化痰。
●水肿，单腹胀，蛊胀，气虚中方。（一百三十五）
●调中健脾丸（一百三十六）
治单腹胀，脾虚肿满，膈中闭塞，胃脘作疼。附：煅瓜蒌法。附：治心腹痛煎方。
●仙方沉麝丸（一百三十七）
治心腹痛，气不可忍。
●青娥丸（一百三十八）
治肾虚腰膝足痛，滋肾，益阴，壮阳，久服奇效。
●当归活血汤（一百三十九）
治寒湿气血凝滞腰痛。附：头疼方。
●治脚气（一百四十）
附：诸疝海上方，偏坠，小肠气三方。
●肠风脏毒痔漏秘方（一百四十一）
●加味脏连丸（一百四十二）
附：胆槐丹。治一切痔漏。附：脱肛。
●真人活命饮（一百四十三）
治一切痈疽肿毒。附：二黄散，神仙蜡矾丸，治肿毒。
●神仙太乙膏（一百四十四）
附彭幸槐子方，忍冬花酒，炙法三方，夏枯草汤，俱治肿毒。
●三奇汤（一百四十五）
治杨梅疮，疳疮，便毒。附：杨梅疮秘二方。附：疳疮搽药二方。
●五虎汤（一百四十六）
治鱼口，一名便毒。附：治癣妙方。
●[衣][衣]疥疮，一应诸疮毒方。（一百四十七）
附：大枫膏，搽脓窠疥疮。
●湿疮臁疮膏（一百四十八）
附：臁疮二方。附：脚指缝烂，手足冻疮二方。
●热疮遍身发出脓血赤烂，或火丹如火烧。（一百四十九）
附：火丹汤，火泡二方。
●四块鹅掌风（一百五十）
附：脚垫毒，脚走长路被石块脚底垫，肿不能行步。
●拍蟹毒（一百五十一）
附：身上虚痒。
●四物汤加减方（一百五十二）
附：乌骨丸，治经候不调，胎前产后诸症，调经育子。
●济阴返魂丹（一百五十三）
胎前后总药，一名益母丸。附：熬益母膏法。
●蒸脐法（一百五十四）
治妇人经水不通，或症瘕血块，脐腹作痛。
●红花当归丸（一百五十五）
治妇人血脏虚损，经候断续不调，积瘀成块，腰腹刺痛，肢体瘦弱。
●济阴百补丸（一百五十六）
治妇人劳伤，气血不足，阴阳不和，作寒热，心腹痛，胎前后并用。
●赤白带神方（一百五十七）
附：固真汤，治赤白带下，脐下甚痛，二服即效。
●凉血地黄汤（一百五十八）
治妇人血崩，明是血热妄行，岂可作寒论治，宜徐徐调理。
●六合散（一百五十九）
血崩不止，诸药不效，此方立止。
●保胎丸（一百六十）
专治累经，堕胎久不育者宜服。过七月则安矣。
●安胎饮（一百六十一）
治胎动胎漏不安，一服立效。
●加味六君子汤（一百六十二）
妊娠时作呕吐，名恶阻，宜此方。
●芎苏散（一百六十三）
妊娠伤寒，头疼身痛，发热，胸膈烦闷，兀兀欲吐，禁汗吐下，止宜和解，（方见春类。）附：妊娠伤寒护胎法。
●十圣散（一百六十四）
小产一症，多因妇人气血不足。
●三合济生丸（一百六十五）
治临产艰难，虽一日不下，服此自然转动下生。
●催生不传遇仙丹（一百六十六）
治难产。附：胎衣不下神方。又方。
●横生逆产方（一百六十七）
又方用针。附：血晕昏迷欲死。
●清魂散（一百六十八）
治产后眩运，血晕二症。附：产后调补血气。
●产后败血不止（一百六十九）
治小腹绕脐作痛，名儿枕。附：乌金散治产后一十八症。
●大黄膏（一百七十）
治症照后调下产后诸症。
●抑肝散（一百七十一）
寡居发寒热类疟，久成瘵疾。附：生下小儿不能发声，谓之梦生。又方。
●急惊神方（一百七十二）
附：慢惊三方。
●秘传牛黄清心丸（一百七十三）
治小儿惊风，大人中风中痰中气，一切风痰之症。
●回生锭（一百七十四）
慢惊圣药，一锭即有起死回生之功，顷刻见效，故名回生，急惊亦可。
●秘传黑神丸（一百七十五）
治急惊风垂死者，一服可活。附：治慢急惊风中风二方。
●千金肥儿丸（一百七十六）
治小儿疳症，肚大筋青，潮热咳嗽，胸前骨露，调脾胃，养血气，消积杀虫，散疳热。
●消疳饼（一百七十七）
治诸疳积累，试极验，儿又肯吃。附：小儿吐泻论。
●加减钱氏白术散（一百七十八）
治吐泻极效。
●香橘饼（一百七十九）
治小儿疳积下痢，久泻不止，冷热不调，赤白相杂，小腹疼痛，禁口不食，里急后重，日夜无度，经久不瘥，致脾虚脱肛不收，并治。
●白术助胃丹（一百八十）
治小儿吐泻，大能和脾胃，进饮食，化滞磨积。
●治小儿伤食乳，宜服此方消导之。（一百八十一）
附：后方，调补脾胃止泻。
●磨积锭（一百八十二）
治小儿一切积滞。
●惺惺散（一百八十三）
变蒸一症，乃小儿蒸皮长骨，变幻精神，不须服药，其有兼伤风寒，咳嗽痰涎，鼻塞声重，蒸蒸发热，宜服此药。附：麻症斑疹论。
●消毒饮（一百八十四）
治斑疹热甚紫黑者。或痘未出时，亦宜服。附：顺逆险三法论。附：保元汤。
●加味保元汤（一百八十五）
附：牛蒡子散。
●神功消毒保婴丸（一百八十六）
治小儿未出痘时，每遇春分秋分，日进一丸，其痘毒即渐消化，只服一二次者只得减半，三年六次，其毒尽化，必保无虞，屡验。
●小儿初生（一百八十七）
附：撮口。附：小儿初生大小便不通。
●大一丸（一百八十八）
治小儿百病，随症调引。
●却病延寿丹（一百八十九）
年高人便觉小水短少即是病，进宜服此方。
●三子养亲汤（一百九十）
老人苦于痰喘，咳嗽气急，胸满难食，不可妄投荡涤峻利之药，反耗真气。
●加味地黄丸（一百九十一）
老人阴虚，筋骨痿弱无力，面造黯惨，食少痰多，嗽喘，溺短涩，阳痿，足膝无力，瘦弱，肾气久虚，憔悴，寝汗，发热，作渴。
●加味搜风顺气丸（一百九十二）
老年常服润利脏腑，永无瘫痪痰火之病。（方见冬类。）
●固本酒（一百九十三）
附：菖蒲酒、菊花酒、冬青子酒、紫苏子酒四方。
●猪腰子粥（一百九十四）
附：黄鸡粥、羊肉羊髓粥、芡实莲肉粥、薏苡仁粥。
●法制猪肚（一百九十五）
附：牛髓膏、开胃炒面、糯米粉。
●万灵膏（一百九十六）
附：加味解肌汤。附：老太加味紫苏饮。
●柴胡三稜饮（一百九十七）
治小儿食积。
●黄连磨积丸（一百九十八）
治一切痰饮，痰积，积聚，拂郁，胁下闷，饮食不消，吐逆眩晕。
●苏合丸（一百九十九）
附：抱龙丸。附牛黄丸、活络丹、梁木湾方。
●经验肥儿丸（二百）
附：蟾酥五疳丸。附：金不换三七经验方。
●牙床肿痛（二百一）
因食辛热之物，致以下床肿痛，属手阳明之药。
●擦牙散（二百二）
附痢症、痢方、肚疼、后重、红白痢相兼三方。
●白痢久胃弱气虚，或下后未愈减者用。（二百三）
附：红痢久胃弱气虚，或下后未愈减者用。附：血痢。附：赤黑相兼，小便赤涩，痢久后重大肠坠下，呕吐食不下。
●金华散（二百四）
专治红白痢久不愈者神效。附：疟二方。附：松梅丸。
●加味滋阴大补丸（二百五）
主养血气，滋肾固阳，润体育神，久服延年。
●参术启脾丸（二百六）
补脾益神，壮元化痰灵，饮食久服，肥健延年。
●固齿，乌须，补肾，兼治牙疼。（二百七）
附：治牙疼煎药方。
●羊肝饼（二百八）
治小儿惊积，左胁下有块，女人血瘕，发热瘦弱。若积块在右为食积，宜贴阿魏膏，不宜吃此饼。
●治天泡疮（二百九）
●治眼方（二百十）
附：洗点眼方。又洗眼方。
●法制陈皮（二百十一）
附：又方。
●消毒方（二百十二）
附：敷肿毒。
●治寒湿等疮（二百十三）
●浒堂跌闪损折药方（二百十四）
附：又方下瘀血。附：跌损方。
●清金益寿丹（二百十五）
●鸡酥饼（二百十六）
清上焦，润咽膈，生津液，化痰降火，止嗽，醒酒毒。
●治产后心风（二百十七）
附产后恶露不通几死者。附：产后尿胞落。
●治痢（二百十八）
附：久痢不愈。附：又方，血痢。
●治遍身疯痛（二百十九）
附：遍身走疯。
●治痘毒（二百二十）
●治痞积（二百二十一）
●治便毒（二百二十二）
附：便毒不收口。
●治疟症（二百二十三）
●治小便不通，诸药不效。（二百二十四）
●治牛中暑（二百二十五）
●史国公百病无忧药酒。（二百二十六）


卷一  ——————————————————————————————————————————————————————————————————————————————————————————

饮食论  ***************************
人知饮食所以养生，不知饮食失调亦能害生。故能消息使适其宜，是贤哲防于未病。凡以饮食无论四时，常欲温暖。夏月伏阴在内，暖食尤宜。不欲苦饱，饱则筋脉横解，阳癖为痔。因而大饮，则气乃大逆。养生之道，不宜食后便卧，及终日稳坐，皆能从凝结气血，久则损寿。食后常以手摩腹数百遍，仰面呵气数百口，超趄缓行数百步，谓之消。食后便卧，令人患肺气头风中痞之疾。盖荣卫不通，气血凝滞故尔。是以食讫常行步踌躇有作修为乃佳，语曰：流水不腐，户枢不蠹。以其动也。食饱不得速步走马，登高涉险，恐气满而激，致伤脏肺。不宜夜食，盖脾好音声，闻声即动而磨食，日入之后，万响都绝，脾乃不磨食，食即不易消，不消即损胃，损胃即不受穀气。穀气不受，即多吐。多吐即为翻胃之疾矣。食欲少而数，不欲顿而多。常欲饱中飢，飢中饱为善尔。食热物后不宜再食冷物，食冷物后不宜再食热物，冷热相激，必患牙疼。瓜果不时，禽兽自死及生鮓煎煿之物，油腻难消。粉粥冷淘之类，皆不宜食。五味入口，不欲偏多，多则随其脏腑各有所损。故咸多伤心，甘多伤肾，辛多伤肝，苦多伤肺，酸多伤脾。《内经》曰：多食酸则脉凝涩而变色，多食苦则皮藁毛拔，多食辛则筋急而爪枯，多食酸则肉胝皱而唇揭，多食甘则骨肉痛而发落。偏之为害如此，故上士澹泊，其次中和，此饮食之大节也。酒饮少则益，多则损，惟气畅而止可也。饮少则能引滞气，导药力，调肌肤，益颜色，通荣卫，辟秽恶。过多而醉，则肝浮胆横，诸脉卫激，由之败肾毁筋，腐骨伤胃，久之神散魄消。不能饮食，独与酒宜，去死无日矣。饱食之后，尤宜忌之。饮觉过多，吐之为妙。饮酒后不可饮冷水冷茶，被酒引入肾中，停为冷毒，久必腰膝沉重，膀胱冷痛，水肿消浊挛躄之疾作矣。酒后不得风中坐卧，袒肉操扇，此时毛孔尽开，风邪易入，感之令人四肢不遂。不欲极飢而食，飢食不可过饱。不欲极渴而饮，渴饮不可过多。食过多则结积，饮过多则成痰癖。故曰：大渴勿大饮，大飢勿大食，恐血气失常，卒然不救也。嗟乎！善养生者养内，不善养生者养外。养内者恬澹脏肺，调顺血气，使一身之气流行冲和，百病不作。养外者恣口腹之慾，极滋味之美，虽肌体充腴，容色悦泽，而酷烈之气内蚀脏腑，精神虚矣。安能保合太和，以臻遐龄。庄子曰：人之可畏者，衽席饮食之间，而不知为之节，诚过也。其此之谓乎。

男女论  ***************************
天地氤氲，万物化醇，男女媾精，万物化生。此造化之本源，性命之根柢也。故人之大欲，亦莫切于此，嗜而不知禁，则侵克年龄，吞食精魄，喑然不觉而元神真气去矣。岂不大可哀哉！或问抱朴子曰：伤生者岂非色欲之间乎。曰：然。长生之要，其在房中。上士知之，可以延年祛病。其次不以自伐，下愚纵欲损寿而已。是以古人知此，恆有节度。二十以前一日复，二十以后三日复，三十以后十日复，四十以后一月复，五十以后三月复，六十以后七月复。又曰：六十闭户。盖时加撙节，保惜真元，以为身之主命。不然虽勤于吐纳导引药饵之术，而根本不固，亦终无益。《内经》曰：能知七损八益，七者，女子之血。八者，男子之精也。则血气精气二者可调。不知用此，则早衰之渐也。故年四十而阴气自半，起居衰矣。五十体重，耳目不聪明矣。六十气血大衰，九窍不利。故曰：知之则强，不知则否。智者有馀，自性而先行。愚者不足，察行而后学。固能老而壮，壮而治，而寿命可保矣。
●补阴丸（一）　丹溪谓人阳常有馀，阴常不足。宜常补其阴，使阴与阳齐，则水升火降。人惟以肾气为本，故此方专滋补肾水，此丹溪前贤之法天也。
黄柏（去皮，盐酒炒）　知母（去皮，盐酒炒）　龟板（去弦，酥炙，各二两净）　熟地黄（酒蒸九次，晒乾，五两）　琐阳（酥炙，二两）　北五味子（去梗，一两）　甘州枸杞子（去梗，三两）　白芍药（酒炒）　天门冬（去心，各二两）　乾姜（炒紫色，三钱，冬月五钱）
上为细末，炼蜜为丸，如梧桐子大，每服八九十丸，空心炒盐汤送下。冬月温酒，不饮酒者清米汤下。
理脾胃，加山药、白术、白茯苓（各二两），陈皮（一两）。固精，加牡蛎（煅，童便淬，七钱），山茱萸肉（二两），白术（七钱）。壮暖脐腰膝，加虎胫骨（酥炙），汉防己（酒洗），牛膝（去芦，酒洗，各一两）。
●枳术丸（二）　内经以脾土旺能生万物，此东垣前贤以胃气之法地，故用此方。一补一消，制其太过，补其不足也。
枳实（一两，去穰，麸炒）　白术（二两，陈壁土炒）
上为末，荷叶浓煎汁，打老米粉糊为丸，用白汤下，七十丸，不拘时服。闽广吴浙湿热地方，加山楂肉、神麴、黄芩、黄连、苍术（各一两）。有痰加半夏、陈皮（去白）、南星（各一两）。有郁加抚芎、香附、山栀（各一两）。有热加黄芩、黄连、当归、地骨皮、酒炒大黄（各五钱）
●苍术丸（三）　一名铅汞丸。一名秋石丸。
此药一十三味，其效全在一制法也。净室中沐浴修合，务得其法。服此专调不足之气血，诸虚百损，遍身痰凝气滞，风湿麻痹，眼目昏花，腰疼头晕，手足欠顺，行履难辛，遗泄真精，便浊不利，及妇人胎前产后赤白淋涩，服之并宜，此药清而不寒，温而不燥，功不可尽述，宝之。
苍术（茅山者佳，用一斤半，制为末，取细膏四两，入药。此药其性燥而辛烈，去内外之湿热，引经药也，行于表里。制为膏者，所以变其质。犹伊尹放太甲于桐俾为善，以成济世之功也。制法：用糯米泔浸一日半，捞起刮去粗皮，见白，晒乾。又用童便浸一日半，捞起清水洗净，晒乾。又用煮酒浸一日半，捞起晒乾。仍用糯米泔澄清。煮苍术以烂为度，然后于陈米蒸饭盖之，用一层饭，一层术，上以荷叶盖饭，不泄穀气为妙。去饭叶，晒乾为末。）
黄柏（八两，制为末，六两，入药。此药其性虽寒，非芩、连之苦。此能通肾气而泻膀胱之火，火动则水不宁，用此者，所以泻火而宁肾水也。制法：刮去粗皮，锉碎，用无灰好酒浸三日夜，翻覆浸透，晒乾，用蜜拌黄柏，于砂锅内著水半锅，以柳条札稜，起水面上铺荷叶，摊黄柏于叶，蒸之，以蜜浸进为度。取出晒乾，如此拌蒸三次，后用纸铺锅底，隔纸炒茶褐色为度，为细末。）
知母（制为末，六两，入药。此药其性润而不寒，虚弱之人火易动而水常涸，所以用此味专补肾水。盖为能制火之故也。制法：锉碎，用好酒浸三日，晒乾，隔纸炒焙，为末。）
枳实（四两，制为末，入药。虚弱之人火最易动，津液受克而为痰，或膏粱味厚而为痰。盖半夏化痰，其性燥烈，服之反渴。渴增则贪饮，愈饮愈湿，受火邪而痰愈结也。贝母去四种痰，然能表而不能里，南星虽去痰，然能上而不能下。因于风者可用。惟枳实之功不可胜计。制法：锉碎，与麸皮同炒茶褐色为度，去麸不用，为细末。）
白术（制为末，四两，入药。此药大能补脾，虚弱之人，胃火必胜而食易消，愈消而愈食，则脾岂有不损乎。脾损则食不能克化，而用消导之剂，则反伤脾胃。脾胃受伤，是无本矣。岂能安乎。然必用此以补脾，犹修武备而御寇也。制法：砂锅内隔纸以麸皮拌炒，须不住手搅，以闻药味香无面气为度。去麸不用，为细末。）
当归（制为末，五两，入药，此药其性温，治四等血病。流者能止，凝者能行，虚者能补，乱者能和。虚弱之人，火旺水衰，血必受伤。或流或止，或凝或行，故必用此以和之。制法：用酒洗净，再用好酒浸一日半，晒乾，为细末。）
熟地黄（制为末，五两，入药　虚弱之人，诸血最虚。皆由心之耗而肝之枯也。是以四肢懈怠，足不能履，手不能持，耳不能听，目不能视，肠不能通而多结也。故必用此以补一身之血。制法：用好酒洗净，再用酒浸，晒乾为细末，入药。）
乾山药（制为末，四两，入药。此药其性温平，主益中补虚，除寒热邪气，益气力，长肌肉，治顽风，止腰疼，宁心肺，润皮毛，治泄精健忘。）
白茯苓（制为末，三两，入药。此药其性去湿，利小便，润胃气，伐肾邪，泻痰火。久服安魂养神，延年益寿而无消渴之患。制法：刮去粗皮，锉碎，晒乾，麸皮拌，于锅内隔纸炒，以茶褐色为度，去麸，为细末。）
防风（制为末，三两，入药。虚弱之人血损少则凑理不密，而风邪易入，必用此所以驱邪之物。防风之性威而不猛也。制法：去芦，锉碎，隔纸炒乾，为末。）
灵砂（五钱，为末，入药。虚弱之人心虚血少，必多惊悸而梦寐不宁，故用此以镇之。以水银飞二次者，灵砂也。经云：灵砂，人服之养精神，安魂魄，益气明目，驻颜色。）
真铅（其铅乃取室女天真未行，欲心未动而自然来者，得纯阴之正，移阴补阳，自然之理，其功效不可胜言。此物倘然不可得，当取阴分之上，其功亦不减于真铅也。用年少妇人乳三碗。盖乳者，血之化也。阴分之上则为乳，阴分之下则为血。所以用此者以血补血也。虚弱之人身血必衰，以此补之，所谓布衣破而以布补之意也。用法将面量入乳中，打糊丸药。）
真汞（即秋石也。研末，四两，入药。此药其性咸能入肾，而用童便煎者，盖因元气之未泄，而纯阳之未丧，煅炼而成，亦真元气也。虚弱之人精神必损，故必用此药以补之。）
上将前药各另为极细末，总合拌匀，仍用重罗罗过，以前乳糊为丸，如梧桐子大，晒乾，收入磁瓶内盛放。每服五六十丸，或七八十丸，清辰盐汤送下，临卧远志汤送下。
●补天大造丸（四）　专培养元气，延年益嗣，壮阳光，温坎水，降离火，为天地交泰。若虚劳房室过度之人，五心烦热，服之神效。平常之人，四十以后，尤宜常服，接补真元，以跻上寿。
紫河车，一具，取首生男胎者佳。如无，得壮盛妇人者亦好。先用鲜米泔将河车轻轻摆开，换洗米泔五次，不动筋膜，此乃初结之真气也。只洗净，有草屑轻手取去，将竹器盛于长流水中浸一刻以取生气。提回以小无盆盛于木甑内蒸，自卯辰蒸起，至申酉时止，用文武火缓缓蒸之。极烂如糊，取出，先倾自然汁在药末内，略和匀，此天元正气汁也。河车放石臼内杵擂一千下如糊样，通前药汁末同和匀，捣千馀杵，集众手为丸。此全天元真气，以人补人最妙。世所少知。医用火焙酒煮又去筋膜大误，又入龟板尤误，故特表而出之。
厚川黄柏（去粗皮，酒炒，一两）　川杜仲（去粗皮，酥炙断丝，一两五钱）　川牛膝（酒浸，去芦，一两五钱）　当归身（酒浸，一两）　淮熟地黄（酒蒸九次，忌铁，二两）　天门冬（去皮心，一两半）　淮生地黄（酒浸，一两半）　枸杞（去梗，一两）　麦门冬（去心，一两五钱，以上四味另用酒煮烂捣膏）　陈皮（去白，净，七钱半）　白术（去芦，妙一两）　五味子（去梗，七钱）　小茴香（炒，七钱）　乾姜（泡黑，二钱）　侧柏叶（採取嫩枝，隔纸炒乾，二两）　骨热，加牡丹皮（去心）、地骨皮（去心）、知母（去皮，各一两，酒炒）。血虚，加当归、地黄（加倍）。气虚，加人参、黄耆（蜜炙，各一两）。妇人去黄柏，加川芎、香附、细实条芩（俱酒炒，各一两）。
上药各择精制，各秤净为末，不犯铁器，用前蒸熟河车捣烂，并汁和为丸。若河车肥大，量加些药末，不必用蜜，丸如梧桐子大。每服百丸，空心米汤下，有病一日二服。
按：此方比古用之更效。若禀气虚，或斫丧太过太早者，尤宜用之。
●四物汤（五）　治男妇血虚诸症，为妇人之总药。
川芎　当归　白芍药　熟地黄（各等分）
上用姜一片，水煎服。兼有他症，照古法加减用。
●四君子汤（六）　治男妇气虚，脾胃诸症。
人参（一钱五分）　白术（三钱）　白茯苓（二钱）　甘草（一钱）
上用姜枣煎，食远服。兼有他症，照古法加减用。
●八物汤（七）
气血虚弱，即前二方合用。兼症亦照古法加减用。
●十全大补汤（八）　治男妇诸虚不足，五劳七伤，生血气，补脾胃。即前八物汤一两，如黄耆一钱二分，肉桂八分，姜枣煎服。
●补中益气汤（九）　治劳倦伤脾，喜怒忧恐，耗损元气，荣卫不调，乃生寒热。皆脾胃之气不足，此方主之。
黄耆（一钱五分）　人参（一钱三分）　甘草（七分，以上三味除湿热烦热之圣药也）　白术（一钱）　当归身（一钱）　陈皮（七分）　升麻　柴胡（各五分）
上用姜一片，枣一枚，煎服。兼症照东垣法加减用。
●人参饮（十）　人遇劳倦辛苦过多，即服此方，免生内伤发热之病，主于补气。
黄耆（蜜炙，钱半）　人参（一钱半）　甘草（炙，七分）　陈皮（去白，一钱）　白术（一钱二分）　五味子（二十粒，打碎）　麦门冬（去心，一钱）
上用生姜二片，大枣二枚，水一锺半，煎八分，食前服。劳倦甚加熟附子（四分）。
●当归饮（十一）　人遇劳心思虑，损伤精神，头眩目昏，心虚气短，惊悸烦热，即服此方。补血为主。
人参（一钱五分）　当归身（一钱五分）　麦门冬（一钱）　五味子（十五粒）　白芍药（酒炒，一钱）　山栀（五分）　白茯神（去皮心，一钱）　酸枣仁（炒，一钱）　生地黄（姜汁洗，五分）　甘草（炙，五分）　陈皮（五分）　川芎（五分）
上用姜二片，大枣一枚，水一锺半，煎八分，食远服。
●补阴散即滋阴降火汤（十二）　治阴虚火动，盗汗发热，咳嗽吐血，身热脉数，肌肉消瘦，少年中年酒色过伤成痨者，服之极效。
川芎（一钱）　当归（一钱三分）　白芍药（一钱二分）　黄柏（七分，蜜水浸，火炙）　天门冬（一钱，去皮心）　白术（炒，一钱二分）　陈皮（去白，七分）　乾姜（炒紫色，三分）　知母（一钱，蜜水拌炒）　生地黄（五分，酒洗）　甘草（炙，五分）　乾姜（炒紫色，三分）　知母（一钱，蜜水拌炒）　生地黄（五分，酒洗）　甘草（炙，五分）　熟地黄（一钱）
上用生姜三片，水一锺半，煎八分，空心服，加减于后。咳嗽盛加桑白皮（蜜炒），马兜苓（各七分），五味子（十粒）。痰盛加半夏（姜制）、贝母、栝蒌仁（各一钱）。
盗汗多加牡蛎、酸枣仁（各七分），浮小麦（一钱）。潮热盛加沙参、桑白皮、地骨皮（各七分）。梦泄遗精，加龙骨、牡蛎、山茱萸（各七分）。赤白浊加白茯苓（一钱），黄连（三分）。衄血咳血，出于肺也。加白皮（一钱），黄芩、山栀（各五分炒）。涎血痰血，出于脾也。加桑白皮、贝母、黄连、栝蒌仁（各七分）。呕血吐血，出于胃也。加山栀仁（炒），黄连、乾葛、蒲黄（炒各一钱），韭汁半盏，姜汁少许。咯血吐血，出于肾也。加桔梗、玄参、侧柏叶（炒各一钱）。如先血症或吐衄盛大者，宜先治血。治法：轻少者凉血止血，盛大者先消瘀血，次止之凉之。盖血来多，必有瘀于胸膈者，不先消化之，则止之凉之必不应也。葛可久方宜次第检用。内唯独参汤，止可施于大吐血后，昏倦脉微细气虚者。气虽虚而腹有火，可加天门冬三四钱。或如前所云，阴虚火动，潮热盗汗，咳嗽脉数者，不可用参。说见《本草集要》人参条下。盖此病属火，大便多燥，然须节调饮食，勿令泄泻。若胃气复坏，泄泻稀溏，则前项寒凉之药，又难用矣。急宜调理脾胃，用白术、茯苓、陈皮、半夏、神麴、麦芽、甘草等药，俟胃气复，然后用前本病药收功，后可常服补阴丸，及葛可久白凤膏等药。
●柴前梅连散（十三）　治骨蒸劳热，三服而除。
柴胡　前胡　乌梅　胡黄连（各等分）
上每服四钱，加猪胆汁一枚，猪脊髓一条，韭白、童便煎服。
●地仙散（十四）　凡人年四十以下患劳怯，且不必补，只先退潮热，调理可愈。此方退潮热如神，方外有接天梯之术，宜先用此方。
地骨皮（二钱半）　防风（一钱五分）　薄荷叶（一钱五分）　甘草梢（炙，一钱）　乌梅（七分半）
上用水煎三次，午后顿服。
●六味地黄丸（十五）　治肾气虚损，形体憔悴，寝汗潮热发热，五脏齐损，瘦弱虚烦，骨蒸痿弱，下血，亦治肾消泄泻，赤白浊俱效。
山药（姜汁炒，四两）　山茱萸（去核，煎肉，四两）　白茯苓（去皮）　泽泻（去毛）　牡丹皮（去木，各三两）　怀庆熟地黄（酒蒸，八两）
上为末，炼蜜为丸，如梧桐子大。每服八九十丸，空心白汤下。
加附子（制）、桂心各一两，名八味丸。治下部虚寒。
●人参固本丸（十六）
清金补水，养血滋阴。
天门冬（去心）　麦门冬（去心）　生地黄　熟地黄（俱怀庆者，各二两，四味熬膏，晒乾取净末，四两）　人参（去芦，一两）
上为末，炼蜜为丸，如梧桐子大。每服八九十丸，空心白汤送下。按古方四味酒煮捣膏，人参末和丸，不能用蜜，且渣滓滞隔，胃弱痰火人用多作痞闷。今易此法甚效。再加黄柏、知母、枸杞子各一两，五味子五钱，尤妙。
●秋石四精丸（十七）　治肾虚盗汗腰痛。
秋石（童便煎者佳）　莲肉（去心皮，二两）　芡实（去壳）　白茯苓（去皮，坚实者先去皮，人乳浸，二日）
上为末，红枣十二两煮去皮核，捣膏为丸，如梧桐子大。每服八十丸，清晨空心酒下。一方有山药、薏苡仁、小茴香各一两，名七精丸。治症同上。
●安神定志丸（十八）　清心肺，补脾肾，安神定志，消痰去热，台阁勤政劳心，灯窗读书刻苦，皆宜服之，累用奇效。
人参（一两五钱）　白茯苓（去皮）　白茯神（去心）　远志（去心）　白术（炒）　石菖蒲（去毛，忌铁）　酸枣仁（去壳，炒）　麦门冬（去心，各一两）　牛黄（一钱，另研）　辰砂（二钱五分，草伏水飞，另研为衣）
上为末，圆眼肉四两熬膏，和炼蜜三四两为丸，如梧桐子大，朱砂为衣。每服三十丸，清米汤下，不拘时日三服。
●八宝丹（十丸）　平调气血，滋补五脏。
何首乌（赤白各一斤，竹刀刮去粗皮，米泔水浸一宿，用黑豆一斗，每次三升三合，以水泡涨，每豆一层在底，何首乌一层在上，重重铺毕，用砂锅柳木甑蒸之，以豆熟为度。拣去豆，晒乾，又蒸。如此九次，将何首乌晒乾，为末，听用）
赤茯苓（用竹刀刮去粗皮，木槌打碎，为末。用盆盛水将药倾入盆内，其筋膜，浮水上者去之，沉盆底者留用。如此三次，湿团为块，就用黑牛乳五碗，放砂锅内慢火煮之，候乳尽入茯苓内为度，仍晒研为细末，净用一斤）
白茯苓（制如上法，用人乳煮，候煮乳尽，晒乾为末，净用一斤）　怀庆山药（姜汁炒，为末，净用四两）　川牛膝（去芦，酒浸一宿，待何首乌蒸至七次，再将牛膝同铺豆上，蒸二次，研为细末，净八两）　川当归（酒浸一宿，晒乾为末，净用八两）　破故纸（用黑芝麻如数，同炒芝麻熟为度，去芝麻，将故纸研为细末，净四两）　甘州枸杞（去梗，晒乾为末，净用八两）　菟丝子（去沙土净，酒浸生芽，捣为饼，晒乾为末，净用八两）
一方有杜仲（去粗皮，姜汁炒断丝，为末，净八两）
上药不犯铁器，各为末，称足和匀，炼蜜为丸，先丸如弹子大一百五十丸。每日三丸，空心酒浸下一丸，午前姜汤浸下一丸，晚下盐汤浸下一丸。余药丸如梧桐子大，每服七八十丸，空心盐汤或酒送下。此药乌须黑发，延年益寿，专治阴虚阳弱。无子者服半年即令有子，神效。忌黄白萝卜、牛肉。
●加味坎离丸（二十）　能生津益血，升水降火，清心明目。盖此方取天一生水，地二生火之意，药轻而功用大，久服而取效速。王道之药，无出于此。上盛而虚之人，服之极效。
川芎（大而白者，洗净，小的不用）　当归（全用，好酒浸三日，洗净，晒乾）　白芍药（好酒浸一日，切片晒乾）　甘州枸杞子（去梗）　女真实（即冬青子，冬至日採，蜜水拌，九蒸九晒，净，各四两）　怀庆熟地黄（八两，一半和砂仁一两，以绢袋盛，放罐底，用酒二碗煮乾，去砂仁不用。一半用白茯苓二两，研末，如前用酒一碗煮乾，去茯苓不用）　甘菊花（去梗叶，家园者，野菊花不用，净三两）　川黄柏（去粗皮，净八两，二两酒浸，二两盐水浸，二两人乳浸，二两蜜浸，各一昼夜，晒乾，炒茶褐色）　知母（肥大者，八两，四两制与黄柏同）
上九味修制如法，合和一处铺开，日晒夜露二昼夜，取天地之精，日月之华，再为细末，炼蜜为丸，如梧桐子大。每服八九十丸，空心滚水打炒盐汤送下。
●十精丸（二十一）　补虚明目，多用极效。
甘菊花（家园者，去梗叶）　石斛（去根）　五加皮（去木，洗）　柏子仁（去壳，炒）　菟丝子（去砂，酒煮捣饼，晒乾）　白术（土炒）　肉苁蓉（去心膜）　川巴戟（去心）　人参（去芦）　鹿角胶（各二两）
上为末，将鹿角胶酒化开，加炼蜜为丸，如梧桐子大。每服九十丸，空心滚白汤送下。
●太极丸（二十二）　人身五脏，范天五行。一有不和，则为灾疾。药有五味，各主五脏，可使调和，故曰太极。
黄柏（属水，主滋肾水。苦以坚精，去皮，盐酒浸二日，炒褐色，为末，净三两六钱）　知母（属金，主清润肺金，苦以降火，佐黄柏为金水相生，去皮，酒浸一宿，炒乾为末，净二两四钱）　破故纸（属火，主收敛神明，能使心包之火与命门火相通，故元气坚固，骨髓充实，盖涩以去脱也。新瓦炒香为末，净二两八钱）　胡桃仁（属木，主润血气，凡血属阴，阴恶燥，故用油以润之，佐故纸有水火相生之妙。方书云：黄柏无知母，胡桃仁无故纸，犹草木之无叶也。去皮，待各药末成，研如泥，净三两二钱，和入众药内）　砂仁（属土，醒脾开胃，引众药下补丹田，香而能窜，和合五脏冲和之气，如天地以土为冲也。去壳，将五钱用川椒一两同炒透，去椒不用，又用五钱不炒，共为细末，净一两）
上五味，各制为末，如法和匀，炼蜜为丸，如梧桐子大。每服七十丸，用滚白汤，或酒随意送下，早晚各一服。服久效不可言，服至终身，成地仙矣。膏粱痰火人不宜用。
●四灵丹（二十三）
好松脂（透明者，一斤四两，以无灰好酒砂锅内桑柴火煮，数以竹杖搅稠黏，住火，以瓦瓶盛水，投纳结块，又复以酒煮之一日。如此九遍，煮三日，共计二十七遍，其脂莹然如玉，入口不苦涩为度，捣为细末，净用十二两。凡煮不宜酒少，少则易焦，酒耗大半即可）　甘菊花（家园，味甘者，野菊不用，去梗叶，为末，净用八两）　白茯苓（去皮筋，为末，净八两）　柏子仁（去壳净，炒去油，为末，净用八两）　怀庆熟地黄（取肥大沉水者，晒乾称八两足，以清酒洗净，蒸半日，捣如泥）
上为末与地黄和匀，炼蜜为丸，如梧桐子大。每服七十二丸，空心好酒送下。凡修合必择天医黄道吉日，勿令妇人鸡犬见，服药亦择吉日。此方出《摄生众妙方》内，云是荣阳王都宪所传。公在陕时，得之一总戎，年九十馀，自幼服此方，精力倍加，胃气强健，饮食日增寿故弥长，秘而不传，公恳得之。如法修服，不间寒暑，亦获奇效。
●滋肾丸（二十四）　平补气血，滋阴降火，少年气血素弱人服极效，女人亦宜。
川芎（一两）　当归身（酒浸，烘乾，二两）　白芍药（酒炒，二两）　人参（去芦，二两）　怀熟地黄（二两）　甘草（炙，一两）　白术（陈土炒，二两）　白茯苓（去皮，二两）　黄柏（去粗皮，童便浸炒，二两）　知母（去皮，蜜水拌炒，二两）　甘州枸杞（去梗，二两）　牛膝（去芦，酒洗，二两）　赤白何首乌（黑豆蒸七次，各四两）
上为末，炼蜜为丸，如梧桐子大。每服九十丸，空心淡盐汤送下。
●大补阴丸（二十五）　温补下元，滋阴降火，酒色人年五十以上，服之极效。
川黄柏（去粗皮，净四两，一两盐酒浸炒，一两蜜水浸炒，一两童便浸炒，一两醋浸炒，俱炒褐色勿焦）　知母（去皮，四两，四制同黄柏）　鹿角胶（二两）　鹿角霜（四两）　龟板胶（二两）　龟板霜（四两）　牛胆槐子（净八两，腊月装入牛胆，至仲春取出听用）　女真实（即冬青子，冬至日採，蜜水九蒸九晒，四两）　虎胫骨（一两，酥炙）　熟地黄（怀庆者，四两）　山茱萸（去核，二两）　北五味子（去梗，一两）　琐阳（一两）　乾姜（炒透，三两）　雄猪脊髓（一条）
上为末，炼蜜一斤，先将龟鹿胶化开，和为丸，如梧桐子大。每服九十丸，空心煨盐汤送下。一方有乌药叶四两。
●加味琼玉膏（二十六）　补血益损，清金水以滋化源，老少虚损极效。
怀生地黄（四斤）　白术（四两）　白茯苓（十五两）　人参（六两）　天门冬（去心，净半斤）　麦门冬（去心，净半斤）　甘州枸杞子（半斤净，去梗）
上先以地黄酒洗净，用水四碗浸一昼夜，捣取自然汁，和蜜三之一，以参苓等药先为末，拌入蜜与地黄汁内，用瓶贮，与纸三十重，并箬包其口，用桑柴火蒸煮三昼夜取出，再换蜡纸包封十数重，沉井底一昼夜，取起，再如前煮半日。每日清晨食远白汤点服。清肺健脾，养血润燥。须以鸡犬不闻处制之，其蜜用生绢滤净，地黄勿犯铁。
●山精丸（二十七）　健脾除热，去火消痰神效。
苍术（二斤，茅山者，先用米泔水浸三日，用竹刀刮去粗皮，阴乾）　甘州枸杞（一斤，去梗）　桑椹（紫熟者，一斗，取自然汁，去渣，将苍术浸入汁内令透，取出晒乾，又浸又晒，如此者九次，用水臼捣为细末）　地骨皮（去木土，一斤）
上并晒为末，与苍术末和匀，炼蜜为丸弹大。每服二丸，百沸汤下。按：此方强脾益肾，老少俱效。
●还元丹（二十八）　养脾补肾最妙，老人尤宜常服，脾泄肾泄俱效。
山药（姜汁炒）　白茯苓（去皮）　小茴香　薏苡仁（炒）　莲肉（去皮心）　砂仁（炒）　神麴（半斤）　粉草（半斤，二味共炒一时，不可焦）
上为末，用黄牛胎犊一条，一斤以下者佳，熬膏，入糯米粉四两，和成硬糊样，为丸弹子大。每服大人二丸，小儿一丸，飢时饮汤嚼下。
按：此方脾肾要药，功效甚大，不能尽述。
●玉拄杖二十九（一名一秤金。一名小接命。）填精益肾，乌须黑发，延年益寿，方士以此为服食。
没石子（五钱）　沉香（二钱）　大茴香（三钱）　槐子（三两）　五加皮（三两）　枸杞子（三两）　破故纸（新瓦炒，三两）　怀熟地黄（三两）
上药共一斤，胡桃肉一斤，白糖半斤，共为末，炼蜜一斤为丸，如弹大。每服二丸，空心盐汤化下。
按：此补肾为主，鬚发虽不即黑，而润泽不燥，尤为妙也。西北高燥，人宜常服。
●二至丸（三十）　清上补下第一方，价廉而功极大，常服累有奇效。
冬至日取冬青子不拘多少，阴乾，以蜜酒拌透，盒一昼夜，粗布袋擦去皮，晒乾为末，新瓦瓶收贮。待夏至日取旱莲草数十斤，捣自然汁熬膏，和前药末为丸，如梧桐子大。每服百丸，临卧时酒送下。其功甚大，初服便能使老者无夜起之累，不旬日使膂力加倍，又能变白鬚发为黑，理腰膝，壮筋骨，强阴不走，酒色痰火人服，尤更奇效。
●天门冬膏（三十一）　滋阴降火，清肺补肾，充旺元阳。昔有一王子单服此膏，连生三十二子，寿年百岁，行步轻健，耳目聪明如童子。
用天门冬拣去枯坏者十五斤，用温水润透，去皮心净，晒乾，用净肉十斤捣碎，每斤用水五碗，共五十碗，入铜锅慢火煮乾，三停之二，用布绞净，将渣再捣烂，用水三十碗，再熬约减大半，又以布绞净，去渣不用，将前后二汁和一处，文武火熬至滴水不散，似稀糊样取起，出火毒三日，以磁罐收贮封固。每日空心，上午、下午先挑膏半盏在碗内，以滚白汤调开服之。冬月用酒服。有痰用淡姜汤调服。大抵此膏最宜酒色过度之人，常服极好。上焦热有痰，食后多服一次。下焦热小便赤涩，空心多服一次。按：此方肺肾之药，清金补水果妙。
●十珍膏（三十二）　补养血气，调理脾胃，清肺滋肾，寻常预服调补，及大病后调补要药。
人参（去芦，八两）　白术（洁白者，佳，苍黑不用，净一斤）　北五味子（去梗，四两）　川归身（酒洗净，去头尾，烘乾，净用八两）　黄耆（去芦梢，八两）　天门冬（去心，净八两）　麦门冬（去心，净八两）　怀生地黄（肥大沉水不枯者）　怀熟地黄（肥大沉水不枯者，各十两）　甘州枸杞子（去梗，八两）
上药切片制净，入铜锅内用水浸高于药二寸，文武火熬至药面上无水，以新绞取清汁，另放。将渣入臼内捣如泥，下锅内，仍用水高二寸，再熬候药面上水乾，又绞取清汁，将渣又捣又熬，如此三次，以渣无味为度，去渣不用。将前后三次药汁，再入锅内，文火熬如稀糊样，下炼蜜八两，再熬二三沸收起，隔宿必有清水浮上，亦宜去之。其膏放井水缸内，出火毒三日。每服半盏，滚白汤空心食远时调服，一日二次，极有奇效。
●何首乌丸（三十三）　补益肾肝，聪耳明目，却病延寿第一药也。
何首乌赤白各半，不拘多少，用砂锅柳木甑蒸，下用红枣一层，中用黑豆一层，再安何首乌于豆上，又用黑豆一层，红枣一层盖之。慢火蒸半日，以豆极烂为度，将何首乌乘热捣碎，晒乾为细末，每药末一斤，用甘菊花去梗叶，另为末，二两和匀，以人参固本丸料熬膏和为丸，如梧桐子大。每服九十九丸，空心白汤送下。按此方每见合服，累有奇效，不能尽述。
●经验何首乌丸（三十四）　专治老人衰弱，血气不足，遗尿失禁，鬚发斑白，湿热相驳，腰背疼痛，齿酸脚软，行步艰难，眼目昏花，此药皆可治之。久服轻身延年耐久，添精补髓，益气强筋。修合务要精制，无不应效。
何首乌（六两，用黑豆水浸煮七次，晒乾，再煮又晒，如前七次）　黄柏（四两，一两酒炒，一两乳汁炒，一两童便炒，一两青盐水炒）　松子仁（去壳净，一半去油，一半不去油）　柏子仁（去壳）　菟丝子（酒煮烂，碾为末）　肉苁蓉（酒焙，乾净）　牛膝（酒洗，去芦）　天门冬（去心，焙乾）　白术（净不用油者，去梗）　麦门冬（去心，焙乾）　白茯苓（去皮）　小茴香（酒炒）　甘州枸杞子（酒洗，炒乾）　当归（酒洗，炒乾）　白芍药　熟地黄（酒洗，焙乾）　生地黄（酒洗，焙乾）
以前十五味，每味二两。
人参（去芦）　黄耆（蜜炙）　二味各一两二钱。
上为细末，加核桃仁，去壳并仁上粗皮，研如泥，和炼蜜为丸，如梧桐子大。每服五十丸，空心酒米饮任下，半月半效，一月全效。
●四制黄柏丸（三十五）　此药与前药相兼服。
用黄柏去粗皮一斤，四两酒炒，四两童便炒，四两乳汁炒，四两青盐水炒，共合为一处，每日用乳汁浸，晒乾，复用乳浸晒无度，待臭味甚作无厌，至连称得二斤则内有干乳一斤矣，然后为细末，炼蜜为丸，如梧桐子大。每服五七十丸至百丸，空心酒下，或淡盐汤下。
●长春丹（三十六）　补益肾肝，聪耳明目，却病延寿。
何首乌（用水浸去粗皮，竹刀切片，赤白各二斤，黑豆拌蒸晒九次，为末，净二斤）　仙茅（竹刀刮去芦，用粳米泔浸，去皮，黑豆拌蒸晒九次，净末二斤）　白茯苓（去皮，为末，水飞去筋，取沉底，晒乾，用粳米铺底，放上蒸三次，研，净末一斤）　茅山苍术（米泔水浸，去粗皮，切片，老米拌蒸晒九次）　牛膝（去芦，酒浸一宿，同何首乌蒸三次，净末各一斤）
上各为末和匀，炼蜜为丸，如梧桐子大。每服百丸，空心滚白汤下。忌牛肉、萝卜、葱蒜。
按：此方即仙茅丸。一云：加桑椹汁一斤拌苍术末，尤妙。中年以后服极效。
●神仙长春广嗣丹（又名保命延龄丹三十七）
按：此方专治男子五劳七伤，颜貌衰朽，形体羸瘦，中年阳事不举，精神短少，未至五旬，鬚发先白，左瘫右痪，步履艰难，妇人下元虚冷，久不孕育，累经奇验。
人参（去芦，一两）　天门冬（去心，一两）　怀山药（姜汁炒，二两）　当归（酒洗，一两）　泽泻（去毛，一两）　怀生地黄（二两）　熟地黄（二两）　川巴戟（去心，二两）　川牛膝（去芦，酒浸，晒乾，二两）　山茱萸（去核，一两）　菟丝子（酒洗，去土，仍用酒蒸捣饼，晒乾，四两）　肉苁蓉（酒洗，去心膜，晒乾，三两）　远志（去芦，甘草汤泡，去心，三两）　赤石膏（另研，一两）　白茯苓（去皮，一两）　川杜仲（去粗皮，姜汁炒断丝，二两）　甘州枸杞子（去梗，三两）　地骨皮（去木，洗去土，净二两）　车前子（去土，一两）　石菖蒲（去毛，一十九节者为佳，铜刀切片，炒，一两）　柏子仁（去壳，炒，一两）　广木香（一两）　川椒（去目梗闭口者，炒出汗，净二两）　覆盆子（去梗，一两）　北五味子（去梗，一两）
上药二十五味，合五五之数，共为末，炼蜜为丸，如梧桐子大。每服三十丸，空心上午下午各用温酒送下，日进三服，服药十日，小便杂色，是旧疾出也。又十日后，鼻头酸，言语雄壮，胸中疼痛，咳嗽吐脓，形色不衰，是肺病出也。一月后，腹中一应七情气滞，脾胃劳倦，沉寒痼冷，诸积皆退。百日后，容颜不衰，鬚发变黑，齿落更生，老弱亦能康健，目视十里，力加百倍，行路不倦，寿算延长，却病多子。此系旧方所载，其言似张大靡实，不可尽信，然观其药味，固和平之剂也。附录。
●延龄育子丸（三十八）　治少年斫丧，中年无子，妇人血虚，不能孕育。此方一料，夫妇齐服，服尽即孕，累经奇验，信非虚言。
天门冬（去心，五两）　麦门冬（去心，五两）　怀生地黄　怀熟地黄（肥大沉水者，各五两）　人参（去芦，五两）　甘州枸杞子（去梗）　菟丝子（洗净，酒蒸捣饼，晒乾，五两）　川巴戟（去心，五两）　川牛膝（去芦，酒洗净，五两）　白术（陈土炒，五两）　白茯苓（去皮，牛乳浸晒，五两）　白茯神（去皮心，人乳浸晒，五两）　鹿角胶（真者，五两）　鹿角霜（五两）　柏子仁（炒去壳，净五两）　山药（姜汁炒，五两）　山茱萸（去核，净五两）　肉苁蓉（去内心膜，五两）　莲蕊（开者不用，净五两）　沙苑蒺藜（炒，五两）　酸枣仁（炒，净二两）　北五味子（去梗，二两）　石斛（去根，二两）　远志（去芦，甘草灯心汤泡，去心，净二两）
上药二十四味，合二十四气，一百单八两，合一年气候之成数，为生生不息之妙。各制净为末，将鹿胶以酒化开，和炼蜜为丸，如梧桐子大。每服男人九十丸，妇人八十丸，空心滚白汤下。忌煎、炙、葱、蒜、萝卜。
按：此方南人服效。
●秘传六神丸（三十九）　固真育子，累有奇效。
生芡实（大者，五十个，去壳）　龙骨（煅，五钱）　莲蕊须（未开者佳，渐採渐晒，勿令器，净用四两）　山茱萸（鲜红者，去核，净肉三两）　覆盆子（净二两）　沙苑蒺藜炒，四两，要真者，假的五两）
上先将蒺藜捣碎，水熬膏，滤去渣，其渣仍晒乾，和众药为末，炼蜜和蒺藜膏为丸，如梧桐子大。每服九十丸，空心煨盐汤下。
按：此方北人服效，用者察之。
●延龄育子龟鹿二仙胶。（四十）
此方试极效，专治男妇真元虚损，久不孕育，或多女少男，服此胶百日，即有孕生男，应验神速，并治男子酒色过度，消铄真阴，妇人七情伤损血气，诸虚百损，五劳七伤，并皆治之。
鹿角（用新鲜麋鹿杀角，解的不用，马鹿角不用，去角脑梢骨二寸绝断，劈开，净用十斤）　龟板（去弦，洗净，五斤，捣碎）
上二味袋盛，放长流水内浸三日，用铅坛一只，如无铅坛，底下放铅一大片亦可，将角并板放入坛内，用水浸高三五寸，黄蜡三两封口，放大锅内桑柴火煮七昼夜，煮时坛内一日添热水一次，勿令沸起，锅内一日夜添水五次，候角酥取出，洗滤净去渣，其渣即鹿角霜，龟板霜也。将清汁另放，外用人参十五两，枸杞子三十两，用铜锅以水三十六碗，熬至药面无水，以新布绞取清汁，将渣石臼水槌捣细，用水二十四碗又熬如前，又滤又捣又熬，如此三次，以渣无味为度，将前龟鹿汁并参杞汁和入锅内，文火熬至滴水成珠不散，乃成胶也。候至初十日起，日晒夜露至十七日，七日夜满，採日精月华之气，如本月阴雨缺几日，下月补晒如数，放阴凉处风乾。每服初一钱五分，十日加五分，加至三钱止，空心酒化下，此方专主无子，全要精专，常服乃可。往往服药者，或日旬之间，药未入口，先汲汲于速效，虽秦越人之妙剂，当亦弗如是也。此不可不知。
●秋石乳酥丸（四十一）　补气养血，接真元，降阴火，生肾水，此以真补真之妙药也。
乳粉（晒乾，四两，晒法取人乳若干，即下铜锅内煎熬成膏，用大磁盆盛于烈日中晒之，盆下用水，乃未济之妙也。否则永晒不干）　天门冬（去心，四两）　秋石（半斤，炼法见前，同乳粉收秋露数晚，晒乾听用）　白茯苓（一斤，去皮，为末，水淘去筋膜，沉底者，晒乾，净半斤）　麦门冬（去心，四两）　人参（去芦，四两）　怀生熟地黄（各四两，酒洗，烘乾不犯铁）　甘州枸杞子（去梗，四两）
上为末，炼蜜为丸，如梧桐子大。每服三十丸，空心滚汤送下，好酒亦可。按：此方男女血虚成痨者服效。
●小接命丹（四十二）　治男妇气血衰弱，痰火上升，虚损困惫，饮食少进，并治左瘫右痪，中风不语，手足腰膝身体疼痛，动履不便极效。
用人乳二酒盏，香甜白者佳，好梨捣汁一酒盏，倾放镟或铜镟内，入汤锅顿滚，有黄沫起开青路为度。每日空心一服。能消痰，补虚，生血，乃以人补人，其效无加。其中风不语，半身不遂，曾照此方治好数人。
●长春真人保命服食（四十三）　治诸虚百损，五痨七伤，四肢无力，手足顽麻，血气虚耗，面黄肌瘦，阳事不举，眩晕恶心，饮食少减。此方能补诸虚，添精益髓，滋润皮肤，充壮神气，身体轻健，开胃进食，返老还童，发白再黑齿落更生，颜貌如童，大有神效。
白茯苓（去皮）　天门冬（去心）　山药（姜汁炒）　怀熟地黄　何首乌（忌铁，照前蒸晒九次）　枸杞子（甘州者，去梗，各净四两）　乾姜（煨，二两）　小茴香（炒，一两）　青盐（少许）　莲肉（去皮心，半斤）　麦门冬（去心，四两）　鹿角胶（四两）　鹿角霜（四两）　破故纸（四两，麻油一两炒）　大核桃（去壳并皮，半斤）　没石子（十个）　旱莲草（晒乾，净末一斤）　新粟米（一升，为末，用牛乳二斤拌米粉煮作糊丸药）
上为细末，以前米糊为丸，如弹大。每丸湿重五钱，干约三钱，每服一丸，滚白汤调化服，日二服。不拘在家在外，少者一服，老者二服，男女皆同。按：此方补虚养胃，虽三五日不食，亦不飢不渴。
●补血顺气药酒方（四十四）　清肺滋肾，和五脏，通血脉。
天门冬（去心）　麦门冬（去心，各四两）　怀生熟地黄（肥大沉水，枯朽不用，各半斤）　人参（去芦）　白茯苓（去皮）　甘州枸杞子（去梗，各二两）　砂仁（七钱）　木香（五钱）　沉香（三钱）
上用瓦坛，盛无灰好酒三十斤，将药切片，以绢袋盛放坛内浸三日，文武火煮半时，以酒黑色为度。如热，去木香，减人参五钱。如下虚或寒，将韭子炒黄色为细末，空心用酒三五盏，每盏挑韭末一铜钱饮之。妇人下虚无子，久饮亦能生子。用核桃连皮过口。此药甚平和，治痨疾，补虚损，乌鬚发，久服貌如童子。忌黄白萝卜、葱、蒜，否则令人鬚发易白。
●许真人神验椒丹（四十五）　专治五痨七伤，诸虚百损，并治诸虫积，暖下元，用真正川椒二斤半，拣去枝目，用釜一只覆于地上，四围用刀画记，去釜，用炭火烧红其地，用米醋泼地，将纸摊椒在上，以釜盖之。良久取出为末，用炼蜜一斤四两为丸，如梧桐子大。每服十五丸，空心酒下，半年加至二十丸，一年后加至二十五丸止。忌五辛葱蒜，余无所忌，其椒切勿用闭口者。
●八仙早朝糕（四十六）　专补脾胃虚弱，膨闷泄泻，不思饮食，服之神效。
白术（炒，四两）　白茯苓（去皮，二两）　陈皮（去白，二两）　山药（姜汁炒，四两）　莲肉（去皮心，四两）　薏苡仁（炒，四两）　芡实（去壳净，四两）　人参（去芦，二两）　桔梗（炒乾，一两）
上为末，白粳米五升半，糯米二升，共七升半，同粉共药和匀，用蜜三斤，如无蜜，沙糖四斤代之拌匀，如做糕法，入笼中画片，蒸熟焙乾，瓦罐封贮。飢时取三五片食之。白汤漱口，小儿用，加山楂肉四两，麦芽面四两。去人参。
按：此方不拘男女大小皆可用，出外甚便。
●养元辟穀丹（四十七）　安五脏，消百病，和脾胃，补虚损，固元气，实精髓，能令瘦者肥，老者健，常服极效。
用黄犍牛肉不拘多少，去筋膜，切作棋子大片，用河水洗数遍令血味尽，仍用河水浸一宿，次日再洗一二遍，水清为度，用无灰好酒入瓦坛内重泥封固，用桑柴文武火煮一夜，取出焙乾为末，如黄沙色者佳，焦黑无用。牛末一斤，加入后药二斤为则。
莲肉（葱盐炒，去葱盐用）　芡实粉（去壳净）　山药（切片，用葱盐炒黄，去葱盐不用）　粳米（炒黄，净取粉五斤半）　薏苡仁（炒）　白茯苓（去皮，为末，水浮去筋，晒乾用）　白术（洁白者，黄黑色不用，陈土炒黄，去土净）　白扁豆（姜汁炒，各半斤）　人参（去芦，四两）　小茴香（去枝梗炒，四两）　乾姜（炒，四两）　砂仁（炒，二两）　川椒（去目去闭口者，一两）　青盐（四两）　甘草（炙，四两）　乌梅肉（二两，熬去渣半瓶）
上药为末，与粉米同末和匀，外用小红枣五斤，陈年醇酒五斤，煮红枣极烂，去皮核捣膏，加炼蜜二斤半，共和为丸，如弹大。每次二丸，不拘冷热汤水嚼下，一日服三五次，永不飢。
按：此方实王道之妙用，平时预合，荒乱之时可以避难济飢。虽一两月不食，不损胃中元气，宝之宝之。如渴只饮冷水。
●辟穀休粮方（四十八）　此方亦平和有理，但未经试。
大豆（五升，淘净，去皮，蒸三次，为细末）　大麻子（五升，汤浸一宿，滤出，蒸三次，令口开，去皮，为末）　糯米（五升，淘净，共白茯苓一处蒸熟，晒乾为末）　白茯苓（去皮，同糯米蒸熟，晒乾为末）
上将麻仁、米一处捣烂如泥，渐入豆黄末同和匀，团如拳大，再入甑蒸，从酉时上火，子末住火，寅时取出，辰至午晒乾磨为末。服之以饱为度，不得吃一切物，用麻子汁下。第一顿一月不飢，第二顿四十日不飢，第三顿一千日不飢，第四顿永远不飢，颜色日增，气力倍加。如渴饮麻仁汁，转更不渴，且能滋润五脏。若欲吃食时，用葵子三合为末，煎汤放冷服之。解其药后，初间吃白米粥汤三日，一日四五次，每次少少饮之。三日后，诸般饮食无避忌。服此药不食时，大忌欲事，馀外不忌，此神仙度世之大宝也。


卷二  ——————————————————————————————————————————————————————————————————————————————————————————

春月诸症治例  ***************************
《内经》曰：春三月，此谓发陈，天地俱生，万物以荣，夜卧早起，广步于庭，披发缓形，以使志生，生而勿杀，予而勿夺，赏而勿罚，此春气之应，养生之道也。逆之则伤肝，夏为寒变，奉长者少。大法：春月天气上升，人气亦上升应之。或春月诸症宜吐，发散升提，不宜降下通利。盖吐即古之宣剂，今人谓宣为泻者误也。春月肝胆木气用事，木旺则土亏，故脾胃土气受邪，宜抑肝补脾药为主，清肺养心药佐之。随症施治，全在活法。虚则补之。实则泻之。寒则温之，热则清之。高者抑之，下者举之。以平为期，余皆仿此。今将春月诸症，宜用方法，详陈于下，对症施药，权而用之。毋胶柱而鼓瑟，始可以言医矣。故曰：医者，易也。
●芎芷藿苏散（四十九）　治春初人参劳扰，飢饱失节，或解衣沐浴，触冒风寒，致成内伤外感，头疼发热，呕吐眩闷，膈胀痛，恶食，或鼻流清涕，咳嗽生痰，鼻塞声重，并宜服。一二剂即愈。仍忌腥荤三五日。
川芎（一钱）　白芷（八分）　细辛（五分，去叶）　乾葛（一钱）　甘草（三分，生）　紫苏叶（一钱）　藿香（八分，去土）　半夏（一钱，姜制）　陈皮（八分）　苍术（麸炒，一钱）　枳壳（去穰，七分）　桔梗（去芦，七分）　淡豆豉（八分，不用亦可）
上用姜三片，葱白一根，水一锺半，煎八分，食后热服，有汗不用葱白。单内伤无外感，单外感无内伤，各有本条。头痛不止，加藁本（八分）。呕吐不止，加乾姜（炒），砂仁（炒各七分）。发热或潮热不退，加柴胡、黄芩（各一钱）。胸膈胀闷，加山楂、枳实（各一钱）。发而汗不出，热不退，加麻黄（一钱半），葱白（二根）。咳嗽生痰，加杏仁、前胡、金沸花（去梗各八分），南五味子（五分）
●芎苏香葛散（五十）　治春月感冒伤寒，及山岚瘴毒疠气，人感触之。头疼身痛，恶寒发热，人迎脉浮大者是。
紫苏叶（去梗，一钱）　香附（炒）　白茯苓（去皮）　乾葛　藿香　半夏（制）　前胡（去芦）　陈皮　川芎（各八分）　白芷　防风（去芦，各七分）　甘草（三分）　苍术（一钱五分）　羌活（一钱）
上用姜三片，葱白连须二根，水二锺，煎一锺热服，厚被覆汗出为度，无汗再服。忌鸡、鱼、猪、羊肉。
●九味羌活汤（五十一）　解利春夏秋伤寒热病极稳。
羌活（一钱）　防风（一钱）　苍术（一钱五分）　川芎（一钱）　黄芩（一钱）　白芷（一钱）　甘草（五分）　细辛（五分）　生地黄（一钱，不用亦效）
上用姜三片，葱白一根，水二锺，煎一锺热服，以汗为度，无汗再服。汗原多去苍术，加白术（一钱）。渴加石膏（一钱）。热甚加柴胡、山栀（各一钱）。胸膈胀闷，加枳壳、桔梗（各七分）。
●六神通解散（五十二）　治春末夏初伤寒，并时行热病，发表甚捷。凡瘟疫初起，预用藿香正气煎一大锅，每人服一碗，以防未然。若已病，用前九味羌活汤并此服之，皆有奇效。
麻黄（去根节，一钱）　防风（一钱半）　黄芩　石膏（细末）　滑石（细末，各二钱半）　苍术（四钱）　甘草（一钱）
上用姜三片，葱白五寸，淡豆豉五十粒，水二大钟，煎一大钟热服。微汗周身即解。一云：南方春夏用防风，秋冬用麻黄，北方春夏依本方，秋冬倍麻黄。
●芎芷香苏散（五十三）　治春月伤风，鼻塞声重，或流清涕，咳嗽痰壅气逆，人迎脉浮缓者是。
川芎　白芷　苏叶（紫者，去梗）　香附（各一钱）　陈皮　防风　羌活（各八分）　甘草（五分）
上用姜三片，葱白三寸，水一锺半，煎八分，食后热服。有痰加半夏（一钱）。咳嗽加杏仁、桑白皮（各八分），五味子（十粒）。
●加减藿香正气散（五十四）　治非时伤寒，头疼，憎寒壮热，痞闷呕吐，时行疫疠，山岚瘴疟，不服水土等症。
藿香（一钱五分）　白芷　川芎　紫苏叶　半夏　苍术（各一钱）　白术　白茯苓　陈皮　厚朴（姜制，各八分）　甘草（三分）
上用姜三片，枣一枚，水二锺，煎一锺，食远热服。
●加减补中益气汤（五十五）　治饮食劳力，读书刻苦，勤政伤神，飢饱失时，症类疟状，发热头疼恶寒，身强体痛苦劳极，复感风寒，则头疼如破，全似外感伤寒之症。误用发表之药，鲜不伤人。故东垣先生发内外伤辨，首用此方，取济甚众。盖内伤之脉，右手气口三倍大于左手人迎。东垣辨法甚详，兹不复赘。
人参（一钱半，去芦）　黄耆（一钱半，蜜炙）　白术（一钱）　当归（一钱，酒洗）　甘草（炙，七分）　陈皮（八分）　升麻（五分）　柴胡（五分）　加半夏（一钱二分）　黄柏（八分）　茯神　枣仁　贝母　甘枸杞（各一钱二分）
按：此方用升麻，柴胡，能升提阳气下陷。盖柴胡能使胃中之清气左旋而上达，升麻能使胃中之清气右旋而上升。有此妙用，人多不考。
上用姜三片，枣一枚，水二锺，煎八分，食远服。或加黄柏五分，以救肾水而泻胃中伏火，尤妙。如身大热，只一服，气和微汗而愈。
夏月神短，加麦门冬、五味子。口乾，加葛根。身刺痛乃少血，加当归。头痛，加川芎、蔓荆子。头顶痛，加藁本、细辛。诸头痛，并用此四味。有痰，加半夏、生姜。咳嗽，春加川芎、佛耳草。夏加黄芩、麦门冬、五味子。秋加黄芩、麻黄、金沸草。冬加款冬花、马兜苓。久嗽乃肺中伏火，去参耆。饮食不下，乃胃中有寒或气滞，春加青皮、陈皮、木香。冬加益志仁、草豆蔻仁。夏加芩、连。秋加槟榔、砂仁。心下痞，加枳实、黄连、白芍药。腹胀，加枳实、木香、砂仁、厚朴。天寒加姜桂。腹痛，加白芍药、炙甘草。有寒加桂心。夏月加黄芩、甘草、芍药。冬加半夏、益志仁、草豆蔻。胁痛，加砂仁、柴胡、甘草、白芍药。如脐下痛，加熟地黄，不止乃是寒，加官桂。脚软，加黄柏、防己。
●附子理中汤（五十六）　治房劳内伤，寒邪中阴，面青腹痛，六脉沉微，无头疼，无大热者，宜用。若阳厥并阳症似阴，误服必致夭人。慎之慎之。
人参（去芦，二钱半）　白术（土炒，二钱）　甘草（炙，一钱）　乾姜（泡，二钱）　附子（生，二钱）
倍甘草，去参术名四逆汤。加川芎、鹿茸（各一钱半），名三建汤。若在疑似，只以炙法并热盐熨甚稳。
上用水一锺半，姜五片，煎七分，温服。
饮食内伤，亦头疼发热，胸膈呕吐，俗呼夹食伤寒，两寸脉弦紧，右关脉洪大，关沉濡者是，此当分治，不可混一。盖饮者水也，伤无形之气。食者物也，伤有形之血。
●生姜五苓汤（五十七）　治大饮冷水伤脾，过饮酒而伤气。
生姜　猪苓　泽泻　白术　白茯苓　半夏　枳实（各一钱）　甘草（三分）
上用水一锺半，煎七分温服，取小汗。此治伤饮之轻者。若重而水蓄积为胀满者，本方去甘草，加大戟（长流水煮三次，去皮晒乾，七分），芫花（醋浸炒乾），甘遂（面包煨，去面，去心，各八分），黑牵牛（研末二钱），槟榔（一钱）。用水二锺煎一锺，空心服，利水尽即愈。
●半夏神麴汤（五十八）　治过食寒冷硬物及生瓜果，致伤太阴厥阴，或呕吐，痞闷，肠澼，或腹痛恶食，此治伤之轻者。
陈皮（一钱）　白术（一钱五分）　半夏（一钱二分）　乾姜（炒，八分）　神麴（炒，一钱）　三稜（醋炒）　莪术（醋炒）　白茯苓（去皮）　山楂（去核）　枳实（炒，各一钱）　砂仁（七分，炒）　麦芽（炒，八分）
上用姜三片，煎热服不拘时。
●神保丸（五十九）　消一切生冷积滞，此治伤之重者。
全蝎（乾者，十个）　木香（二钱五分）　胡椒（二钱）　巴豆（用十九粒，去壳皮心膜油）
上三味为末，入巴豆霜和匀，炊饼为丸，如麻子大，朱砂为衣，每服五十丸，随症调饮冷下。
按：此丸北人甚效，南人斟酌用之。小儿二丸。
按：《太平圣惠方》载本方巴豆霜用十粒，每服只五丸，因此方甚烈，故考正之。
●枳实青皮汤（六十）　治食热物过伤太阴厥阴，呕吐，膨胀下痢。
白术（一钱半）　枳实　青皮　陈皮　黄连（姜汁炒）　麦芽　山楂肉　神麴（炒，各一钱）　甘草（三分）　酒大黄（一钱七分）
上用水二锺，煎一浅锺温服。此伤之轻者，伤重用后方。
●万病遇仙丹（六十一）　治湿热内伤血分之重者。
黑牵牛（一斤，半生半炒，取头末，五两）　大黄（酒浸，晒乾）　三稜　莪术　猪芽皂角（去弦子）　茵陈　枳壳（去穰）　槟榔（各四两，俱生）　木香（一两）
上为细末，用大皂角打碎去子，煎浓汤去渣，煮面糊为丸，如绿豆大。每服实而新起二钱，虚而久者一钱，白汤送下。小儿各减半。食积所伤，本物煎汤下。大便不通，麻仁汤下。小便不通，灯心木通汤下。随病轻重，加减调引。
●加味小青龙汤（六十二）　治春初寒邪，伤肺咳嗽。
乾姜（炒黑）　细辛　麻黄　桂枝　甘草（各五分）　白芍药　五味子（各一钱）　半夏（姜制，一钱五分）　枳壳　桔梗（各五分）　白茯苓　陈皮（各八分）
上用姜三片水煎，食少时稍热服。
●升麻葛根汤（六十三）　治大人小儿时气瘟疫，发热头疼，及疮疹已发未发疑似之间，并宜服之，极稳。
升麻　葛根　白芍药（各一钱半）　甘草（一钱）
上用姜三片，葱白三寸，水一锺半，煎七分食远服，头疼加川芎、白芷（各一钱）。身痛背强，加羌活、防风（各一钱）。发热不退，春加柴胡、黄芩（各一钱五分），防风（一钱）。夏加黄芩（一钱五分），石膏（二钱五分）。咽痛，加玄参、桔梗（各一钱）。头项面肿，加防风、荆芥、连翘、白芷（各一钱半），石膏（三钱），牛蒡子、川芎（各一钱）。小儿麻疹，加防风、连翘（各一钱）。痘疹未发依本方。已发属热，加连翘、紫草（各一钱）。大人遍身瘾疹，加防风、苍术（各一钱半），牛蒡子、苍耳子、浮萍草（各一钱）。
●防风通圣散（六十四）　通治诸风，湿热疮毒，时行热病。
防风　川芎　当归　白芍药　连翘　薄荷（各一钱）　荆芥穗　白术　山栀（各七分）　黄芩　桔梗（各一钱半）　石膏（一钱）　滑石（三钱）　甘草（五分）
上用姜三片，水二锺，煎一锺，食远服。此方内大黄、芒硝、麻黄，对症渐加。风热内甚欲下，加大黄（三钱），芒硝（二钱）。风湿热在表欲汗，加麻黄（二钱），葱白三根。自利体寒，去硝、黄，自汗去麻黄，加桂枝（春夏八分，秋冬一钱）。常用依本方。
●加味（治中汤六十五）　治春月肝木乘脾，腹痛久泻不止。
人参（一钱半）　白术（陈土炒，二钱半）　白芍药（醋炒，一钱五分）　甘草（炙，一钱）　青皮（去穰，麸炒，七分）　陈皮（去白，一钱）　乾姜（炒黑，一钱）　苍术（麸炒，一钱半）　升麻（五分）　柴胡（五分）　防风（五分）　白茯苓（一钱）　久泻虚寒，加熟附（一钱）。
上用姜三片，加大枣二枚，水二锺，煎一锺，食前服。
●人参败毒散（六十六）　治感冒非时伤寒，头疼身热拘急，憎寒壮热，及时行瘟疫热毒。
人参（一钱）　羌活（一钱半）　独活（一钱）　柴胡（一钱二分）　前胡（一钱）　葛根（一钱）　甘草（五分）　桔梗　枳壳　茯苓（各八分）　川芎　苍术（各一钱）
劳役得病，倍用人参，加白术、当归、白芍药，去独活，前胡。饥馑兵乱之馀，饮食不节，起居不常，致患时行瘟热病，沿门阖境，传染相似，宜此方加白术、黄耆（生），倍人参，去前胡、独活，甚效。若多服未效而有寒热往来者，必用小柴胡汤，不拘服数，并无过失。又有一种虾蟆瘟病，使人痰涎风壅，烦热头疼，身痛呕逆，或饮食起居如常，但咳声不响，续续相连，俨如蛙鸣，故俗号曰虾蟆瘟也。嘉靖己未五六七月间，江南淮北，在处患动数百里皆同，甚至赤眼口疮，大小腮肿，喉闭风壅，喷嚏涕嗘稠黏，并用此方，去茯苓、桔梗、独活，加青皮、陈皮、白术、藿香。但以荆芥为引，不用生姜、薄荷，一二服即愈。
●治时行热病单方（附前）
歌曰：人间治疫有仙方，一两姜蚕二大黄。姜汁为丸如弹大。井花调服便清凉。
●治瘟疫不相传染方（六十七）
赤小豆不拘多少，以新布囊盛放井中，浸二日取出，举家各服二十一粒，不染，试效。
凡入瘟疫之家，以麻油调雄黄末涂鼻孔中，或预饮雄黄烧酒一二杯，然后入病家，则不相传染。既出则以纸捻探鼻，深入令喷嚏为佳。
●神术散（六十八）　治闽广山岚瘴气，不伏水土等症。
厚朴（一钱半）　苍术（二钱半）　陈皮（一钱半）　甘草（一钱）　石菖蒲（一钱）　藿香（一钱半）
上用姜三片，枣一枚煎服。
一方用香附（一钱半），代菖蒲，名神术散。气散尤妙。
●紫金锭即万病解毒丸（六十九）　治山岚瘴气，并岭南两广蛊毒，名从宦于此，才觉意思不快，即服一锭，或吐或痢，随手便瘥。又误中一切毒物，若牛马六畜中毒，亦以此药解之。
山慈姑（此味与老鸦蒜相似，但蒜无毛，而此上有毛包，宜辨真。去皮焙乾，净末二两）　千金子（一名续随子。去壳，研去油，二两）　红芽大戟（一名紫大戟，江南者佳，形如甘草而坚不可用。绵大戟，焙乾净末，一两半）　麝香（三钱，另研）
一方有雄黄五钱，无亦效。
上为末，以糯米打糊和匀，捣千馀下，一方印作四十锭，每服半锭，水磨服。一切肿毒，磨涂患处。须择冬至、端阳、七夕、重阳日、天月二德、天医日，洒扫净室，焚香至诚修合，无不灵验。
●发散伤寒单方（七十）
凡遇伤寒，仓卒无药，不问阴阳二症，只用生姜一两，葱白十茎，好酒二大钟，煎一大钟，去渣热服。被盖周身汗透即解，勿令汗太过。忌大荤五七日。春秋依此本方，夏月姜葱减半，冬月倍用，若加黑豆（二合炒）。同姜葱煎服，冬月尤妙。
●发散伤风单方（附前）
用紫苏叶二钱半，核桃五个打碎，姜三片，葱白二根，水二锺，煎一锺热服，微汗即解，夏月不用葱。
按：此二方极效，出路荒僻无医之处甚便。

夏月诸症治例  ***************************
《内经》曰：夏三月，此谓蕃秀，天地气交，万物华实，夜卧早起，无厌于日，使志无怒，使华英成秀，使气得泄，若所爱在外，此夏气之应，养长之道也。逆之则伤心，秋为痎疟，奉收者少，冬至重病。大抵夏三月天气蕃育，阳气发越于外，阴气伏藏于内，是故夏月诸症宜补阴养阳。盖脾胃喜温而恶寒，食忌瓜果水水，药禁纯用寒凉。先哲每于诸凉药中必加炮姜，正此意也。盖夏月心小肠火用事，肺大肠金受伤，孙真人制生脉散，于夏月救天暑之伤庚金，金清则水得以滋其化源，其旨微矣。东垣推广其意，制清暑益气汤，专以胃气为本，盖土旺而金自荣，不为火所制，脾胃旺自能健运，荣养百骸，暑湿之邪，自不能干矣。今将夏月合用诸方，详陈于左，对症活用，无执一也。
夏初春末，头疼脚软。食少体热，精神困惫，名曰注夏，病属阴虚，元气不足，宜用此方治之。（七十一）
黄耆　人参（各一钱）　白术（一钱半）　甘草（炙五分）　陈皮　当归　白芍药　黄柏（各八分）　麦门冬（一钱）　五味子（九粒）
上用水一锺半，姜一片，枣一枚，煎服，有痰加半夏。
●生脉散（七十二）　止渴生津，救天暑之伤庚金，夏至后宜常服之。
人参（一钱半）　麦门冬（二钱）　五味子（一钱）
上用白水煎服。
●益原散（七十三）　治暑月身热，小便不利。此药性凉，除胃脘积热，又淡能渗湿，故利小便而散湿热也。
桂府滑石（六两，飞）　甘草（一两，另研）
上各为末和匀，每服三五钱，新汲水调下。
夏月身热汗出恶寒而渴者，名曰中暍。此方主之。
●人参白虎汤（七十四）
石膏（四钱）　知母（二钱）　粳米（三钱）　人参（一钱半）　甘草（一钱）
上用水一锺半煎服。
夏月发热恶寒，身重疼痛，小便涩，洒然毛耸，手足逆冷，小有劳身即热，口开，前板齿燥，脉弦细虚迟，此表里中暍也。用补中益气汤，加香薷、扁豆，有热加黄芩、黄连。（方见春类。）
●黄连香薷饮（七十五）　治伤暑腹痛，自汗恶心，或吐或泻身热。
香薷（二钱）　厚朴　白扁豆（炒）　黄连（各一钱）　甘草（炙，五分）
上用水二锺，煎一锺，放冷徐徐服。挟痰加半夏、南星（各一钱）　若虚加人参、黄耆（各一钱）
●清暑益气汤（七十六）　治长夏湿热蒸人，人感之则四肢困倦，精神减少，懒于动作，胸满气促，肢节疼痛，或气高而喘，身热而烦，心下膨闷，小便黄而数，大便溏而频，或痢或渴，不思饮食，自汗体虚。
黄耆　苍术（麸炒）　升麻　人参　白术（各一钱）　神麴　陈皮　泽泻　麦门冬（各五分）　甘草（炙）　黄柏（酒炒）　当归（各四分）　五味子（十粒）　葛根（二分）　青皮（麸炒，二分）
上用姜二片，枣一枚，水二锺，煎一锺，食远服。
●六和汤（七十七）　治心脾不调，气不升降，霍乱转筋，呕吐泄泻，寒热交作，痰喘咳嗽，胸膈痞满，头目昏痛，肢体浮肿，嗜卧倦怠，小便赤涩，并伤寒阴阳不分，冒暑伏热烦闷，或成痢疾，中酒烦渴畏食，并妇人胎产呕吐。
砂仁（七分）　半夏（一钱）　杏仁　人参　赤茯苓　厚朴　白扁豆　藿香叶（各八分）　白术（一钱）　木瓜　苍术（各五分）　甘草（三分）
上用姜三片，枣一枚，水二锺，煎一锺，食远服。
附：霍乱吐泻，始因饮冷，或冒寒，或大飢，或大怒，或乘舟车马，伤动胃气而致。若心痛则先吐，腹痛则先痢，心腹齐痛，吐痢并作，名曰霍乱。其症头旋眼晕，手足转筋，四肢逆冷，用药稍迟，须臾不救。若误饮食立死。治宜温药解散，腹痛面青不渴为寒，腹痛燥渴面赤为热。急无药时，热用盐打井花水多饮。寒用吴茱萸、木瓜、食盐各五钱，同炒焦，先煎水三碗令百沸，入药同煎至二碗，随饮药入即苏。走后服前六和汤，寒加乾姜，热加黄连（各一钱）
附：湿之一症，有自外入者，有自内得者。阴雨湿地，皆从外入，宜汗散，久则疏通渗泄之。过食生冷湿面潼酪，或饮酒，其症肿满，皆自内而出也，宜实中宫，淡味渗泄，利小便为最。若湿肿脚气，亦当汗散。
●加味胃苓半夏汤（七十八）　治诸湿，随症加减用。
陈皮（八分）　白术　半夏　茯苓（各一钱）　酒芩　羌活（各八分）　苍术（一钱半）　甘草（四分）
上用姜三片水煎服。湿在上，倍苍术。湿在下，加升麻（八分）。内湿，加猪苓、泽泻（各一钱），桂（少许）。中焦湿与痛，有实热者，加黄连、木通（各一钱）。肥白人因湿沉困怠惰，是气虚，加人参、黄耆（各一钱），倍白术。黑瘦人沉困怠惰，是湿热，加白术、黄芩、酒炒白芍药（各一钱）。
●山精丸（七十九）　健脾去湿，息火消痰养血。方见滋补类。
附：薏苡仁粥（方见养老类）
附：泄泻有五，不可例治。泻水，腹不痛者，湿也。饮食入胃不停，完穀不化者，气虚也。腹痛水泻肠鸣，痛一阵泻一阵火，也。或泻或止，或多或少者，痰也。腹痛甚而泻，泻后痛减者，食积也。当随症加减而分治之。
●加味胃苓汤（八十）　治诸泻依后加减用。
陈皮（炒，一钱）　黄芩　泽泻（各一钱）　白术（陈土炒，一钱半）　白芍药（酒炒，一钱半）　苍术（米泔浸，去皮，切片，日晒乾，盐水炒，一钱半）　猪苓（八分）　赤茯苓（八分）　桂（二分）　黄连（姜汁炒，八分）　半夏（姜汁炒，一钱二分）　甘草（五分）
上用水二锺，姜三片，灯心一分，煎八分，空心温服。泄泻注下如水，本方加苍术、车前子，倍加白术，为末，空心米汤调下，煎服亦可。湿热甚，肛门如热汤者，本方去桂、加滑石末（二钱），倍黄苓（一钱），山栀（炒一钱），木通（八分）。腹中痛，下泄清冷，喜热手荡熨，口不燥渴者，乃寒泻也。三倍桂，加肉豆蔻（面包煨，一钱）。病甚者，加丁香、制附子（各八分），作丸服。如久泻穀道不合或脱肛，此元气下陷，及大肠不行收令故也。用白术、芍药、神麴（俱炒）、陈皮（不去白）、肉豆蔻（煨）、诃子肉、乌梅、五倍子（各等分），为丸，以四君子加防风、升麻，煎汤送下。（此法试效。）如食积时常腹痛泻积，先以木香槟榔丸，或枳实导滞丸，推逐之。然后以四苓加厚朴、苍术、神麴、麦芽，作丸服，以安胃气。（二方见《袖珍方》内。五苓去桂，名四苓。）如泻水腹不痛者，属气虚，四君子倍白术，加黄耆、升麻、柴胡、防风，补而提之。
泄泻日夜无度，诸药不效者，用针砂、地龙、猪苓各等分，为末，生葱捣汁，调方寸匕贴脐心，小便长泻即止。
大人小儿吐泻日久垂死，灸天枢二穴、（在脐两傍，各开二寸。）气海一穴、（在脐下一寸半。）中脘穴（在脐上四寸半。）
●加味香砂枳术丸（八十一）　治饮食所伤，脾胃不和，欲作泻痢，并七情所伤，痞闷呕吐，不思饮食，泻痢后，理脾胃，去余滞。此药一运一动，一补一消，活法用之，极有奇效。
白术（土炒，二两）　黑枳实（麸炒，一两）　半夏曲（真者，一两五钱）　陈皮（去白，一两）　砂仁（炒，七钱半）　香附（醋浸，晒乾，炒，一两）　麦芽面（炒，一两）　木香（不见火，五钱）　黄连（姜汁炒，春五钱，夏一两）　神麴（炒，一两）　有痰加竹沥（半碗），姜汁（二盏）。
上为末，薄荷煎汤，打老米糊为丸，如梧桐子大。每服七八十丸，食远白汤送下。
●参苓白术丸（八十二）　泻痢后，调理脾胃，极稳累效。
人参（一两五钱，去芦）　白术（土炒，一两）　白茯苓（去皮，两半）　甘草（炙，一两）　山药（姜汁炒，一两半）　砂仁（炒，一两）　薏苡仁（炒，二两）　桔梗（去芦，炒，一两）　莲肉（去皮心，一两半）
若痢后虚弱，用石连肉、黄连，用吴茱萸同浸半日，连汁炒乾，去萸一两。馀外脾胃虚弱，调补只照本方。
上为末，晚米糊一半，蜜一半，和为丸，如梧桐子大。每服七八十丸，食远白汤送下。
●治老少脾泄久不愈神方（附）
用冬米造饭锅巴净末四两，莲肉去心净末四两，享糖末四两，共和匀，每服三五匙，食远白汤调下，一日三次，邹太湖先生传。
●养脾进食丸（八十三）　治泻痢后脾，胃虚弱，饮食减少。
人参　白术（土炒）　白茯苓（各三两）　甘草（一两半）　陈皮　半夏曲　厚朴（姜汁炒，各二两）　苍术（麸炒，三两）　砂仁（炒，一两半）　神麴（炒）　麦芽（炒，各二两半）　木香（五钱）
上为细末，神麴、麦芽、面打糊为丸，如梧桐子大。每服五十丸，食远白汤送下。
疟症，春夏因饮食劳倦而得，秋冬因伤暑而成，然无痰不能作。属三阳宜汗宜吐，属三阴宜下宜温，宜分治之。（附）
●柴苓平胃汤（八十四）　治疟初起，热多寒少，宜此方分利。
柴胡（一钱半）　黄芩　苍术　半夏（各一钱）　甘草（三分）　白术（一钱半）　白茯苓　陈皮　厚朴　人参　猪苓　泽泻（各八分）　桂技（五分）
●清脾饮（八十五）　服前方一二服不止，再用此方。
白术（一钱半）　厚朴（八分）　白茯苓　半夏（各一钱）　甘草（四分）　柴胡（一钱半）　黄芩（一钱二分）　青皮　草果　槟榔（各七分）
上用姜三片，枣一枚，水一锺半，煎八分，空心服，渣再并将发时服。若大渴加知母、麦门冬（各一钱）。若不止加常山（酒炒一钱半），乌梅（二个）。空心五更服即止。如不止再用后方。
●常山饮（附）　截疟神方。
常山（烧酒炒，二钱）　槟榔（一钱）　草果（一钱）　乌梅（二个）　知母（一钱）　贝母（一钱半）
上用姜三片，枣一枚，水八分，酒七分，煎八分，露一宿，五更日未出时，面东空心服，渣用酒浸煎，待将发时先服，立效。盖人多畏常山为吐药而不轻用，殊不知疟因痰作，常山吐去其痰而疟即止，疟止以后方调补。
●加味补中益气汤（八十六）　疟后调理脾胃，并治馀热。
即前补中益气汤，倍柴胡，（一钱，）加半夏、黄芩、白芍药（各八两）。姜枣煎服。（方见春类。）
●露姜饮（附）　治脾胃聚痰发为疟，寒多热少。
用生姜四两，和皮带水捣汁一碗，夜露至晓，空心冷服立止。
●咒由科（八十七）　治疟法，不问久新疟疾，一次即愈。
用桃、杏、枣、梨，随用一样，单梨亦好。咒曰：吾从东南来，路逢一池水，水里一条龙，九头十八尾，问伊食甚的，只食疟疾鬼。先念一遍吹果上，念七遍，吹果上七次。令患人于发日五更鸡犬不闻时，面东而立，将果食之。于净室中安卧。忌食瓜果荤腥热物。此法十治可好八九。
按：此法，虽不合现代科学。惟闻越城名医何廉臣先生常用医病，足见古法必无不合。
附：痢因热积气滞而成，又夏月过伤生冷，以致秋来发痢。先贤谓行血则便脓自愈，调气则后重自除，此要法也。
●枳壳大黄汤（八十八）　痢初一二日，元气未虚，用此方下之。
枳壳（一钱半）　槟榔（一钱）　厚朴（一钱）　大黄（壮实五七钱，虚人三四钱）
上用水一锺半，先煎三味至一锺，下大黄再煎二三沸，热服得快利为妙。
●止痢极效方（八十九）　既下之后，即以此方止之。
当归　赤芍药　怀生地黄（各七分）　黄连（一钱）　甘草（三分）　酸石榴皮（八分）　粟壳（蜜炒，八分）　地榆（八分）
上用水一锺半，煎七分，食前服，一服即止。
●二妙香连丸（九十）　治赤白痢立效。
木香（一两）　黄连（四两，吴茱萸二两，同浸一夜，炒乾去茱萸不用）
上二味为末，粟米糊为丸，如梧桐子大。每服七十丸，食远白汤下。初起宜推荡。本方加大黄（二两），槟榔（一两），以行之。再以本方加肉豆蔻（鸡蛋清炒一两五钱），以止之。此谓二妙也。
●万氏方治痢十法：（附）　凡下痢恶寒发热，身头俱痛，此谓表症，宜微汗和解，用苍术、川芎、陈皮、芍药、甘草、生姜三片煎。其或腹痛后重，小便短，此为里症，宜和中疏气，用炒枳壳、制厚朴、芍药、陈皮、甘草、滑石、煎。其或下坠异常，积中有紫黑血而又痛甚，此为死血症。法当用擂细桃仁、滑石行之。或口渴及大便口燥辣，是名挟热，加黄芩。或口不渴，身不热，喜热手熨，是名挟寒。加姜、桂。其或下坠在血泄之后，此气滞症。宜于前药加槟榔一枚。其或在下则缠住，在上则呕食，此为毒积未化，胃气未平，当认其寒则温之，热则清之。虚则用参术补之。毒解积下，食自进，其或力倦，自觉气少懒食，此为挟虚症，宜加白术、当归身尾，甚者加人参。又十分重者，止用此一条，加陈皮补之。虚回而痢自止。其或气行血和积少，但虚坐努箦，此为无血症。倍用当归身尾，却以生芍药、生地黄，而以桃仁佐之，复以陈皮和之，血生自安。其或缠坠退减十之七八，秽积已尽，糟粕未实，当用炒芍药、炒白术、炙甘草、陈皮、茯苓，煎汤，下固肠丸三十粒。然固肠丸性燥，恐尚有滞气未尽行者，但当单饮此汤，固肠丸未宜遽用。盖固肠丸有去湿实肠之功。其或痢后糟粕未实，或食粥稍多，或飢甚方食，腹中作痛，切不可惊恐，当以白术、陈皮各半，煎汤和之自安。其或久痢后，体虚气弱，滑下不止，又当以药涩之。可用诃子、肉豆蔻、白矾、半夏，甚者添牡蛎，可择而用之。然须以陈皮为佐，恐大涩亦能作痛。又甚者，灸天枢、气海。上前方用厚朴，专泻滞凝之气，然厚朴性大温而散，久服大能虚人，滞气稍行即去之。余滞未尽，则用炒枳壳、陈皮，然枳壳亦能耗气，比之厚朴稍缓，比陈皮稍重，滞气稍退，亦当去之。只用陈皮，以和众药。然陈皮去白，有补泻之兼，若为参术之佐，亦纯作补药用。凡痢疾腹痛，必以白芍药、甘草为君，当归、白术为佐，恶寒痛者加桂，恶热痛者加黄芩。达者更能参以岁气时令用药，万举万全，岂在乎执方而已哉。
附：火症有虚实轻重，轻者可降，重则从其性而折之。实火宜泻，虚火宜补。阴虚火动难治，宜滋阴降火。
●升阳散火汤（九十一）　治男妇四肢发热，筋骨间热，表热如火，燎于肌肤，扪之烙手。此病多因血虚而得，或脾胃过食冷物，郁遏阳气于脾土之中，并治，此火郁则发之义也。
升麻（五分）　葛根　羌活　独活（各七分）　白芍药（一钱）　人参（去芦）　黄耆（生用，各八分）　甘草（四分，半生半炙）　柴胡（七分）　防风（五分）
上用姜枣水煎温服。
忌生冷寒物，此虚火宜补宜散。
●黄连解毒汤（九十二）　治实火燥乱，烦渴，蓄热内甚。
黄连　黄芩　黄柏　栀子（各等分）
上用水煎服，加大黄名栀子金花丸。亦治实热火，此实火宜泻。
●滋阴降火汤（附）　治阴虚火动，起于九泉，此补阴之妙剂也。
当归（一钱）　川芎（五分）　白芍药（薄荷汁炒）　黄芩（七分）　生地黄（姜汁炒）　黄柏（蜜水炒）　知母（酒炒，各八分）　柴胡（七分）　熟地黄（八分）　麦门冬（八分）
上用姜一片，枣一枚，水煎服，别以附子为末，唾津调贴涌泉穴。气虚，加人参、黄耆（各八分）。咳嗽，加阿胶、杏仁（各七分），五味子（三分）。咯唾衄血，加牡丹皮（八分），藕节自然汁（三匙），犀角末（五分）。此与前补阴散大同小异，详轻重参用。玄明粉、秋石，皆降火甚速，宜频用之。童便亦好，方并见前。
痰症属湿，乃津液所化，因风寒湿热之感，或七情饮食所伤，以致气逆液浊，变为痰饮。故曰痰因火动，降火为先，火因气逆，顺气为要。以　加味二陈汤　主之。（九十三）
橘红（去白，一钱）　半夏（制）　贝母（各一钱半）　白茯苓（去皮，一钱）　甘草（三分）　枳实（炒，一钱）　天花粉（七分）　黄芩（酒炒，一钱）　白术（一钱二分）　防风（去芦）　连翘（各五分）　香附（童便炒，一钱）　槟榔（六分）
上用姜三片，水二锺，煎一锺，食远服。
●半夏汤（附）　消痞化痰甚捷。
半夏（姜汁拌透，晒乾）　陈皮（盐水微浸，去白）　白茯苓（各二钱）　桔梗（去苗，炒）　枳实（炒，各一钱）
上用姜三片，水煎，食远服，或丸亦可。
●滚痰丸（九十四）　治一切宿滞，及风热之痰。
大黄（锦纹者，八两，酒蒸九次）　黄芩（酒浸，连酒炒乾，八两）　沉香（不见火，五钱）　朱砂（天葵草伏过，一两，另研）　青礞石（一两半，用焰硝一两半，用火煨如金色，去硝）
上为细末，面糊为丸，如绿豆大，朱砂为衣。每服五十丸，食后白汤或茶下。
●清心化痰丸（附）　养心消痰，降火极效。
南星（一斤，为末，用腊月牛胆五个，装入胆内，至春取出，净用十五两）　半夏（汤泡七次，姜汁浸透，晒乾，十两）　真玄明粉（四两，用腊雪水制的）　石膏（一斤，用甘草四两同煮一日，去甘草，晒乾，十五两）　白芷（四两）　米朱砂（用天葵草伏，三两，另研）
上为末，姜汁糊丸，如绿豆大，砂朱为衣。每服八九十丸，食后白汤送下。
●清肺化痰丸　一名祛痰丸，清痰降火甚速，酒客尤宜。（九十五）
旋覆花（去梗叶，净末，一两）　南星（五钱，姜制）　半夏（五钱，姜制）
上先以南星，半夏二味水浸，夏二日，秋三日，冬五日，取出晒乾，共为细末，九月採半黄栝蒌六枚，淡竹沥一杯匀和，三味共入石臼捣极烂为薄饼，先用黄蒿铺匣内二寸厚，将饼安于蒿上，仍用蒿覆地下，咯薄三七日，取出晒乾，此栝蒌曲。石臼捣为细末，与后开药合用。
白术（炒）　白茯苓（去皮，各一两）　黄芩（酒炒）　黄连（姜汁炒）　香附（童便浸炒）　甘草节（半生半炙，各五钱）　枳实（麸炒，五钱）　晋矾　五倍（各一钱）　陈皮（盐水浸，一半去白，一半不去白，一两）
上为末，与前栝蒌面末和匀，用淡生姜汁打糊为丸，如梧桐子大。每服四五十丸，早晚各进一服，白汤下。上此方出医家，必用古今痰方，见效捷者无右于此，服久且能健脾胃，试有奇验。痰火为害危极者，擂烂从鼻灌之，无不愈者。
眩晕之症，因虚痰火炎上故也。宜清阳除眩汤主之。（附）
旋覆花　天麻（各八分）　半夏（制）　陈皮　白术　白茯苓（各一钱）　槟榔（八分）　人参（六分）　甘草（四分）
上用姜三片，水煎食远服。
呕吐翻胃，皆属胃虚，气逆膈上，有痰，亦有寒有热，宜大半夏汤随寒热加减主。（九十六）
陈皮（去白，一钱半）　茯苓（去皮，一钱半）　半夏（姜汁制，二钱半）
上用水煎，临服入生姜自然汁半盏和服，属热加芩、连（各一钱半）。属寒加生姜十片同煎，服时仍入姜汁半盏。属胃虚加参、术（各一钱半），服时亦要用姜汁。
附：翻胃膈食之症属气虚，右脉缓而无力者是，宜人参、白术、茯苓、甘草（炒）。属血虚，左脉数而无力滞涩者是，抚芎（七分），白芍药（一钱半），当归（一钱），熟地黄（钱半），红花（三分）。气血俱虚，口中多出沫者是，并用前八味，属痰脉多滑数，寸关脉沉，或伏而大者是，宜陈皮（去白一钱半），半夏（二钱姜制），茯苓（一钱半），甘草（五分）。属热六脉洪数有力者是，宜黄芩、黄连、黄柏、栀子各等分。寒六脉沉微而迟者是，宜人参、白术、乾姜（各一钱），甘草减半，加白豆蔻仁、丁香、沉香（各七分），并用童便、韭汁、牛羊乳、竹沥、姜汁，共半锺，入前药半锺和匀服，一日服一次。此法虽缓，不犯狠燥，若能清心寡慾，内观自养，服久必获奇效。
黄疸症，专属湿热，盒面相似，宜茵陈五苓散主之。（九十七）
茵陈（三钱）　白术　赤茯苓（各一钱半）　猪苓（一钱）　桂（二分）　泽泻（一钱）　苍术　山栀　滑石（各一钱二分）　甘草（炙，五分）
上用水煎，入灯心一握，食远服。
●秘传枣矾丸（附）　治黄胖累有奇效。（附）
红枣（一斤，去核）　鸡肫皮（四个，焙乾为末）　皂矾（一两）　酽醋（一碗）
上为末，醋煮飞罗面为丸，如绿豆大。每服五十丸，食远酒下。
附：夏月时气瘟疫，并伤寒伤风，并宜十神汤，随兼症加减用。
川芎　白芷　麻黄　紫苏叶（各七分）　乾葛（一钱半）　升麻（七分）　陈皮　香附　芍药（各八分）
上用姜三片，葱白五寸，淡豆豉二钱半，水一锺半，煎八分热服。无汗恶寒发热依本方。热甚，加黄芩（一钱半），石膏（二钱）。有汗去麻黄、葱白。
附：河间先生制双解散，即防风通圣散合益原散是。专治夏月伤寒，时行瘟热等症，随所见症，加减用之，极为切当。但大黄、芒硝、麻黄三味，须对症渐加减。自利去大黄、芒硝。自汗去麻黄、葱白，防风通圣散。（方见春类。）益原散，一名六一散。（方见本类前。）


卷三  ——————————————————————————————————————————————————————————————————————————————————————————

秋月诸症治例（附）  ***************************
《内经》曰：秋三月，此谓容平，天气以急，地气以明，早卧早起，与鸡俱兴，使志安宁，以缓秋刑，收敛神气，使秋气平，无外其志，使肺气清，此秋气之应，养收之道也。逆之则伤肺，冬为飧泄，奉藏者少。大抵秋三月天气清肃下降，人气亦下降，故秋月诸症，宜下（谓下泄也。）分利，（谓利小便。）宜清和解，不宜升散。秋月肺大肠金气用事，金旺则木受制，故有诸郁，诸气，诸痛，诸疮，诸积等症，治法当随症轻重加减治之。故秋月宜培脾土以生肺金，滋肾水以养肝木，养血以润燥，损其有馀，益其不足，此大法也。今将秋月诸症，宜用之方，详陈于下，随症活法用之。毋蹈实实虚虚之弊。
●参苏饮（九十八）　治秋月伤寒，发热头疼，咳嗽，或中脘痞满，呕吐痰水，宽中快膈，不致伤脾，及感冒风邪，头疼鼻塞，憎寒壮热，名曰重伤风。服之极效。
人参（八分）　紫苏叶　前胡　半夏　葛根（各一钱）　茯苓　桔梗　枳壳　陈皮（各八分）　甘草（四分）　羌活　苍术
上用水一锺半，姜三片，葱头一根，煎八分热服。咳嗽，加五味子五分，杏仁七分。久嗽有肺火，去人参，加桑白皮、杏仁（各八分）。鼻衄，加麦门冬、山栀仁（炒黑），乌梅、茅根（各一钱）。呕逆，加砂仁（五分）。脾泄，加白术、黄耆、白扁豆、莲肉（各一钱）。
气症有九，其治则一，惟顺与降，最为要法，须兼郁治，宜用十六味木香流气饮主之。此方治男妇五脏不和，三焦气壅，心胸痞闷，咽塞不通，腹胁胀满，呕吐之食，上气喘急，咳嗽痰盛，面目浮，四肢肿，小便秘，大便结，忧思太过，阴阳之气郁结不散，壅滞成痰，脚气肿痛，并气攻肩背胁肋走注痛，并宜服之。（九十九）
紫苏叶　当归　川芎　青皮　乌药　桔梗　白芍药　茯苓　半夏　黄耆　枳实（各八分）　防风（五分）　甘草（三分）　木香（五分）　陈皮　槟榔（各六分）
上用水二锺，姜三片，枣一枚，煎一锺，不拘时温服。
●五磨饮子（一百）　治七情郁结等气，或胀痛，或走注攻卫。
木香　乌角沉香　槟榔　枳实　台乌药
上各等分，以白酒磨服。
●开郁汤（百一）　治恼怒思虑，气滞而郁，一服即效。
香附（童便浸，炒）　贝母（各一钱半）　苍术　抚芎　神麴（炒）　山栀（炒）　陈皮（去白）　茯苓　枳壳（去穰，麸炒）　苏梗（各一钱）　甘草（三分）
上用姜一片，水二锺，煎一锺，食远服。有痰，加半夏、南星（各一钱）。有热，加黄芩、黄连（各八分），柴胡（一钱）。血郁，加桃仁、红花（各八分）。湿加白术、羌活（各一钱）。气加木香（五分），槟榔（八分）。食积，加山楂、神麴（各一钱），砂仁（七分）。
●铁瓮先生交感丹（百二）　治先富后贫，先贵后贱，或终身不得志，抑怏不得快，及妇人七情郁结，师尼寡妇，抑郁不开，并效。
香附（童便浸，高一指，待七日，洗净晒乾，捣碎，醋炒，一斤）　白茯神（去皮心，四两，人乳浸，日晒夜露七日夜）
上二味为末，炼蜜七分，神麴三分，打糊和为丸，如弹子大。每服一丸，不拘时滚白汤化下。
●加味越鞠丸（百三）　常服调脾开郁思食。
香附（童便浸，晒乾，炒，四两）　苍术（米泔浸，去皮，麸炒，四两）　抚芎（四两）　山栀（四两，姜汁炒）　神麴（炒，四两）　陈皮（去白，二两）　白术（炒，一两）　山楂（去子，净肉二两）　黄芩（酒炒，一两半）
上为末，水丸，如梧桐子大。每服六十丸，食后白汤下。
潮热之症有阴阳之分。平旦潮热，自寅至申，行阳二十五度，诸阳用事，热在行阳之分，肺气主之。宜白虎汤泻肺中之火。日晡潮热，自申至寅，行阴二十五度，诸阴用事，热在行阴之分，肾气主之。故用地骨皮以泻血中之火。盖地骨皮，泻肾火，总治热在外。牡丹皮，治心包络之火，无汗而骨蒸，又能泻阴中伏火。四物汤，内加此二味，治阴分潮热极效。妇人骨蒸潮热，以逍遥散加此二味，累用尤妙。若气虚潮热，用黄耆（三钱），人参、甘草（各一钱五分）。甚者加熟附（五分）。二三服即效。盖甘温能除大热也。若血虚发热，用四物汤，加柴胡、防风、地骨皮、极效。（附）
●加味犀角地黄汤（百四）　治吐血呕血衄血。盖诸失血，乃火载血上，错经妄行，其脉必芤，此方主之。身热脉大者，难治。血症复下恶痢者，易愈。
犀角（镑）　生地黄　芍药　牡丹皮　麦门冬　黑山栀仁（炒黑，韭菜根自然汁吃透，各等分）
上每服五钱，水一锺半，煎七分温服。
一方，治吐血不止，用乾姜炒黑，腊月装入牛胆内，至春取出，为末，每用方寸匕，童便调下，立效，此从治也。
一方，治诸失血，用壮血馀，烧灰存性，每服二钱，米饮调下，立止。衄者，以少许吹入鼻中妙。
●玄霜膏（百五）　治吐血虚嗽神效。
乌梅（煎浓汁，四两）　姜汁（一两）　萝卜汁（四两）　梨汁（四两）　柿霜（四两）　款冬花　紫苑（各二两，俱为末，以上药制下听用）
另用白茯苓十两，取净末半斤，用人乳三斤，将茯苓末浸入，取出晒乾，又浸又晒，乳尽为度。却将前冬花、紫苑末、柿霜、白糖并各汁，再加蜜糖四两和匀，入砂锅内，漫火煎熬成膏，丸如弹子大。每服一丸，临卧时噙化薄荷汤嗽口，半月即效而愈。
●溺血属热盛。下焦痛者为血淋。不痛者为溺血。生地黄饮主之。（百六）
生地黄（四钱）　小蓟　滑石　通草　蒲黄（炒）　淡竹叶　藕节　当归　山栀　甘草梢（各等分）
上用水煎，空心服，并治血淋。
●小儿溺血（附）　用甘草，升麻煎汤，调益原散空心服，立效。
●清心莲子饮（百七）　治遗精梦泄，赤白浊。
黄连　生地黄（酒洗）　麦门冬　当归（酒洗，各一钱）　甘草（半生半炙，五分）　茯苓（一钱二分）　远志（七分）　酸枣仁（八分）　石莲肉（一钱二分）　人参（八分，初起不用）
上用水煎，空心服。
●金樱煎丸（百八）　治梦遗精滑，及小便后遗沥，或赤白浊。
芡实粉（四两）　白莲花须（未开者佳，二两）　白茯苓（二两，去皮心）　龙骨（煅，五钱）　秋石（真者，一两）
上药为末听用。外採经霜后金樱子不拘多少，去子并刺，石臼内捣烂，入砂锅内，用水煎，不得断火，煎约水耗半取出，澄滤过，仍煎似稀汤，和药末为丸，如梧桐子大。每服七八十丸，空心盐酒下。馀膏每用一匙，空心热酒调服，其功不可具述。
●归脾汤（百九）　治思虑过度，损伤心血，健忘怔忡，不寐。此药解郁结，养心健脾生血。
白术　白茯苓　黄耆　当归（各一钱）　木香（三分）　圆眼肉（三枚）　人参（八分）　甘草（炙，三分）　酸枣仁（炒研，一钱二分）
上用姜一片，枣一枚，水煎，食远服。
●自汗阳虚，宜黄耆白术汤（主之。百十）
黄耆（一钱）　人参（一钱）　白术（麸炒，一钱一分）　甘草（炙，五分）　当归（八分）
上用浮小麦一撮，水一锺半，煎七分，食远服。忌五辛热物。
●盗汗阴虚，宜当归六黄汤（主之。乃治盗汗之圣药也。百十一）
当归　生地黄　熟地黄（各一钱）　黄连（炒）　黄柏（炒）　黄芩（炒，各八分）　黄耆（一钱半）　牡蛎（煅，五分）
上用水二锺，煎一锺，临卧通口服。
附：耳鸣，肺火盛，肾气虚，宜四物汤四钱，黄柏三钱，童便煎，空心服。
●通灵丸（百十二）　治耳聋。
松香（五钱）　巴豆（二十粒，为末）
上将松香溶化，入巴豆末和匀，葱汁为丸，如枣核大。绵裹塞耳，左聋塞右，右聋塞左，两耳聋次第塞之。
●治耳疳出脓（附）
白枯矾（五钱）　麝香（五釐）　胭脂胚（三分半）　陈皮灰（五分）
上为末，先用绵枝子缠去脓，另用绵裹药作丸塞耳内。
●四物三黄汤（百十三）　治目赤暴发云翳，赤肿，痛不可忍。
当归　川芎　芍药　生地黄（各一钱）　羌活　防风　黄芩　龙胆草　甘菊花　黄连（各八分）　玄参　薄荷（各五分）
上用水一锺半，煎八分，食后通口服。
●石膏羌活散（百十四）　治久患两目不见光明，远年近日，内外气瘴，风热上攻昏暗，拳毛倒捷，一切眼疾，并宜服之。
羌活（治脑热头风）　蜜蒙花（治羞明怕日）　木贼（退翳障）　白芷（清利头目）　麻子（起拳毛）　细辛（起倒捷）　川芎（治头风）　苍术（行气开郁）　石膏（去胃热）　甘菊花（明目去风）　黄芩（退肺火）　荆芥（治目中生疮）　藁本（治偏正头风）　甘草（和诸药各等分）
上为末，每服一钱至二钱，食后临卧，用蜜水一盏调下，或清茶亦可，日进三服，十日渐明，二十日大验。此方治数十人俱效，后人加当归、枸杞子、栀子仁、连翘、柴胡、薄荷、防风、桔梗、天麻各等分，为小丸服，亦效。
●加味羊肝丸（百十五）　治一切目疾，翳膜，内外障。
白乳羊肝（一具，以竹刀割开，去膜，蒸熟，捣如泥）　甘菊花（五钱）　黄连（一两）　防风（去芦）　薄荷（去梗）　荆芥穗（去梗，净）　羌活　当归　生地黄（各五钱）　川芎（三钱）
上为末，羊肝泥和为丸，如丸不就，加少酒糊丸，如梧桐子大。每服六七十丸，食后浆水下，临卧茶清下减半。
●育神夜光丸（百十六）　明目，去翳障神效。
当归（酒浸洗，全用，烘乾）　远志（以甘草水煮，去心）　牛膝（去芦，酒洗，怀庆者佳）　甘菊花（去梗叶）　地骨皮（去木，洗净）　甘州枸杞子（去梗）　菟丝子（酒洗，去土，再以酒浸经宿，煮烂，捣成饼，晒乾听用）　怀生地黄（酒洗）　怀熟地黄（酒洗，煮烂，二味同入石臼内，捣如泥）
上除地黄外共为末，以地黄膏和匀，炼蜜为丸，如梧桐子大。每服六十丸，空心盐汤，食后温酒，临睡茶清送下。
●洗眼方（附）
当归　黄芩　黄连（各一钱）　铜绿　皮硝　白矾（各七分）
上药以绢袋盛煎汤，洗目极明，去热。
●又方（附）　用王瓜（去穰），以皮硝装入，醃一宿，待其硝点目极明。
●清胃散（百十七）　治胃经风热，牙齿或牙根肿痛，或牵引头脑俱痛，或面上发热，并治。此方累用极效。
当归身（酒浸）　黄连　生地黄（温酒洗，各一钱）　升麻（二钱）　石膏（二钱）　牡丹皮（去木，一钱五分）
上用水煎，食后少时服。
●治风虫牙疼痛不止（附）
芫花　小麦　细辛　川椒　蜂房　食盐（各一钱）
上用水煎，漱之勿咽，极效。
●白蒺藜散（百十八）　治牙疼，龈肿动摇，常擦固齿。
用白蒺藜不拘多少，去刺为粗末，每服五钱，淡浆水半碗，煎七八分，去渣，入炒盐末一撮，带热时时漱之。别无所忌，然虽药味不众，盖单方之药，取效甚速。《神仙秘旨》云：若人服蒺藜一年，以后冬不寒，夏不热。服之二年，老者复少，发白复黑，齿落更生。服之三年，长生轻身。今虽不作汤散服饵，久而漱之，其效亦同。
●乌须固齿方（附）　七月取旱莲草连根一斤，用无灰酒洗净，用青盐四两醃三宿，取出，无油锅内炒存性，时将原汁渐倾入，炒乾为末，每日清晨用一钱刷牙，连涎嚥下，此二方简而效大。
●治阴虚气郁。牙出鲜血方（百十九）
川芎　当归　白芍药　生地黄　生甘草（减半）　牛膝　侧柏叶　香附（各等分）
上用水一锺半，煎八分，食稍远服。
治舌上无故血出如线不止，用槐花炒为末掺之。（附）
治小儿走马牙疳，一时腐烂即死，此方极效神速。
用妇人溺桶中白垢火煅，（一钱），铜绿（三分），麝香（一分半），各研和匀，敷上立愈。
●既济丹（百二十）　治口舌疮神效。
用黄连，乾姜等分，为末搽上，流涎即愈。
附：治小儿口疮，不下乳食，以白矾汤于脚上浸半日顿宽，试效，再以黄柏（蜜炙）、殭蚕（炒），等分为末，敷疮上，立下乳而安。
●苍耳丸（附）　治鼻流浊涕不止，名曰浊渊。
辛夷（去梗，五钱）　苍耳子（一钱半）　白芷（一两）　薄荷叶（五钱）
上为末水丸，弹子大，每丸一钱。每服二丸，食后葱茶汤下。
●治血热入肺。名曰酒渣鼻，此丸主之。（百二十一）
用苦参净末四两，当归净末二两，和匀，酒糊丸，如梧桐子大。每服七八十丸，食后热茶下，一方尽立效。
喉痹十八症，皆属热。重者宜吐，宜刺出血，又针少商照海二穴，极效。宜服冰梅丸。此方治喉痹十八肿，俱效。（附）
大南星（鲜者，二十五个，切片）　大半夏（鲜者，五十个，切片）　白矾（四两）　皂角（四两，去核子净）　防风（四两）　盐（四两）　桔梗（二两）　朴硝（四两）
拣七分熟梅子大者一百个，先将硝盐水浸一周时，然后将各药碾碎入水拌匀，却将梅子置于水中，其水过梅子三指为度，浸至七日，取出晒乾，又入水中浸透，又晒乾，候药水尽为度，欲将梅子入磁瓶密瓶封之。如霜衣起更妙。若用时以薄绵裹之噙在口，令津液徐徐嚥下，痰出即愈。一梅可治三人，不可轻弃。
●青龙胆（附）　治咽喉闭塞肿痛，并单双乳蛾，大有神效。用青鱼胆不拘数以好鸭嘴胆矾逐个装满，阴乾为末，净用三钱，黑牛胆一个，以白硼砂装入，阴乾为末，净用二钱，山豆根末一钱，上三味和匀，加冰片三分，点至蛾上，或吹入，神效。此二方俱试效过。
●牛蒡子散（百二十二）　治风热上攻，咽喉肿痛，或生痈疮溃烂。
牛蒡子（二钱）　玄参（去芦）　升麻　桔梗（去芦）　黄芩　犀角（镑）　木通（去皮）　生甘草（各一钱）
上作一服，水二锺，煎八分，食后服。
●乌须羊肝丸（百二十三）　不独乌鬚发，亦能明目。
黑羊肝一具，竹刀切片，摆磁盆内，羊胆汁涂，晒乾，日日将胆汁涂晒，至百个为上，少则三五十个。惟胆汁多为佳，晒时以稀绢罩之，免蝇灰点汗次用。
当归（四两，酒浸）　熟地黄（用怀庆者，酒蒸晒九次，干六两）　白芍药（酒炒）　川芎　何首乌（酒拌，洗净，蒸晒乾，各四两）　覆盆子（炒）　旱连草（蒸过）　山茱萸（酒浸，去核，晒乾，净肉各四两）　白茯苓（去皮，切片，人乳浸，日晒夜露，候乾）　生地黄（怀庆者，酒洗，各四两）
壮血馀，并童男童女发，自己发，胎发不拘数，俱用花椒煎沸汤泡过，洗净晒乾，入小瓦罐内，黄泥盐固济，炭火煅通红，埋地中三日，取出去土，敲破罐刮下研入，要以四两为佳，无则一两亦可。
上药俱不犯铁器，各晒乾石磨磨为末，另用熟地黄十二两，用酒浓煎汁二碗，去渣，煮糊为丸，如梧桐子大。每服空心酒下一百丸，临睡酒下七十丸，极能乌鬚发，聪耳明目，悦颜色。
●染须方（附）　一方只用酽茶卤调煮，起金花为度，搽妙。
五倍子（不拘多少，去灰，研，入新锅内炒存性，再以青布兜脚踏成饼，以瓦罐收，每用一钱）　麦面（炒黄色，三分）　白矾（二分）　食盐（二分）　红铜末（醋炒通红，再用醋淬，研细收贮，每用二分）
上为细末，用细茶五钱，石榴皮、柯子肉各一钱，浓煎汁半酒盏，调药于小盏内，以铜勺注水，将药盏放勺内，漫火煮量入水平盏七分，勿令水入盏内，煮待药面如绿云色皱起为度，次将皂角、白矾，洗净鬚发鬓，拭乾，将盏内药搽根并须数十次，微火烘烙略干，却尽将药搽染须鬓上，以湿纸数层折贴在须上，外以青布兜之，至天明须下干了，将温温皂角水洗净根下，若黑以指点油擦之。少倾以指搽之。如须乾燥，以绢包核桃肉擦之。连染二次如法，其光润可同生成者。勺内煮药水且留，每夜擦根下一二次，则不生白短根如同自然之妙。

冬月诸症治例  ***************************
《内经》云：冬三月此谓闭藏，水冰地圻，无扰乎阳，早卧晚起，必待日光，若有私意，若已有得，去寒就温，无泄皮肤，使气亟脱，此冬气之应，养藏之道也。逆之则伤肾，春为痿厥，奉生者少。大抵冬气严寒，万类潜藏，君子固密，毋触冒寒邪，其触冒者即伤寒也。悉遵仲景法，兹不详及。冬三月太阳寒水用事，水旺则火受邪，金寡于畏，故喘嗽，腹满急痛，症瘕积聚，坚痞㿗疝，下利清白，吐利腥秽，中风瘫痪，屈伸不便，厥逆等症作矣。治宜温中散寒，不宜攻下利泄。今将冬月诸症，宜用诸方，详陈于下。对症用之，则发无不中矣。
中风口禁，先用通关散吹入鼻中，候喷嚏口开，次用真正苏合香丸，姜汁调和灌醒，后用此方治之。
白术　天麻　当归　川芎　桂枝（减半）　半夏　南星　陈皮（各等分）
上用水煎，加竹沥一盏，姜汁半盏和服，则渐舒矣。
●通关散（百二十四）
辽细辛（去土叶）　藜芦（生用，五钱）　猪牙皂角（去弦子，炙赤，各一两）
上为末，每用一字吹入鼻孔中，得嚏为妙。
●愈风饮（百二十五）　治半身不遂，手足欠利，语言费力，呵欠嚏喷，面木，口眼歪斜宽弛，头目眩晕，痰火炽盛，筋骨时痛，头疼心悸。
川芎（一钱二分）　当归（一钱二分）　生地黄（姜汁炒，八分）　红花（四分，酒洗）　牛膝（八分，酒洗）　半夏（一钱，姜制）　熟地黄（姜汁炒，八分）　橘红（八分，盐水洗）　羌活（六分）　防风（六分）　天麻（一钱）　南星（姜制，一钱）　白茯苓（一钱）　黄芩（八分，酒炒）　薄桂枝（六分，冬月七分）　酸枣仁（八分，炒）　白术（一钱五分）　甘草（炙，四分）　白芍（二钱，酒炒）　黄柏（三分，酒炒，夏月五分）
上作一服，水二锺，煎一锺，临卧入姜汁，淡竹沥各三茶匙，清晨温服。此药活血消痰，疏风顺气，走肌表，利关节，累用极效。冬寒之月，减黄芩三分，加炮川乌二分，桂亦减半。风病减川乌、桂俱不用。羌活风家要药，若冬有遇有感冒，加至一钱，故治风莫先于顺气，顺则痰清火降而风自息矣。
●乌药顺气散（百二十六）　治男妇风气攻注四肢，骨节疼痛，遍身麻痹，手足瘫痪，语言謇涩，筋脉拘挛，及脚气步履艰辛，腰膝软弱，妇人血风，并老人冷气，胸膈胀满，心腹刺痛，吐泻肠鸣等症。
麻黄（去节）　陈皮（去白）　乌药（去木，各一钱半）　川芎　枳壳（麸炒）　白芷　白姜蚕（炒去丝）　乾姜（炒，四分）　甘草　桔梗（各八分）
上用姜三片，葱白三寸，水酒一锺半，煎八分，食远服。拘挛，加木瓜、石斛（各八分）。湿气，加苍术、白术（各一钱），槟榔（七分）。脚气浮肿，加牛膝、五加皮、独活（各八分）遍身疼痛，加官桂（五分），当归（一钱二分），乳香、没药（各七分，另研和服）。腰疼，加杜仲（一钱），大茴香（七分）。虚汗去麻黄，加黄耆（一钱半）。潮热，去乾姜，加黄芩、柴胡、青藤根（各八分）。胸膈胀满，加枳实、莪术（各八分）。腋间疼痛，加虎胫骨、石楠叶、青木香（各八分）。头眩，加细辛（五分），芽茶（七分）。手足不能举动，加防风、川续断、威灵仙（各一钱）。阴积浮肿，合和五积散。四肢皆有疼痹，加川乌、附子、交桂（各八分）。麻痹疼痛极者，合三五七散。左瘫右痪，加当归、天麻、白蒺藜（各一钱）。二三年不能行者，合和独活寄生汤服。妇人血气，加防风、荆芥、薄荷（各七分）。风气日夜疼痛，午间轻，夜又重，合和神秘左经汤。
●豨莶丸（百二十七）　治肝肾风气，四肢无力，麻痹，筋骨疼痛，腰膝痿弱，亦能行大肠气，又治二十五般风眼立瘥，常服此丸，必获奇效，其功不可具述。
用豨莶草一味，此草处处有之，俗呼为火杴草。其叶对节而生，似苍耳叶，用五月五，六月六，七月七，九月九收採，洗去土，摘其叶不拘多少，曝乾，铺入甑中，用好酒和蜜层层匀洒蒸之。复晒，如此九次为末，炼蜜为丸，如梧桐子大。每服四十丸，或五十丸，空心无灰酒送下。
●搜风顺气丸（百二十八）　治三十六种风，七十二般气，上热下冷，腰脚疼痛，四肢无力，多睡少食，渐渐黄瘦，颜色不完，恶疮下痿，风气，症瘕气块，老人小儿皆可服，大能补精驻颜，疏风顺气。
车前子（二两半）　槟榔　大麻子（微炒，去壳，另研）　牛膝（酒浸，二宿）　菟丝子（酒蒸，捣饼，晒乾）　枳壳（麸炒）　郁李仁（汤泡去皮，另研）　山药（姜汁炒，各二两）　防风（去芦）　独活（去土，各一两）　山茱萸（去核，净肉二两）　大黄（五两，半生半煨）
上为末，炼蜜为丸，如梧桐子大。每服三十丸，渐加至四五十丸，酒茶米饮任下，百无所忌，空心临睡各一服。久服去肠中宿滞，精神强健，百病不生，耳目聪明，腰脚轻健，老者反少。孕妇弗服，如服药觉脏腑微动，以羊肺羹补之。又治肠风下血，中风瘫痪，语言謇涩，百病皆治，老人尤宜。
●冬月正伤寒，悉遵用仲景治法，不可移易。惟内伤生冷，外感风寒头疼发热，肩背拘急，心腹痞闷，呕逆恶风，四肢浮肿，寒热往来，腰膝疼痛，及妇人经候不调，并宜服生料五积散。（百二十九）
川芎　当归　白芍药（各一钱）　枳壳　白芷　麻黄（去根节）　半夏（各一钱二分）　厚朴　官桂　乾姜　桔梗　茯苓　陈皮（各八分）　苍术（一钱半）　甘草（五分）
上用姜五片，葱白二根，水二锺，煎一锺温服，甚效。足浮肿，加和五加皮散。老人手足疼痛，加和顺元散。手足风缓，加和乌药平气散。四肢湿痹，加和乌药顺气散。因湿所感，加和槟苏散。已成风痹，加羌活、独活、防风。妇人经不调，加柴胡，生地黄。
●加减消风百解散（百三十十）　治冬月伤感风寒，头痛项强，壮热恶寒，身体烦痛，四肢倦怠，痰壅喘嗽，涕唾稠黏，自汗恶风，并宜服。
川芎　白芷　陈皮（各一钱）　苍术（一钱半）　紫苏（一钱一分）　麻黄（去根，一钱半）　桂枝（八分）　甘草（五分）
上用姜三片，葱白二根，乌豆一撮，水一锺半，煎一锺温服，以汗为度，无汗再服。
●清肺饮子（百三一）　咳谓有声，肺气伤而不清，嗽谓有痰，脾湿动而生痰，咳嗽者因伤肺气而动脾湿也。病本虽分六气五脏之殊，而其要皆主于肺。盖肺主气而声出也。治法虽分新久虚实，新病风寒则散之。火热则清之。湿热则泻之。久病便属虚属郁。气虚则补气，宜加四君子。血虚则补血，宜加四物汤。郁则开郁，宜加抚芎、香附。兼痰则消痰，宜加半夏、栝蒌仁，滋之润之，敛之降之。此治嗽之大法也。
杏仁（去皮尖）　白茯苓（各一钱）　桔梗　甘草　五味子（各五分）　橘红（七分）　贝母（一钱一分）
上用姜水煎，食远服。凡嗽春多上升之气，宜清肺抑肝，加川芎、白芍药、半夏（各一钱），麦门冬、黄芩、知母（各七分）。春若伤风咳嗽，鼻流清涕，宜清凉解散，加防风、薄荷、炒黄芩、麦门冬、紫苏（各八分）。夏月多火热炎上最重，宜清腑降火，加桑白皮、知母、黄苓、麦门冬、石膏（各一钱）。秋多湿热伤腑，宜清热泻湿，加苍术、桑白皮（各一钱），防风（五分），黄芩、山栀（各七分）。冬多风寒外感，宜解表行痰，加麻黄、桂枝、半夏、生姜、乾姜、防风（各一钱）。肺经素有热者，再加酒炒黄芩、知母（各五分）。若发热头疼，鼻塞声重，再加藁本、川芎、前胡、柴胡（各一钱）。有痰，加半夏、南星、枳实。湿痰脾困，再加苍术、白术（各一钱）。有痰而口燥咽乾，勿用半夏、南星，宜加知母（蜜水炒）、贝母、栝蒌仁、黄芩（炒各一钱）。夏月热痰，或素热有痰，加黄芩、黄连、知母（各八分），石膏（一钱半）。上半日嗽者，胃中有火，加贝母、石膏、黄连（各一钱）。五更嗽者加同上。黄昏嗽者，火浮于肺，不可正用寒凉药，宜加五味子、五倍子、诃子皮（各七分）。敛而降之。咳嗽日久肺虚，宜滋气补血，加人参、黄耆、阿胶、当归、天门冬、款冬花、马兜苓、酒炒芍药之类。肺热喘咳，去人参，用沙参。此兼补血气也。午后咳者属阴虚，即劳嗽也。宜补阴降火，加川芎、当归、白芍药、熟地黄、黄柏、知母、天门冬、栝蒌仁（各一钱），竹沥、姜汁传送。此专补阴血而降火也。火郁嗽，谓痰郁火邪在中，宜开郁消痰，用诃子皮、香附（童便制）、栝蒌仁、半夏曲、海石、青黛、黄芩等分为末，蜜丸噙化，仍服前补阴降火条所加药。失治则成劳。痰积食积作咳嗽，用香附、栝蒌仁、贝母、海石、青黛、半夏曲、软石膏、山楂、枳实、黄连姜炒各等分，为末，蜜丸噙化。劳嗽见血，加阿胶、当归、白芍药、天门冬、知母、桑白皮，亦于前肺虚阴虚二条参用。大抵咳嗽见血，多是肺受热邪，气得热而变为火，火盛而阴血不得安宁，从火上升，故致妄行，宜泻火滋阴，忌用人参，黄耆等甘温补气之药。然亦有气虚而咳血者，则宜用人参、黄耆、款冬花等药，但此不多耳。因咳而有痰者，咳为重，主治在肺。因痰而致咳者，痰为重，主治在脾。但是食积成痰，痰气上升，以致咳嗽，只治其痰，消其积，而嗽自止，不必用肺药以治嗽也。
喘嗽遇冬则发，此寒包热也。解表热自除，喘嗽亦止。（附）
枳壳　桔梗　麻黄　防风　陈皮　黄芩　木通　紫苏　杏仁（各等分）
上用姜三片煎服。
治风寒郁于肺夜嗽者宜此方，取痰清嗽止，亦治喘哮。（附）
麻黄（不去节根）　杏仁（不去皮尖）　甘草（生，减半）　知母　贝母（各一钱）
上用姜三片水煎服。有热加黄芩一钱。
●小青龙汤（附）　治寒嗽极效。（方见春类。）
治男人痞块，女人血块此方极效，此药性不猛而功效速。
阿魏（一两）　木耳（四两，为末）　生漆（滤去渣，净四两）　蜜（六两）
上用锡罐一个盛药，封固放锅内，水煮三炷香了，取起冷定，每服二茶匙，烧酒送下，日进三服。忌油腻鱼发物。
●瓦垄子丸（百三十二）　治血块。丹溪云：消血块极效。
瓦垄子即花蚶也。取壳烧，以醋淬三次为末，醋膏丸如梧桐子大。每服七十丸，酒下，能消一切血气症瘕，兼能消痰饮。
●蜀葵膏（附）　用蜀葵根煎汤，去渣，再入人参、白术、青皮、陈皮、甘草梢、牛膝各等分，煎成汤，入研细桃仁、玄明粉各少许，乘热饮之。二服当见块下。如病重者须补接之后，加减再行此方，且攻且补，亦有至理。
●通玄二八丹（百三十三）　治腹内饮食宿滞积聚，止泻痢之妙药。如治积聚，清晨用姜汤服，稍泻二三行即除，却以温粥补住。如治泻痢，食后用清茶服之，即止。真仙方也。
黄连（半斤，净）　白芍药（五钱，净）　当归（五钱，净）　乌梅（去核，五钱净）　生地黄（五钱，净）
上为末，用雄猪肚一个，以药盛于内，用线缝之。用韭菜二斤铺甑底于锅内蒸之。候汤干再添水蒸一日，以药熟为度，就猪肚共药石臼内捣烂为丸，如梧桐子大。每服七十丸，照前引下。
●追虫　黑牵牛（四西，半生半炒）　槟榔（二两）
上二味为末，每服大人三钱，小儿一钱半，五更空心滚水调下。凡服药须上半月虫头向上有效，若下半月虫头向下则不效矣。
治痞结年久成龟鳖者，累用极效。（附）
用老军需一味，春夏用茎叶，秋冬用根，不拘多少，用好生酒一罐，外用鲫鱼一只，和药同入罐内，日落时煮，以鱼熟为度。令患人先食鱼，次饮酒，扑至次早，去大小便见物下即是效。如不应，连服三五次，追其物无迹神效，妙不可言。而仁人君子，切不可轻忽。
按《本草》云：老军需春夏秋冬常有，青出众草为尊，茎藤青叶，似檟叶而尖小，根如须白，似芋头根牵藤而去，俗名社公口须。亦治肿毒，採根擂生酒服渣敷患处。
●治痞积气块神方（附）　其症初则如弹，渐长如刀，或如梭如碗，形状不同，令人面黄体瘦，饮食少思，久治不痊，服此方二月渐消，三月断根。
用猪涩皮七个，即猪赤胰，新针七个，每涩皮用针一个，将针刺破内外，外用好明净皮硝七钱，研为细末，搽于涩皮上，醃七日取出，用铁器焙乾，研为细末，再用水红花子七钱，焙乾为末，与前末和匀。每服三钱，清晨无灰好酒调服。忌生冷，房室，恼怒。不论男妇老少，腹之左右，并皆治之。若频服五七料，大便下浓血，即是效验。切不可用别药补之，为妙。此药只可春秋冬合，夏恐坏了涩皮。若夏月急用，将涩皮醃悬放井中一七，取出用之。亦妙。
●乌梅丸（百三十四）　治酒积，消食积，化痰饮，神效。
乌梅（去核，净肉半斤）　半夏（四两）　生姜（自然汁半斤）　白矾（四两）
上先将半夏，乌梅，粗末，次将白矾化开，并姜汁共前末拌匀，新瓦二片夹定，炭火上焙三日三夜，以干为度，次入神麴、麦芽、陈皮、青皮、莪术、枳壳、丁皮、槟榔各二两，共为细末，酒糊为丸，如梧桐子大。每服五十丸，食远姜汤下。
按：此方治酒积极效。
●治一切水肿，单腹胀，蛊胀，气虚，中满，神效煎方。（百三十五）
茯苓皮　草果皮　五加皮　大腹皮　甘草皮　牡丹皮　地骨皮　生姜皮　木通皮　木瓜皮　大腹子　车前子　葶苈子　菟丝子　紫苏子
共咀片，水二锺，煎至八分，服之。如要断根者，将十五味药等分为细末，各一钱五分，雄猪肝一个，不下水者，先将温水煮一滚，用竹尖钻孔数个，入药在内，蒸熟，切片，捣蒜蘸食之。不过一二个，永不发。
●调中健脾丸（百三十六）　治单腹胀，及脾虚肿满，膈中闭塞，胃脘作疼，并皆神效。此药不伤元气，服有大益。
白术（一两，黄土水拌炒）　人参（二两）　白芍药（二两半，火煨）　黄耆（二两，蜜炙）　陈皮（三两，盐水拌炒）　半夏（三两，汤炮七次）　苍术（二两，米泔浸一宿，炒）　茯苓（二两）　香附（三两，童便浸一宿）　泽泻（二两半，炒）　紫苏子（一两半，炒）　黄连（二两半，吴萸水浸一宿炒，去萸不用）　萝卜子（一两半，炒）　薏苡仁（三两，炒）　山楂肉（三两，炒）　草豆仁（一两半，酒拌炒）　五加皮（二两，炒）　沉香（六钱，另研不见火）　栝蒌（煅，一两）　
煅栝蒌法（附）　用大栝蒌二个镂一孔，每入川椒三钱，多年粪硷二钱，敲米粒大，俱纳入栝蒌内，外以绵纸糊完，再用细纸箸盐泥封裹完固，晒乾，入火内煅通红为度，取出，择去泥与黑皮，一併入药。
上共为细末，煎薄荷、大腹皮汤，打黄米糊为丸，如梧桐子大。每服百丸，日进三次，白汤下。
●治心腹痛煎方（附）
半夏（一钱二分）　茯苓　陈皮（各八分）　甘草（炙，四分）　川芎（一钱）　苍术（一钱）　栀子（韭根汁炒，二钱）　黑乾姜（炒成炭，七分，存性）
上用生姜三片水煎服。
●仙方沉麝丸（百三十七）　治心痛腹痛气痛不可忍，三服除根。
没药　血竭　沉香　辰砂（各五钱，另研）　麝香（三钱，另研）　木香（一两）
上各研为细末和匀，用甘草熬膏为丸，如芡实大。每服三丸，不拘时姜盐汤嚼下。妇人产后血气刺痛极效。若加当归、琥珀各一两，乳香五钱，名神仙聚宝丹。治心腹痛，及妇人血气腹痛，其效尤速。亲见服者永不再发。
●青娥丸（百三十八）　治肾虚腰膝足痛，滋肾益阴壮阳，久服奇效。
破故纸（川者佳，洗净，酒浸少时，隔纸炒香，四两）　川萆薢（真者，四两，一两盐水，一两米泔水，一两童便，一两无灰酒，各浸一宿，晒乾）　杜仲（四两，去粗皮，姜汁炒去丝）　胡桃肉（汤泡，去皮，八两）　黄柏（蜜炒，四两）　知母（蜜炒，四两）　壮牛膝（去芦，酒洗，净四两）
上为末，春夏用糯米糊，秋冬炼蜜，将胡桃肉捣烂为膏，和匀，捣千馀下，丸如梧桐子大。每服七八十丸，空心盐酒或盐汤下，以乾物压之。
●当归活血汤（百三十九）　治寒湿，气血凝滞腰痛。
当归（酒浸）　杜仲（姜汁炒去丝，各五钱）　赤芍药　白芷　威灵仙（各三钱）　肉桂（一钱）
上用水酒各一锺，煎至一锺，空心服，加羌活二钱，防风一钱，亦好。
头痛一症，属痰者多，有热，有风，有血虚，此方为主，加对症药立效。（附）
片黄芩（酒浸，炒，一钱半）　苍术　防风　白芷　羌活（各一钱）　细辛（六分）
上用姜三片，水煎，食略远服。
左痛属风与血虚，加川芎、当归（各一钱半），荆芥、薄荷（各八分）。右痛属痰，加半夏（一钱半），茯苓、陈皮（各一钱），甘草（生三分）。瘦人多兼热，倍用酒芩，少佐石膏。肥人多是湿痰，加川芎、南星、半夏（各一钱），倍苍术。痰厥头痛，非半夏不能除。头旋眼黑，风虚内作，非天麻不能除，并宜倍用之。
●治脚气方（百四十）　累试神效，绝胜诸方。
麻黄（三两，去根，留节，炒黄）　殭蚕（三两，炒为末）　没药　乳香（另研，各五钱）　丁香（一钱）
上各另研为末和匀，每服一两，好酒调下取醉，汗出至脚为度。盖俟汗乾即愈。后用五枝汤洗，用桃、柳、梅、槐、桑，採嫩枝煎汤，先饮好酒三杯，再洗脚，住痛为妙。
●治诸疝海上方（附）
用黑雄猪腰子一对，不见水，去膜并内血，切片，用大小茴香各二两，俱炒为粗末，同腰子拌匀，再以前猪尿胞一个，入腰子茴香末于内，札住，用生白酒三碗，入砂锅悬煮乾至半碗，取胞切碎，连药焙乾为末，将前煮药剩酒，打面糊为丸，如梧桐子大。每服七十丸，空心好酒下，立效。除根，永不再发。
●秘方　治外肾被伤偏坠肿大。（附）
用雄麻雀三五个，去肠肚，每个用白矾一钱装肚内，以新瓦二片将雀放瓦中，两头盐泥封固，以火煅通红，取出存性，为末，每服一钱，空心好酒调下，一只尽全愈。此方家传，累用神效。
●治小肠气痛方（附）
用木馒头二两，台乌药三两，大茴香五钱，上三味炒红研碎，后用羌活、陈皮、防风、枳壳各一两五钱，连前和匀，为粗末，每服一两，水一锺，酒一锺，煎八分，空心服，三服即消，此方亦试有效。
●治肠风脏毒痔漏秘方（百四十一）
用大雄鸡一只，罩地板上，不与食，伺其飢甚，别移于净地上，用猪胰四两切碎，渐喂鸡，待其放屎，渐收下，如此二三日，候鸡屎积至四两，晒乾，加入后药。
透明矾（四两）　胆矾（五钱）　朴硝（二两）　千叶雌黄雄黄（各六分）
上各另研为粗末，用砂锅须要宽高，贮药之馀，上有半节空者。先以鸡粪一两，在锅底，次以明矾一两，次以胆矾，次以雌黄，次以朴硝，次以雄黄，后尽以明矾在内，次加鸡粪在上，然后以新碗盖锅顶簇，炭火煅青烟尽力度，候冷取出，入石碾研为极细面，再加乳香、没药各五钱，各研极细和匀，以小口磁罐收贮。用时唾津调匀于手心，以新竹蘸点患处，日三五次，夜二次。先以羊毛笔蘸温汤洗净，软绢拭乾，然后点药，庶得药力透肉，点后黄水沥出不止，最妙。虽多不妨，三日后其痔自乾枯剥落。倘硬，煎汤频洗，自脱肠自红软收上。忌毒物酒色。一月即除根矣，内服后方。
●加味脏连丸（百四十二）　治饮酒食炙，热毒下坠，为肠风脏毒，痔漏下血。
用雄猪大脏一副，去两头各七寸，用黄连去毛，净末一斤，槐花净末四两，装入脏内令满，用绳扎两头口上，用小麦数十粒放甑上蒸三时，以脏黑取看小麦极烂为度，入石臼捣如泥，丸如绿豆大。每服百丸，空心薄酒下。按：此方药价廉而功极大，膏粱酒色人尤妙。
●胆槐丹（附）　十月上巳日取槐角子拣肥嫩结实者。用新黄瓦盆二个，如法固济，埋于背阴墙下，约二三尺深，预先寻黑牛胆五六枚，腊月八日取出装在胆内，高悬阴乾，至次年清明日取出，新磁罐收贮。空心滚白汤下，一日一粒，二日二粒，以渐加至十五日，服十五粒止，以后一日减一粒，至三十日，复减至一粒止，如此周而复始。治一切痔漏，功效如神。
●治脱肛。（附）
用屋檐前蜘蛛大者一个，去头足，烘研为末，以生桑叶盛之。托肛头上薰半刻即进去。亲试神效。
●真人活命饮（百四十三）　一切痈疽肿毒，只是热胜血，阴阳相滞而成，此方极效。
天花粉（一钱）　白芷（一钱）　甘草节（一钱）　川山甲（三大片，以蛤粉炒，去粉，净用）　贝母（一钱，去心）　乳香（一钱，另研，药熟下）　防风（去芦，七分）　没药（五分，另研，药熟下）　皂角刺（五分）　当归（酒洗，一钱半）　金银花（三钱）　陈皮（一钱五分，去白）
在背俞，皂角刺为君。在腹，白芷为君。在胸，加栝蒌仁（二钱）。在四肢，金银花为君。疔疮，加紫河草。（三钱，即金线重楼，如无亦可）
上用金华好酒二锺，煎一锺，温服。煎法须用大瓦瓶，以纸封固，勿令泄气。服时须辨其痈上下，上则饱服，下则飢服，能饮酒者再饮数杯。此药不动脏腑，不伤血气。忌酸物铁器。服后即睡觉，痛定即回生矣。其方神功浩大，不可臆度，此剂当服于未溃之先，已溃不可服。
●二黄散一名阴阳黄。（附）　治发背痈疽，疔疮恶节，一切无名肿毒，恶疮异症，焮热疼痛，初起未溃者服之妙。
锦纹川大黄（二两，一半炭火煨熟，不可过性了，一半生）　大甘草节（二两）
上为细末，每服一匙，空心温酒调下一二服，以利为度，立效。如无甘草节，终效不速。
●神仙蜡矾丸（附）　消痈疽及肠痈，托里消毒，固脏腑，护膜止疼。
黄蜡（真者，二两）　明净晋矾（三两）
上先将黄蜡溶开，离火候少温，入白矾和匀，众手急丸，如梧桐子大。每服五十丸，食前酒下，每日二服。
按：陶节庵曰：予详此方，不惟定痛生肌而已，护膜止泻，消毒化脓，及痈疽内生，化毒排脓托里之功甚大。或金石丹药发疽，非此莫能治。更用白矾一两，每服一钱，温酒调下尤效。有遍身生疮，状如蛇头，名曰蛇头疮，尤宜服之。每月育（育字疑误。）丸，方有功效。若蛇蝎并一切毒蛊所伤，以矾溶化熟涂患处，内更服之，其毒即解。诚外科之要药也。服至四两之上，愈见其功大，宜其痈疽溃后，服之甚稳，肠痈尤妙。服此即保无虞，真良方也。
●神仙太乙膏（百四十四）　治痈疽及一切疮毒，不论年月深浅，已成脓未成脓者，并宜用之。如发背，先以温水净洗，软帛拭乾，用绯绢摊贴之，更用冷水送下。其膏可收十馀年不坏，愈久愈烈。又治瘰疬疮，并用盐汤洗贴，仍用酒下百丸。妇人经候不通，作丸，甘草汤下。一切疥疮，用麻油煎滚，取少许和膏涂之。虎犬蛇蝎汤火刀斧伤者，皆宜内服外贴。
玄参　白芷　赤芍药　当归　生地黄　肉桂　大黄（各一两）
上切片，用麻油二斤入铜锅煎至黑，滤去渣，入黄丹十二两，再煎滴水捻软硬得中，即成膏矣。
制丹法：用黄丹先炒紫色，倾入缸内，用滚水一桶泡之。再吸凉水满缸，用棒常搅，浸一宿，去水，再炒如前二次，研末用。
按：陶节庵云：予尝用此膏，此疮毒并内痈，有奇效。忽一妇月水不行，腹结块作痛，贴脐下，经行痛止。后随症外贴内服，无有不效者。杨梅疮溃烂者尤效，愈见此方之妙也。
●彭幸庵都宪治发背方（附）　凡人中热毒，眼花头晕，口甘舌苦，心惊背热，四肢麻木，觉有红晕在背后，即取槐子一大抄拣净，铁杓内炒褐色，用好酒一碗煎滚，去渣热服，酒尽大汗即愈。如未退，再依前煎服，纵成脓者亦无不愈。此三十年屡用屡验之奇方也。
●忍冬花酒即金银花也。（附）　治一切痈疽，发背疔疮，乳痈便毒，喉闭乳蛾等症，不问已溃未溃，用金银花连茎叶捣烂取汁半锺，和热酒半锺热服，甚者不过三五服即愈。如无鲜者，用乾的一二两，水一锺，煎半锺，冲上热酒半锺和服。此二方其药易得，其功甚大，山乡僻邑，无医之处，尤宜知此法，以备不虞。
●治痈疽发背灸法（附）　累用累验，凡人患痈疽发背，已结未结，赤热肿痛，先以湿纸覆其上，其纸先干处即是疽头结处，取大瓣蒜，切如三钱厚，安在头上，用大壮艾灸之三壮，换一蒜，痛者灸至不痛，不痛者灸至痛，方住。最要早觉早灸为上，才发一二日十灸十愈。三四日十灸七愈。五六日三四愈。过七日则不宜灸。若有十数头作一处生者，用蒜研成膏，作饼纳疮头上，聚艾灸之，亦能安也。若背上初起未肿，内有一粒黄如粟米，即用独头蒜切片，如前法灸之，次日去痂，脓自溃矣。极效，不可言。
●夏枯草汤（附）　治瘰疬马刀，已溃未溃，或日久成漏者。用夏枯草六两，水二锺，煎至七分，去渣食远服。此生血清热，治疬之圣药也。虚甚宜煎浓膏，兼十全大补汤，加远志、贝母、香附，和服，并以膏涂患处佳。
●三奇汤（百四十五）　治杨梅疮，疳疮，便毒，四服其毒即化为脓，从大便泻出，极效。故名三奇也。并治诸肿毒初起亦效。
金银花（二钱）　赤芍药　甘草节　川山甲（蛤粉炒，各一钱）　白蒺藜（去刺，二钱）　白殭蚕（炒）　连翘　当归尾（各一钱半）　蜈蚣（一条，去头足尾）　大黄（虚人三钱，实人五钱）　皂角刺（一钱）
上用水酒各一锺，煎一锺，病在上食后服，病在下食前服。
（附）　治杨梅疮神秘二方　，先服四帖，后服三帖，七日全好，经验过。
防风　皂角刺　天门冬　黄芩　栝蒌仁　金银花（各五分）　当归　熟地黄　木瓜　薏苡仁　紫花地丁　白鲜皮　木通（各一钱）　甘草（三分）　土茯苓（四两）
上用水三锺煎二锺，作二次服，渣再煎，此方先服。
又方后服（附）前方去木瓜、木通、紫花地丁，白鲜皮四味，加桔梗（七分），减土茯苓（二两半），照前煎服。忌椒酒煎炙，牛肉，茶，房室。
按：此二方，先服效速，毒即出而易好，后服平和而疮自内消。
●一方　大黄（一两，后下）　百麻（一两）　威灵仙（一两）　连翘（三钱）　川山甲（三钱，炒）　蝉蜕（二钱）　生羊肉（一斤）　用水五碗，煮羊肉以熟为度，其汁入前药煎至一碗，先食羊肉，或盐或酱油食之。后服煎药，大黄不可熟，候半月后，再一服即愈。
●治疳疮搽方（附）　见效极速。用多年墙上白螺蛳壳不拘多少，洗去土净，火煅研为极细面，用六分，上好眼药柸四分，冰片五釐，另研和匀，米泔水洗净疮，拭乾，将药搽上就结靥，勿爬破，任其自落。已试验过。
●又方（附）　红[毛+曷]（烧灰存性，五钱）　干桃（树上乾者，烧灰存性，五钱）　炉甘石（火煅黄色，童便淬七次，二钱半）
上为细末，临搽入片脑少许，其疮先用椒葱汤洗净后，以药搽上，三次即愈。已试验过。
●五虎汤（百四十六）　治鱼口疮，俗名便毒，已成者即溃，未成者即散。
五灵脂　木鳖子（去壳）　川山甲（蛤粉炒）　白芷（和二钱五分）　大黄（实人一两，虚人五钱）
上作一服，水二大钟，煎一锺，空心服，利五七行即好。一方加全蝎五分，殭蚕二钱尤妙。
●治癣妙方（附）
川槿皮　滑石　白薇（各二钱）　鹰粪（七分）　斑蝥（去翅头足，十个）　蚯蚓泥（干，一钱七分）　青娘子　红娘子（各四个）
上为末，井花水调厚敷患处，多年者五次，新近者三次除根。
●治[衣][衣]疥疮煎方。一应诸疮毒皆宜服，无不效者。（百四十七）
当归身尾（一钱半）　赤芍药　黄芩　黄连　黄柏（各一钱）　大黄（三钱七分）　防风（八分）　木鳖子（一个，去壳）　金银花　苦参（各一钱二分）
上用水一锺，酒一锺，煎至一锺，后下大黄煎三四沸取起，露一宿，五更服。若肠风脏毒下血，去木鳖子，加槐花（一钱），验。
●大枫膏（附）　搽脓⿸疒⿱公[衣]疥疮神效，先服前煎药二服，再搽三五日全可。
大枫子（去壳，四十九个）　杏（不去皮尖，四十九个）　川椒　枯矾　轻粉（水银代亦可）　蛇床子（另研净末）　樟脑（各三钱）　蜂窝（火烧存性）　蛇蜕（火烧存性，各三分）　柜油烛（三两）
上将诸药研细，以柜油烛化开和匀，调涂，三五日即愈。
●治湿疮并臁疮膏（百四十八）
黄蜡（一两）　头发（一拳大）　香油（一两）　轻粉（二钱，另研）　猪胆（二个）
上先将香油熬四五沸，次下黄蜡又熬四五沸，次下黄蜡又熬四五沸，再后下头发文火熬，用槐柳条不住手搅，候发消化，滤净后，下轻粉略熬一时，取起放磁碗内，冷水浸少顷即成膏。一切湿疮臁疮，贴半日黄水流出，拭乾，加药再贴一七全愈。
●又方　用大枫子肉、杏仁、松香、花椒、葱头，捣烂作饼，如疮样贴之。每日一换，贴膏时用米泔水洗之。
●又臁疮方（附）　黄丹　官粉（各等分，为末）
用油纸将黄蜡溶化涂纸上，将药掺贴疮上，立效。
●治臁疮海上方（附）　赛隔纸膏，一七全愈。
嫩槐条（四寸九分）　嫩柳条（四寸九分）　头发（一尺长，四十九根，上三味烧灰存性为末）　川椒（四十九粒）　轻粉（真者，三钱）　黄蜡（一两）　香油（一盏）
上将香油黄蜡熬熟放冷，却下轻粉，次下三味灰末搅匀，用厚绵纸如疮大十二片，将药涂尽，其疮先用黄柏荆芥汤洗净，将十二片纸重重贴上，以绳缚定，其痒不可当，次日除去贴肉一层，又以前汤洗净，再贴六日，除去六层，全好。此绝妙法也。
●治脚指缝烂疮（附）
用鲜鹅掌黄皮阴乾，烧灰存性，为末乾掺，极效。
●治手足冻疮（附）
用冬瓜皮、干茄根，二味煎汤热洗，不过三次即效。
●治热疮遍身发出脓血。赤烂如火丹，或如火烧者。（百四十九）
黄连　黄柏（各三两）　赤小豆　绿豆粉（各一两）　寒水石　紫草　漏芦（各七钱）
上为末，用香油调搽，一日三次，即愈。
●治火丹　用黄鳝头上血涂即愈，如冬月无，以螺蛳肉捣烂绞汁涂之亦可。（附）
●治汤泡火烧方　先以蜡酒冷洗，以拔其毒，再用鸡蛋十馀个煮熟，去白，以黄炒焦黑，取油约一盏，用大黄研末二两，调匀敷上，三日全好，无疮痕。
（附）　治四块鹅掌风百五十）　用千里光草一大握，苍耳草一中握，朝东墙头草一小握，共入瓶内，水煎百沸，以手少擦麝香，以瓶薰之，仍用绢帛系臂上，勿令走气，薰三次即愈。（千里光草即金钗草是也。）
（附）　治脚垫毒　人脚走长路，系被石块脚底垫肿，不能行步，痛不可忍，急用旧草鞋浸于尿桶内一宿，或半日，外用新砖烧红，将浸草鞋放在砖上，以肿脚踏在上，火逼尿气入里即消。此症诸方不载，如不早治，烂人脚甚至杀人，走长路脚肿痛，亦可用此法，即消。
●治拍蟹毒（百五十一）　人大指次指隔界处忽生肿毒，痛不可忍，若不早治，必烂人手。用鲜蟹研烂涂患处，立消。
（附）　治身上虚痒　用四物汤加黄芩煎，调紫背浮萍末一钱，或凌霄花末一钱，尤妙。


卷四  ——————————————————————————————————————————————————————————————————————————————————————————

济阴类  ***************************
凡妇人小儿老人诸症，除妇人胎产经候，小儿惊疳变蒸痘疹，老人血气衰惫，水火升降失度，与大人治法不同，故另立方法。其馀症同大人者，悉照前四时方法用。
●四物汤（百五十二）　治妇人之总药，随症加减，妙用无穷，方见滋补类，加减于后。
经水过期不行，血寒血少也。本方五钱，加香附、莪术（各一钱），苏子（八分），桃仁（三十粒），红花、官桂、木通（各七分），甘草（三分）。空心煎服。经水先期而来，血热也。加黄柏、知母、条芩、黄连（各七分），甘草（三分，生），人参、阿胶、艾叶（各五分），香附、荆芥穗（各一钱）。空心煎服。血枯经闭，本方一半，加桃仁、红花共五钱。空心煎服。色淡者，痰多也。本方去地黄，加二陈汤等分，和服。紫黑者，血热也。本方五钱，加黄芩、黄连、荆芥穗（各一钱）。临行腰腹疼痛，乃郁滞，有瘀血，加桃仁、红花、莪术、玄胡索、香附（各一钱），木香（五分，另磨入）。潮热发热，本方五钱，加地骨皮、薄荷（各一钱五分），柴胡、防风（各五分），甘草（三分），乌梅（一个）。同煎食远服。虚寒者，用熟地黄，加乾姜、官桂、吴茱萸（各一钱）。甚者，再加熟附子（一钱）。虚极者，本方与四君子等分，加黄耆（一钱半），熟附子（七分）。经行不止者，本方加真阿胶、艾叶、地榆、荆芥穗（各一钱）。妊娠胎动，加香附、砂仁、紫苏（各七分），白术、条芩（各一钱），阿胶（炒八分），蕲艾（五分），去生地黄，用熟地黄。胎前产后血痢，加黄连、地榆、阿胶、艾叶（各八分），厚朴（五分）。五心烦热，加柴胡、黄芩、地骨皮（各一钱），甘草（三分），麦门冬（八分）。有死胎，加交桂、麝香、白芷。赤白带下，加藁本、牡丹皮、川续断（各八分）。产后恶露作痛，加香附（一钱），乾姜（炒黑七分），生蒲黄、陈皮（各八分）。产后发热，加白术、茯苓、陈皮、黑乾姜（各八分）。久无子息，加附子、肉苁蓉（各一钱），熟地黄、鹿角胶（各一钱半）。
●乌骨鸡丸（附）　治妇人经候不调，并胎前产后，一切诸症，调经育子之上药也。累用奇效。
香附（二斤）　蕲艾（去梗，净二斤）　上二味分作四分，每分一斤，一分老酒，一分米醋，一分童便，一分糯米泔，各浸一宿，炭火煮烂熟为佳，石臼内木槌捣成薄饼，晒乾磨为末，听用。大白毛乌骨鸡一只，吊死去毛，热汤修理肠杂洁净，勿见生水。再用：
当归（酒洗，净四两）　白芍药（酒炒，四两）　熟地黄（酒浸，忌铁器，四两）　人参（去芦，二两）　黄耆（蜜炙，二两）　白术（炒）　陈皮（去白）　白茯苓（去皮）　砂仁（炒，各一两五钱）　乌药（炒，一两）　神麴（炒）　甘草（炙，各七钱五分）
上药十二味，制净为粗末，装入鸡肚内，以线缝住，仍用老酒、米醋、童便、米泔等分，入砂锅内，炭火煮令烂熟，去骨，石臼捣成饼，晒乾磨为细末，听用。再加：
木香　沉香（各五钱，不见火）　官桂　乾姜（炒半黑，各三钱）
上四味，另研为细末，听用。上三次药末，和匀，重罗筛过，炼蜜丸，如梧桐子大。每服七十丸，空心滚水打盐汤下。愚按：此方血虚多郁，妇人服极效。
●济阴返魂丹（百五十三）　治妇人胎前产后总药，一名益母丸。用益母草一味，其草即茺蔚子，其叶类火麻，对节而生，方梗凹面，五六月间，节节开紫花，白花者不是，南北随处有之。于端午小暑，或六月六日，花正开时，连根收採，透风处阴乾，不犯铜铁器，石臼木杵捣罗为细末，炼蜜为丸，如弹子大。每服一丸，各照后开引下，或量加当归、赤芍药、木香，尤妙。其药不限丸数，以病愈为止，日服三五丸。或丸如梧桐子大，每服七八十丸，空心食远照后引下，或熬膏调引用，尤妙。
●熬膏法（附）　益母草不拘多少，连根茎叶洗净，入石臼内捣烂，以布滤取浓汁，入砂锅内，文武火熬如黑砂糖色为度，以磁瓶收贮，每用一茶匙，照后开引调用，极效。胎前脐腹刺痛，胎动不安，下血不止，煎秦艽、当归、糯米汤下。胎前产后，脐腹作痛作声，或寒热往来如疟状者，并用米汤下。临产併产后，各先用一丸童便酒化下，安魂定魄，调血顺气，诸病不生，又能破血止痛，养脉息，调经络，其功甚大。产后胎衣不下，落在胞中，及产前一切难产，并横生逆产，胎死经日不下，腹中胀满心下闷痛，炒盐汤下。产后中风，牙关紧急，半身不遂，失音不语，童便酒各半化下。产后气喘咳嗽，胸膈不利，吐酸水，面目浮肿，手足疼痛，举动失力者。温服下。产后两太阳穴痛，呵欠，怔忡气短，肢体羸瘦，不思饮食，血风身热，手足顽麻，百节骨痛，米汤下。产后眼前黑暗，血晕血热，口渴烦闷，如见鬼神，狂言不省人事，薄荷自然汁下。如无浓煎薄荷汤，或童便酒各半下。产后面垢颜赤，五心烦热，或结成血块，脐腹奔痛，时发寒热，有冷汗者，童便酒各半下，薄荷汤亦可。产后瘀血恶露不尽，结滞脐腹刺痛，恶物上冲，心胸满闷，童便酒下。产后未经满月，气血不通，咳嗽，四肢无力，临睡自汗不止，月经不调，久而不治，则为骨蒸瘵疾，童便酒各半化下。产后鼻衄，口乾舌黑，童便化下。产后大小便不通，烦燥口苦者，薄荷自然汁下，如无生的，乾的浓煎汤亦可。产后赤白痢疾，米汤下。产后泻血水，浓煎枣汤下。产后赤白带下、阿胶、艾叶汤下。血崩漏下，糯米汤下。妇人久无子息，温酒下。一日一丸，至三五十丸，决有效验。勒奶痛，或成痈，为末水调涂乳上，一宿自瘥，或生捣敷上亦可。上一十九症调引，历历有效，不能尽述，用者自知其妙也。
●蒸脐法（百五十四）　治妇人月经不通，或症瘕血块，脐腹作痛，此方神效。
乳香　没药　血竭　沉香　丁香（各三钱）　麝香（一钱，上六味各另研）　青盐　食盐　五灵脂　两头尖（各六钱，四味共为末）
上各末和匀，外用麝香少许，安入妇人脐内，次将面作条方圆一寸，绕脐围住，安药末于内，令满，以槐树皮方圆一寸盖上，皮上钻三孔，用大艾炷灸之。月经即通，血块即消，累用神效。
●红花当归丸（百五十五）　治妇人血脏虚竭，经候不调，或断续不来，或积瘀成块，腰腹刺痛，肢体瘦弱。
马鞭草（半斤）　刘寄奴（半斤，二味共熬膏丸药）　当归（三两，酒洗）　赤芍药　牛膝（去芦，酒浸）　川芎　香附（醋炒）　牡丹皮（去木）　甘草（各一两半）　红花　白芷（各七钱半）　官桂（六钱）　紫葳（即凌霄花）　苏木（各三两）　枳壳（炒，一两）
上为末，以前膏入少糯米粉，打糊为丸，如梧桐子大。每服七八十丸，空心浓煎红花酒送下。
●济阴百补丸（百五十六）　治女人劳伤，气血不足，阴阳不和，作寒作热，心腹疼痛，胎前产后，诸虚百损，并宜用之。
当归（酒洗，晒乾，六两）　熟地黄（酒洗，一钱）　香附子（一斤，分四制，醋、酒、童便、盐水各浸三日，炒乾）　白芍药（酒炒，一钱）　川芎（一钱）　益母草（五月五日採者佳，忌铁，净末半斤）　甘草（炙，一两）　白茯苓（去皮，三两）　玄胡索（炒，二两）　人参（去芦，二两）　木香（不见火）　白术（土炒，各四两）
上为细末，炼蜜为丸，如梧桐子大。每服六七十丸，渐加至八九十丸，空心米汤酒任下。
按：此方调脾胃，补虚损，极效。
●治赤白带下神方（百五十七）
樗根白皮　香椿根白皮　苦参　香附（醋炒）　栀子仁（炒）　山茱萸（去核）　黄柏（盐酒炒）　龟板（去弦，酥炙，各二两）　乾姜（炒，五钱）　贝母（去心，一两）　白术（炒）　当归（酒洗，各一两五钱）　白芍药（酒炒，一两）
上为末，酒糊为丸，如梧桐子大。每服八十丸，空心清米汤送下。若孕妇赤白带，加苍术、条芩、川连、白芷（各一两），去乾姜、樗皮、贝母、苦参、龟板、栀子，为丸服。
●固真汤（附）　治妇人赤白带下，行时脐下甚痛，此方二服，即效。
人参（五分）　黄芩　黄柏　白葵花（各一钱）　郁李仁（八分）　柴胡（七分）　陈皮（去白，八分）　甘草（炙）　乾姜（炒，各三分）
上用水一锺半，煎七分，空心服。葵花白者治白带，赤者治赤带，赤白混下，二花并用。
按：此方治气血滞，阴阳不清，极效。
●凉血地黄汤（百五十八）　妇人血崩，来如山崩水涌之势，明是血热妄行，岂可作寒论治，宜清补兼升提，不可骤止，徐徐调理，血清自归源矣。
黄芩　甘草（生）　荆芥穗　蔓荆子（各七分）　黄柏　知母　藁本　川芎　细辛（各六分）　黄连　羌活　柴胡　升麻　防风（各五分）　生地黄　当归（各一钱）　红花（少许）
上用水一锺半，煎八分，空心稍热服，渣随并服。
●六合散（百五十九）　治血崩不止，诸药不效，此方立止，此急则治其标也。
杏仁皮（烧存性）　香附（童便浸，三日，炒黑）　旧红[毛+曷]子（烧存性）　地肤子（炒）　旧棕荐（烧存性）　壮血馀（烧存性）　蟹壳（烧存性）　陈莲蓬（烧存性）
上为末，每服三钱，用酸浆草汁一锺，冲上热酒一锺，空心热服。
按：此方初服反觉多，以渐而少，由紫色而红，以至于无即止，既止之后，用十全大补汤二十帖调补，方杜根矣。
●保胎丸（百六十）　专治累经，堕胎久不育者宜服，过七月不必服。
白术（四两）　鼠尾条黄芩　当归（酒洗）　人参　杜仲（炒去丝，各二两）　川续断（酒浸，一两半）　陈皮（一两）　熟地黄（怀庆者，酒浸蒸，一两半）　香附（一两，童便浸炒）
上为细末，糯米糊为丸，如绿豆大。每服七十丸，空心白汤下。
●安胎饮（百六十一）　治胎动胎漏不安，一服立效。
白术（一钱二分）　条芩（一钱）　陈皮（去白，八分）　真阿胶（炒珠，一钱）　桑寄生（真者，一钱）　甘草（四分）　蕲艾（五分）　当归头（六分）　陈枳壳（五分）　砂仁（炒六分）　川独活（五分）　白芍药（酒炒，一钱二分）
上用姜一片，枣一枚，糯米百馀粒，水煎，空心服。
●加味六君子汤（百六十二）　妊娠二三月，时作呕吐，名曰恶阻。恶阻者，恶心而阻隔饮食也。此方主之。
半夏（汤泡七次，晒乾切片，再以生姜自然汁拌）　白茯苓（去皮，另一钱五分）　陈皮（一钱）　人参（八分）　白术（炒）　砂仁（炒，各六分）　甘草（二分）
上用姜三片煎，食远温服。
●芎苏散（百六十三）　治妊娠伤寒，头疼身痛，发热，胸膈烦闷，兀兀欲吐，法禁汗吐下，止宜和解。（方见春类。）
●妊娠伤寒热病护胎法　附：安胎饮
用伏龙肝（即灶心土。），井水调涂脐下，干又涂之。就以井花水调服一钱。产难细研一钱酒调服，亦妙。
●十圣散（百六十四）　小产一症，多因本妇气血不足，胎无所荣，血不足胎无所养，荣养失宜，犹树枝枯而果落，岂不伤枝损叶乎。其间过伤飢饱，劳佚动胎，恼怒忧思，内外寒冷，伤于子脏，又须量轻重而加减治之。此药性平和，滋血养气，须月服五四贴方好，或素有堕胎之患者，亦宜按法用之。仍忌恼怒，生冷，酒醋，热物。
人参（去芦）　黄耆（各八分）　白术（炒，一钱）　砂仁（炒，五分）　甘草（三分）　熟地黄（酒洗）　白芍药（酒炒）　当归身（酒洗，各一钱）　川芎（七分）　川续断（七分）
上用姜一片，枣一枚，水一锺半，煎八分，食远服。
●三合济生汤（百六十五）　治临产艰难，虽一日不下，服完自然转动下生。
枳壳（二钱，麸炒）　香附（炒，一钱）　甘草（七分）　川芎（二钱）　当归（三钱）　苏叶（八分）　大腹皮（姜汁洗，一钱半）
上用水二锺，煎至一锺，待腰腹痛甚时，通口服之。即产，九月尾，下月头，先服一二服，尤妙。此方用效。
●陈继崖验方　当归（五钱），川芎（三钱），枳壳（二钱），鳖甲（五钱），酒醋，炙淬七次，坐产以水煎服，顷刻就下。
●催生不传遇仙丹（百六十六）　治难产，累用效见神速。
萆麻子（去壳，十四粒）　朱砂（另研）　雄黄（另研，各二钱半）　蛇蜕（一条全）
上为细末，粥糊为丸，如弹子大。每服一丸，临产时先以川椒汤淋洗脐下，纳药一丸，以黄纸数重覆药上，软帛拴系，产则急取去之，否则连生肠俱下。一丸可用三次。若误致生肠下，即以本药放顶门上即收，神效。
●治胎衣不下神方（附）　凡产后胎衣不下，恶血凑心迷闷，须臾不救，产母即危。此方可预合下以备用，真济世救急之神方也。
乾漆（二钱，为末）　大附子（一枚，炮去皮脐，为末）
上二味和匀，外用大黄五钱为末，酒醋熬成膏子，和前末为丸，如梧桐子大。每服三十丸，淡醋汤下，一时连进三服，胎衣即下，神效。
●治胎衣不下，一时无药者（附）　用皮硝三钱为末，童便调热服，即下，亦治横生逆产，仍将本妇手足爪甲炒黄为末，酒下一匕，更令有力稳婆，将产妇抱起，将竹筒从心上赶下，如此数次，即下。
●治横生逆产方（百六十七）　其症，孕妇欲产时，遇腹痛不肯舒伸行走，多曲腰眠卧忍痛，其儿在腹中不得转动，若手先出，谓之横生，足先出谓之逆产，须臾不救，子母俱亡，此方立效。
乌蛇蜕（一条）　蝉蜕（十四个，去土柳树上者佳）　壮血馀（一球胎发，更好）
上各烧灰存性为末，每服二钱，酒调下，连进二服，仰卧片时，儿即下。
（附）　又法　用小针于儿脚心刺三五针，急以烧盐少许涂刺处，即时顺下，子母俱活。
（附）治血晕昏迷欲死者，急取韭菜根一大握切细，放在小口瓶内，用滚热酸醋泡在瓶中，将瓶口冲在病人鼻口内，使韭气直冲透经络，血行即活，再用后方。轻则烧旧漆器薰鼻亦好。
●清魂散（百六十八）　治产后眩运血晕二症，又能清血行经，逐旧养新。
泽兰叶　荆芥穗（各二两）　川芎（一两）　人参（五钱）　甘草（四钱）
上为细末，每服二钱，煎葱汤或酒送下，煎服亦可。
（附）　产后调补气血方
人参　白术（各一钱）　甘草　川芎（各七分）　当归（八分）　黄芩　陈皮（各五分）　熟地黄（酒洗，一钱）
上用姜枣煎，食远服。如发热，轻则加茯苓一钱，淡渗其热。重则加乾姜炒黑一钱，以散其热。或曰：大热何以用乾姜？曰：此非有馀之热，乃阴虚生内热耳。盖乾姜能于肺分利肺气，入肝分引血药生血，然必与补阴药同用，乃效。此造化自然之妙，非天下之至神，其孰能与于此乎。
●治产后败血不止，小腹绕脐作痛，俗名儿枕痛，此方一服即愈。（百六十九）
生蒲黄　川芎　白术　神麴　陈皮　桃仁（各七分）　香附（童便炒，一钱五分）　甘草（四分）　当归尾（净一钱半）
上用水一锺半，煎七分，不拘时热服。
●乌金散（附）　治产后一十八症，第一胎死不下。二难产。三胎衣不下。四产后眼花。五产后口乾心闷。六寒热似疟。七败血流入四肢浮肿，寒热不定。八血邪颠狂，语言无度。九失音不语，十心腹疼痛。十一百节骨痠疼，十二败血似难肝。十三咳嗽，寒热不定。十四胸胁气满呕逆。十五小便涩。十六舌乾，鼻中血出，绕项生疮。十七腰疼如角弓。十八喉中如蝉声，以上症候，并宜服之。
乌金子（即大乌豆）　肉桂（去粗皮）　当归（去芦，酒洗，烘乾）　真蒲黄　木香　青皮（去白）　壮血馀（烧存性）　赤芍药（炒）　皂荚（不蛀者，烧存性）　紫葳（即凌霄花）　大蓟根　小蓟根　蚕蜕纸（新绵亦好，烧存性）　棕毛（烧存性，以上各五钱）　红花（乾者一两）　川乌（一个，生用）　朱砂（少许，另研）　血竭（少许，另研）
上十八味，除灰药另研外，共为细末，入另研药和匀，每服一钱，生姜汤，或芍药，当归汤，或凌霄花煎酒调下，甚者一夜三四服。忌鱼、鹅、猪、羊，及一切生冷，油炙等物，取效甚速。
●大黄膏治症，照后调下，随症消息加减，妙不可言。（百七十）　用锦纹川黄不拘多少，米泔水浸经宿，去粗皮，晒乾为细末，听用。外用陈米醋酌量多少熬待稠黏，渐入大黄末，不住手搅令极匀，以磁器贮之，纸糊封口，毋致蒸发。临时量病虚轻重，入在乌金散内服之。人壮病实者，半弹丸，以下渐少，或以膏子丸如龙眼大一样，芡实大一样，皂子大一样，阴乾，磁器密收。看病大小，用一丸与病人嚼破，以乌金散送下。
产后内热，恶露作痛，俗名儿枕痛，及大便不利秘结者，并用四物汤，浸化一丸服。发寒热如疟，或内热者，煎小柴胡汤，浸化一大丸服之。未效再服，并不恶心。口中吐酸水，面目浮肿，两胁疼痛，举动失力者，温酒下。产后两太阳痛，呵欠，心忪气短，肢体羸瘦，不思饮食，血风身热，手足顽麻，百节疼痛，米汤下。产后眼前黑暗，血晕血热，口渴烦闷，狂言如见鬼神，不省人事，浓煎薄荷汤下，或童便各半下亦可。产后面垢颜赤，五心烦热，或结成血块，脐腹奔痛，时发寒热，有冷汗者，童便酒各半下，或薄荷汤亦可。产后血馀，恶露不尽，结滞腹脐刺痛，恶物上冲，心胸闷满，童便酒各半下。产后未经满月，血气不通，咳嗽，四肢无力，临睡自汗不止，月水不调，久而不治，则为骨蒸瘵疾，童便酒各半下。产后鼻衄，口乾舌黑，童便酒下。产后大小便不通，烦燥口苦者，薄荷自然汁下，如无浓煎薄荷汤下。产后赤白痢疾，陈米汤下。产后漏血水，枣汤下。产后赤白带，胶艾汤下。血崩漏下，糯米汤下。勒奶痛，或成痈，水捣膏敷乳上，一宿自瘥。
●抑肝散（百七十一）　治寡居独阴妇人，恶寒发热，全类疟者。久不愈即成瘵疾。
柴胡（二钱半）　赤芍药　牡丹皮（去心，各一钱半）　青皮（炒，二钱）　当归（五分）　生地黄（五分）　地骨皮（一钱）　香附（童便炒，一钱）　川芎（七分）　连翘（五分）　山栀仁（炒，一钱）　甘草（二分）　神麴（炒，八分）
上用水煎，空心服，渣再煎，下午服，夜服交感丹一丸。方见秋类。此二方累试累效。
（附）治妇人生下孩儿，但不能发声，谓之梦生，世俗多不知救，深为可悯。今后有此，切不可断脐，将胞衣用火炙，令暖气入儿腹内，却取猫一只，用青袋包裹其头足，使一伶俐妇人拿住，猫头向儿耳边，以口著力咬破猫耳，猫必大叫一声，儿即省，开口发声，遂得生矣。
附　又法　儿因难产或逆产下不哭，微有气者，即以本父母真气度之。亦活。二法皆经验。

慈幼类  ***************************
●治惊风方（附）　凡小儿急惊，属肝木风痰有馀之症，治宜平肝镇心，驱风消痰，降火，清内热，慢惊属脾土不足，因吐泻久虚，元气不固，或大病后元气不足，宜补中兼疏利，世俗以一药通治二症者甚妄。
●急惊神方（百七十二）
牛胆南星（四钱半）　全蝎（二钱）　荆芥穗　防风（去芦）　姜蚕（炒）　天竺黄（各三钱）　辰砂（天葵草伏过，一钱六分，另研）　琥珀　牛黄（另研）　蝉蜕　木香（各一钱五分）
上为末，山药打糊为丸，如龙眼大，朱砂为衣。每服一丸，姜汤化下。此吉水邓小儿家传，极效。
●又方（附）　治急惊。
车前子（三钱）　轻粉（一钱）　麝香（三分，另研）　片脑（分半，另研）　牛黄（一钱，另研）　全蝎（十四个）　天麻（二钱）　牛胆南星（二钱）　白附子（一钱）　朱砂（三钱，另研）　青黛（一钱）　珍珠（一钱，另研）　男儿乳（一盏）　生人血（二匙）
上为末，各研和匀，粟米糊为丸，如黄豆大，朱砂为衣。每服一丸，荆芥薄荷汤磨下，先用半丸研细吹入鼻中，外用石脑，姜蚕去嘴，调涂人中，立效。
●慢惊秘方（附）　急惊日久不止，亦可用。
人参　白茯神（去皮心）　琥珀　姜蚕　全蝎　防风（去芦）　牛胆南星　白附子（生用）　蝉蜕（去土）　蕲蛇肉（各二钱）　辰砂（一钱，另研）　麝香（二分）
上为末，炼蜜为丸，黄豆大，朱砂为衣。每服一丸，菖蒲汤化下，急惊薄荷汤化下。此二方芜湖夏小儿世传，极效。
●慢惊神效方（附）
人参（一两）　姜蚕（炒，三钱）　全蝎（二钱）　生人血（二匙）　辰砂（二钱，另研为衣）
上为末，用麻黄一两，甘草一两，熬膏为丸，如樱桃大，朱砂为衣，每服一丸，南枣煎汤化下。此邵伯仲小儿方，累用累效。
●秘传牛黄清心丸（百七十三）　治小儿惊风，大人中风，中痰，中气，一切风痰之症。
天麻（四两）　防风（二两，去芦）　牛胆南星（二两半）　姜蚕（炒）　全蝎（各二两半）　白附子（生用）　干天罗（即丝瓜，五钱）　川乌（五钱）　远志（去心，二两）　川山甲（蛤粉炒，三两）　蝉蜕（二两，去土）　蒿虫（不拘多少）　辰砂（天葵煮，一两）　雄黄（一两，二味另研）　犀角（镑细，五钱）　蜈蚣（三钱）　蟾酥（五分，另研）　沉香（三钱）　细辛（五钱）　龙齿（五钱）　琥珀（二钱，另研）　珍珠（三钱，另研）　天竺黄（三钱）　蛤蚧（一对）　金银箔（各十帖）
上药各制净为末，外用荆芥一斤，麻黄一斤，木通一斤，皂角半斤，甘草四两，苍耳子四两，六味熬膏，人真酥合油，和蜜为丸，芡实大，金银箔为衣，蜡封。随症调引用。
●回生锭（百七十四）　治慢惊圣药，一锭即有起死回生功，顷刻见效，故名为回生锭，真海上仙方也。急惊亦效。
人参（五钱）　白术（一两）　山药（一两）　真赤石脂（煅，五钱净，假的不用）　甘草　辰砂（各二钱）　桔梗（一两）　白茯苓（去皮，一两）　滴乳香（二钱，另研）　麝香（一钱，另研）　牛黄（一钱，另研）　牛胆南星（五钱）　礞石（煅金色，三钱）　金箔（十片，为衣）
上为末，五月五日午时取粽捣匀，印作锭子，金箔为衣，阴乾。每服大人五分，小儿二分，薄荷汤下。
●秘方黑神丸（百七十五）　治急惊风垂死者，一服可即活。
腻粉　香墨　白面（各二钱）　芦荟（一钱八分）　牛黄（另研）　青黛（飞净）　使君肉（去壳净，各一钱）　辰砂（一钱半，另研）　麝香（五分，另研）　冰片（二分，另研）　金箔（十片）
上为末，面糊为丸，黄豆大，金箔为衣，每服一丸，薄荷汤下。
●治急慢惊风海上方（附）　用五月五日午时，取白头蚯蚓，不拘多少，去泥，焙乾为末，加辰砂等分和匀，糯米糊为丸，绿豆大，金箔为衣。每服一丸，白汤下。取蚯蚓时，先以刀截为两段，看其断时跌快者治急惊，跌慢者治慢惊，作二处修合，极效。（附）
●仙传救急惊神方（附）　并治大人中风，中痰，立服立效，不许受谢，并食病家茶酒，犯者不效。
用生白石膏研末十两，辰砂研末五钱，二味和匀。每服大人三钱，小儿一岁至三岁一钱，四岁至七岁一钱五分，八岁至十二岁二钱，十三至十六岁二钱五分，用生蜜调下立效。按此二方价不贵而功极速，累用累效。
●千金肥儿丸（百七十六）　小儿疳症，因脾家有积，脾上虚而肝木乘之所致。积久不散，复伤生冷厚味，故作疳症。肚大筋青，潮热咳嗽，胸前骨露。治法，调脾胃，养血气为主，其次消积，杀虫，散疳热。
白术（半斤）　真茅山苍术（半斤）　陈皮（一斤，不去白）　甘草（一斤，炙，为末用，留一半为衣）　厚朴（一斤，用乾姜半斤水拌令润透，同炒乾，去姜不用）　赖蛤蟆（十只，蒸熟，焙乾，为末）　禹馀粮（煅，一斤，如无以蛇含石代）　川黄连（一斤，用苦参四两，好烧酒一斤，二味拌盒一时，焙乾，去参）　神麴（一斤，炒）　牡蛎（煅七次，童便淬七次，净一斤）　青蒿（一斤，童便制为末）　山楂（去核，一斤）　鳖甲（醋炙，一斤）　胡黄连（半斤）　芦荟（四两）　夜明砂（淘净，四两）　使君子（去壳，净肉四两）　鹤蝨（不拘多少）
上前药，各制净为末，外用小红枣五斤，去皮核，黄耆三斤，当归一斤，熬膏，入面一斤，打和作糊为丸，如绿豆大。以前甘草末半斤擂丸，小茴香末各四两，为衣。每服八岁以下五十丸，九岁以上七十丸，食前清米汤送下，累用神效。
●消疳饼（百七十九）　专治诸疳积，累试极验，儿又肯用。
夏月取癞蛤蟆百馀只，端午前后取的更佳，去头足肠肚皮骨，另放一处，先将肉香油煎熟与儿吃，再将皮骨肠肚以钵头盛，放烈日中，上用稀筛盖之。任苍蝇攻钻生蛆，食骨上肉尽，然后取蛆洗净炒乾，用重纸包灰，火内煨焦存性，为末，每末一两，加入后药。
胡黄连（二两）　山楂肉（去子，净四两）　真芦荟（二两）　砂仁（二两）　青皮（去白，麸炒，一两）　芜荑（一两）　槟榔（二两）　蒿心末（一两）　西涯木香（五钱）
上为末，除渣净一斤，外用陈麦面十斤，沙糖二斤，饧糖一斤，将药面糖和匀，如金花饼法造成饼子，一两重一个。每日空心食一个，米汤下。能消疳磨积如神，小儿逐日用之，极妙。
附：治小儿吐泻，由寒热不匀，内伤脾胃所致，泄泻痢疾，亦由湿热积滞而成，治宜消积理脾为要，后二方主之。
●加减钱氏白术散（百七十八）　治吐泻极效。
人参（五分）　白术（八分）　白茯苓（六分）　甘草（二分）　陈皮（六分）　半夏（七分）　藿香　砂仁　乾葛（各五分）
上用水一锺，煎六分，入姜汁一匙和匀服。
●香橘饼（百七十九）　治小儿疳积下痢，并久泻不止，或冷热不调，赤白脓血相杂，小腹疼痛，或禁口不食，里急后重，日夜无度，经久不瘥，致脾虚脱肛不收，并宜服之。
陈皮（去白）　青皮（去穰，麸炒）　厚朴（姜制）　青木香　山楂肉（去核净）　神麴（炒）　麦芽（炒）　白术（炒，各四两）　三稜（醋炒，二两）　莪术（醋炒，一两）　香附（炒）　砂仁（炒）　甘草（炙）　人参（滋润有润者，去芦，各二两）　木香（不见火，五钱）
上为极细末，炼蜜和匀，印作锭子，每饼湿时重二钱，阴乾。每服一饼，空心米汤化下立效，大人亦可用。
●白术助胃丹（百八十）　治小儿吐泻，大能和脾胃，进饮食，化滞磨积。
白术（一两五钱，陈土炒）　人参（六钱）　白茯苓（去皮，一两）　甘草（炙，五钱）　白豆蔻（大者去壳，十五粒）　砂仁（大者四十粒，炒）　肉豆蔻（中大四个，鸡蛋清炒）　木香（二钱）　山药（姜汁炒，一两）
上为极细末，炼蜜丸，如皂子大。每服一丸，空心米汤化下。
●治小儿食伤，宜服此方消导之。（百八十一）
白术（一钱）　陈皮（七分）　麦芽（一钱）　厚朴（六分）　甘草（四分）　枳实（六分）
伤乳及粥饭米曲，加神麴（真炒香，一钱），半夏（六分），更增麦芽（五分）。若伤鱼、肉、果子等食，加山楂（一钱炒），砂仁（五分），黄连（三分），草果（三分）。伤生冷之物，腹痛，泄泻清冷色白，加砂仁、山楂、神麴（各八分），煨木香（四分），乾姜（炒紫黑三分）。伤辛热饮食，或伤食停积，日久食郁作热，呕吐酸水，或大便积痢不快，或黄黑色，此有热也。加姜炒黄连（七分），山楂、川芎（各五分），木香（三分）。寻常些小伤食，不必服药，只用麦芽，入姜二片，煎汤饮之。
上药，用姜二片，水一锺，煎六分，食前服。若饮食伤脾胃，食积在内作热，见于肌表，或潮热往来，只宜理中而表热自除，不可解表，宜用前方，加山楂、白芍药、升麻、乾葛（各八分），生甘草（二分），炙甘草（二分），黄连（五分）。以消食积之热。表热未除，亦宜加除脾胃之热，热壮盛脉有力者，更加煅石膏（一钱）。此皆太阴、阳明二经药也。
治小儿服前消导药，积去后泄泻不止，服此方调补脾胃，止泻。
白术（一钱二分）　白茯苓（一钱）　白芍药（一钱，酒炒）　木香（煨）　甘草（炙）　肉豆蔻（各四分）　黄连（姜炒）　神麴（姜炒）　陈皮（各六分）　乾姜（炒半黑，二分半）
上用姜二片煎，食前温服。泄泻止后，调理以复脾胃之气，本方去乾姜、神麴、肉果，加人参（六分），黄耆（三分）。服二贴愈。过服解表止泻剂，致损脾胃中血气，本方去肉果、木香、乾姜、神麴、黄连，加山楂（三分），当归（四分），半夏（姜制八分），麦门冬（六分），川芎（二分）。此皆平和之剂，故可常服调理以夏胃气，虽大人亦可服也。
●磨积锭（百八十二）　治小儿一切积滞。
白术（陈土炒，二两）　陈皮（二两）　厚朴（姜炒，一两）　槟榔（一两）　枳实（麸炒，一两）　三稜　莪术（二味醋炒，各一两半）　甘草（一两）　使君子（去核净，一两七钱）　半夏曲（一两）　山楂（去核）　神麴（各二两）　阿魏（真者，一两）　黑牵牛（头末，一两，半生半炒）　巴豆霜（三钱，另研）　木香（三钱）　楂砂（一钱，洗去砂土）　苍术（麸炒，一两）
上为末，神麴一半，麦芽面一半，打糊为块，捣千馀下，印作锭子，每锭湿重二钱，阴乾约一钱。每服八岁以上一锭，七岁以下半锭，空心滚白汤磨下，微利一二次不妨，无积不可服。
●惺惺散（百八十三）　变蒸一症，乃小儿蒸皮长骨，变幻精神，不须服药。其有兼伤风寒，咳嗽痰涎，鼻塞声重，蒸蒸发热，宜服此方。
人参　白术　白茯苓　甘草（炙）　白芍药（炒）　桔梗　天花粉（各五钱）　细辛　薄荷叶（各二钱半）
上为粗末，每服三钱，水四盏煎二盏服，不拘时候。
（附）治麻症及斑疹，初因外感不解，热蕴于内而成，宜用葛根汤以解散，痘疮，初觉发热，亦宜用之。若见标则不用也。（方见春类。）
●消毒饮（百八十四）　治癍疹热甚紫黑者，或痘未出时，亦宜服。
荆芥（去根，一钱）　连翘（三钱）　牛蒡子（一名鼠黏子，炒研，三钱）　防风（去芦）　甘草（生，各五分）　犀角（二分，另磨入）
上作一服，水煎热服。
（附）治痘三法，按《博爱心鉴》，治痘症立逆顺险三法，极其详明，而效验亦神。谨按其法之大概，以所宜用之方，随变症加减，详于三法之下。
（附）顺者一二日间，初出之象如粟，于口、鼻、腮、耳、年寿之间，先发二三点淡红润色者，吉之兆也。气得其正，血得其行，其毒浅而轻，不得妄行，所以不须服药，如七八日内，贯浆之时，略服保元汤一二贴，以助其气血也。
●保元汤（附）
人参（二钱）　黄耆（三钱）　甘草（一钱）
加川芎（五分）　当归（七分）　引助血分。
上用姜一片，水一锺，煎六分，食远温服。
（附）逆者初出于天庭、司空、太阳、印堂、结喉、心胸，方广之处，先发者逆，形如蚕肿，紫黑乾枯，气涩血滞，致毒深，妄参阳位，难当其势也。以前保元汤内，用人参一钱，黄耆、甘草各一钱，加白芍药一钱，牛蒡子、黄芩、黄连、玄参、丝瓜灰、当归、川芎、连翘（各五分），陈皮、官桂（各三分），防风、羌活、荆芥、前胡（各四分），姜三片，葱一根，煎服。一以解毒，一以助气血，取汗以泄其毒，开其滞涩，或幡然如云雾之散，而白日出见，此一救而可得生者，十中二三。七八日内，病势沉重，色白毒深，又用保元汤加大黄、芒硝、枳实（炒）、厚朴、川芎、当归，水煎服。大下之，下后而身湿，再出红润。此则十中可活一二，乃起死回生之妙也。
（附）险者初出圆晕成形，乾红少润，其一二日出现者。毒尚浅，气血未离可治，以俟其气血交会也。以保元汤加桂（二分），兼和血匀气之剂。如毒若盛，兼解毒之药。
●加味保元汤（百八十五）
人参　黄耆　甘草　白芍药（各一钱）　当归（六分，活血）　陈皮（六分，匀气）　白术（六分，补中）　牛蒡子（七分）　连翘　玄参（各六分，解毒）
上用水一锺，煎七分，温服，入少酒尤验。一云：四肢出不快者，加防风（五分），八九日，以此方加减服，以助其气血，贯浆。十三四日内，以保元汤加白术、白茯苓、陈皮、山楂，以助结痂。如渴，用参苓白术散。（方见夏类。）如毒热不解，用后方。
●牛蒡子散（附）
牛蒡子（一钱）　连翘　黄连　玄参（各七分）　甘草（生）　荆芥　防风（各五分）　紫草（五分）　犀角（锉末，三分入药）　川芎　当归　赤芍药　生地黄（各六分）
上用水一锺，煎七分服，以解其热毒，即安。
大法：保元汤，四物汤，四君子汤，皆当随气血盛衰参用。毒盛则下之，毒少则解散之，寒则温之，热则清之。全在活法治之，可保无虞。古方木香、异功等散，多燥热，非真寒症不可轻用，慎之慎之。
●又方　馀毒用牛蒡子、射干、升麻、甘草各二钱，水煎。分上下服之。验过。
●神功消毒保婴丹（百八十六）　凡小儿未出痘疮者，每遇春分、秋分，日服一丸，其痘毒即渐消化。若只服一二次者，只得减少。若服三年六次，其毒尽能消化，必保无虞。此方屡经试验，务照后开日期，洁诚修合，服之神效。
缠豆藤（一两五钱，其藤八月收取毛豆桔上缠绕细红丝就是。採取阴乾，此味为主，妙在此味药上）　黑豆（三十粒）　赤豆（七十粒）　山楂肉（一两）　新升麻（七钱五分）　生地黄（五钱）　荆芥（五钱）　防风（五钱）　川独活　甘草　当归（各五钱）　连翘（七钱五分）　黄连　赤芍药　桔梗（各五钱）　牛蒡子（一两）　辰砂（另研，甘草同煮过，去甘草，一两五钱）　苦丝瓜（二个，各长五寸，隔年经霜者妙，烧灰存性）
上各为极细末，砂糖拌匀，共捣千馀下，丸如李核大。每服一丸，浓煎甘草汤化下。
其前项药预办精料，遇春分秋分，或正月十五，或七月十五日，修合，务在虔诚。
●治小儿初生七日内，急患脐风，撮口，百无一活。父母坐视其死而不能救，良可悯哉。一秘法极有神验，世罕知之。凡儿患此疾者，齿龈之上，有小泡如粟米状，急以温水蘸青软中绵裹手指轻轻擦破，即开口便安。不须服药，神效不误。（百八十七）
●治撮口方（附）　小儿断脐为风湿所乘，或尿在包裙之内，遂成脐风。面赤喘包，啼声不出，名曰撮口。此方治之。
蝎梢（四尾）　姜蚕（七枚）　瞿麦（五分）　赤脚金头蜈蚣（一条）
上为细末，先将鹅管吹药一分入鼻内，使嚏，啼哭为可医，后用薄荷汤调服三五分，立效。
（附）治小儿初生，大小便不通，腹胀欲绝者。急令妇人以热水漱口，吸咂儿前后心并脐下两手足，共七处，每一处凡三五次漱口吸咂，取红赤色为度。须臾自通。不尔无生，若遇此症，按法治之，可得再生也。
●天一丸（百八十八）　治小儿百病，随症调引。
赤白茯苓茯神（去皮心，净，各三两）　灯心（用净一斤，以米粉浆水洗，晒乾，研末，入水沉之，浮者取用再晒乾，二两半，沉者不用）　泽泻（五两，去毛净，要白者）　猪苓（去黑皮，五两）　滑石（牡丹皮二两同煮半日，去丹皮，晒乾，净六两）
上药五味，为细末，外用人参六两，白术六两，甘草四两，熬膏为丸，如龙眼大，朱砂为衣，贴金箔。每服一丸，照病调引用，大抵小儿之生，本天一生水之妙。凡治小儿病，以水道通利为捷径也。

养老类  ***************************
●却病延寿丹（百八十九）　年高老人，但觉小水短少，即是病进，宜服此方。
人参（一钱）　白术（一钱）　牛膝（一钱）　白芍药（一钱）　白茯苓（一钱）　陈皮（一钱）　山楂肉（去核，一钱）　当归（五分）　小甘草（五分）
上用姜二片煎，空心服。
春加川芎（七分），夏，秋加黄芩、麦门冬（各一钱），冬加乾姜（二分），倍当归。服至小水长止药，如短少又服。此丹溪养母方也。为人子者不可不知。此或用糊丸，如梧桐子大。每服七八十丸，空心食远清米汤下。
●三子养亲汤（百九十）　老人形衰，苦于痰喘，咳嗽气急，胸满艰食，不可妄投荡涤峻利之药，反耗真气。是有三人，求治其亲，静中精思，以成此方，随试随效。又谓三子者出自老圃，性度和平芬畅，善佐饮食，善脾胃，使人亲有勿药之喜，故仁者取焉。
紫苏子（主气喘咳嗽，用紫色真正年久者佳）　白芥子（消痰下气宽中，白者佳，紫色不用）　萝卜子（主痞闷，兼理气，用白种者）
上各洗净，去砂土，晒乾，纸上微炒，研细，看何经病多，以所主为君，馀次之。每剂不过三钱，用生绢或细布小袋盛之煮汤，可随甘旨饮啜，亦不拘时。勿煎太过，令味苦辣口。若大便素实，入熟蜜一匙，冬寒加姜一片，尤妙。
●加味地黄丸（百九十一）　治老人阴虚，筋骨痿弱无力，面无光泽，或黯惨，食少痰多，或嗽或喘，或便溺数涩，阳痿，足膝无力，形体瘦弱，因肾气久虚，惟悴寝汗，发热作渴。
怀熟地黄（酒蒸，四两）　山茱萸（去核，净二两）　山药（姜汁炒，一两）　牡丹皮（去木，一两半）　五味子（去梗，一两）　麦门冬（去心，一两）　益智仁（去壳，盐水炒，一两，古方泽泻）
上为末，炼蜜为丸，如梧桐子大。每服七八十丸，空心盐汤下。
夏月不用盐。腰痛，加鹿茸、当归、木瓜、续断（各一两）。消渴，去茯神，倍用麦门冬、五味子。老人下元冷，胞转不得小便，膨急切痛，四五日困笃垂死者，用泽泻二两，去益智仁。诸淋数起不通，倍用茯苓、泽泻，益智减半。脚气痛连腰胯，加牛膝、木瓜（各两）。夜多小便，依本方，茯苓减半。虚壅于齿疼痛，浮而不能嚼物，并耳瞶及鸣，并去麦门，各加附子（炮），桂心（净，各一两）。耳聋或作波涛钟鼓之声，用全蝎四十九枚，炒微黄色，为末，每服三钱。温酒送下一百丸，空心服。
●加味搜风顺气丸（百九十二）　老人常服，润利脏腑，永无瘫痪痰火之病，极效。（方见冬类。）
●固本酒（百九十三）　老人常服，补脾清肺，养心益肾大补阴血。
人参（一两）　甘州枸杞子（一两）　天门冬（去心，一两）　麦门冬（去心，一两）　怀生地黄（一两）　怀熟地黄（一两）
上好烧酒十二斤浸，春、秋半月，夏七，冬二十一日，密封固瓶口，待浸日完，取出绞去渣，每日空心食远各饮二盏，其渣再用白酒十斤，煮熟，去渣，每日随意用之。
●菖蒲酒（附）　通血脉，调荣卫，聪耳明目，久服气力倍常，行及奔马，发白返黑，齿落更生，延年益寿，心与神通，昼夜有光。
用五月五日、六月六日、七月七日，取菖蒲不拘多少，捣烂绞取清汁五斗，糯米五斗蒸熟，入细酒面五斤，（南方只用三斤。）捣碎拌匀，如造酒法，下缸密盖三七日，榨起新罐盛，泥封固。每次温服二三杯，极妙。
●菊花酒（附）　清心明目，养血疏风。
家菊花（五斤）　生地黄（怀庆者，五斤）　地骨皮（去土木，净五斤）
上三味，捣碎一处，用水一石，煮取净汁五斗，次用糯米五斗炊饭，细面曲五斤拌令匀，入瓮内密封三七日，候熟，澄清去渣，另用小瓶盛贮，每服二三杯，不拘时候。
●冬青子酒（附）　用冬至日採冬青子一斗五升，糯米三斗，拌匀蒸熟，以酒麴造成酒，去渣煮熟，随意饮五七杯，不拘时。能清心明目，乌须黑发，延年益寿，却百病，消痰火。
●紫苏子酒（附）　调中，益五脏，下气补虚，润心肺，消痰顺气。
用紫苏子三升，炒香，研细，清酒三斗，罐贮，将苏子纳入酒中，密封，浸一七，滤去渣，每日随饮三五杯。
●猪腰子粥（百九十四）　治老人肾脏气惫耳聋。
猪腰子（二对，约八两）　葱白（四茎，去须，切碎）　人参（五分）　防风（五分）　粳米（八合）　薤白（少许）
上五味和米煮粥，入盐空心食之。
●黄鸡粥（附）　治老人五劳七伤，益下元，壮气海，服经月馀，肌肉充盛。不论男妇老少，皆宜用之。大有补益。
黄母鸡（一只，初生一次蛋者佳，杀去毛肠杂）　肉苁蓉（酒浸一宿，去皱皮并内白心，切片，晒乾，一两）　生薯蓣（一两）　阿魏（少许）　粳米（三合）
上先将鸡煮烂，去筋骨，取汁，下米，及鸡肉，并苁蓉等五样，煮熟，下盐空心食之。
●羊肉粥（附）　治老人虚损羸瘦，助阳，壮筋骨。
羊肉（二斤，去骨）　人参（一两，去芦）　黄耆（一两，生用）　白茯苓（去皮，一两）　大枣（去核，五枚）　糯米（三合）
上先将羊肉去脂皮，取精肉四两，细切豆大，馀一斤十二两，并药四味，用水五大碗，煎取汁三碗，绞去渣，入米煮粥，再下前切细生羊肉同煮熟，入五味调和，空心食之。
●羊脊髓粥（附）　治老人脾胃气弱，劳损，不下食。
用大羊脊髓一条，透肥者。捣碎，用青梁米四合，淘净，以水五升，煮取汁二升，下米煮作粥，入五味和匀，空心食之。常用极有补益。
●鸡头实粥（附）　老人常用，益精强肾，聪耳明目。
用莲肉三两，（去皮心，净）　糯米三合，晚米三合，和匀，作二次煮粥，空心食之。
●法制猪肚方（百九十五）　补老人脾胃不足，虚羸乏力。
用鸡头实，不拘多少，去壳，净粉三合，粳米三合，照常煮粥，空心食之。
●薏苡仁粥（附）　治老人脾胃虚弱，常用疏风湿，壮筋骨。甩薏苡仁四两，粳米三合，照常煮粥，不拘时用。
●莲肉粥（附）　老人常用，补脾胃，养心肾。
豶猪肚（一具，洗净）　人参（五钱）　乾姜（一钱，泡）　葱白（五茎，去须叶）　川椒（一钱，炒出汗，去目闭口者）　糯米（五合）
上药研为末，以米合和相得，入猪肚内，缝合，勿令泄气，以水五升，用砂锅内慢火煮令极烂，空心服之。次饮酒三五杯。
●牛髓膏（附）　用熟牛胻骨内髓（四两）　核桃仁（去皮，二两）
上二味，和捣成膏，空心食，入少盐，大能补肾消痰，极效。
●开胃炒面方（附）
歌曰：二两白盐四两姜，五斤炒面二茴香，半斤杏仁和面炒，一两甘草蜜炙黄，枸杞胡桃各半斤，芝麻等分最为良，驻颜和血延寿算，补药之中第一方。
上各研末和匀，不拘时，白滚汤点服。
●又方（附）　治老人脾虚，或大病后胃口虚弱怯食。
用糯米五升，浸一昼夜，用时淋干入锅内，慢火炒令香燥不可焦，外用花椒炒出汗，去目及闭口者净二两，薏苡仁一斤，莲肉一斤，去皮心，各炒黄熟，共和为末，再用白糖二斤和匀，磁罐密贮。每日清晨，用一白盏沸汤调服，善能补胃进食。


卷五  ——————————————————————————————————————————————————————————————————————————————————————————

禁方  ***************************
●万灵膏（百九十六）　香油四斤，槐、柳、桃、榴、椿、杏、楮各二枝。
两尖　白芷　赤芍药　大黄　人参　黄连　白芍药　草乌　苦参　川芎　生地黄　川椒　胎发　川山甲　熟地黄　槐子　杏仁（各一两）　当归（二两）　萆麻（一百二十，去皮）　巴豆（一百一十，去皮）　黄柏（一两，去皮）　木鳖（五十个，去皮）
上两尖等二十二味，俱㕮咀如麻豆大，入香油内浸，春五、夏三、秋七，冬十日。
黄香（十二两）　黄丹（二斤，水飞、澄、火焙七次）　阿魏　沉香　丁香　麝香　血竭（各一两）　乳香　没药（各三两）
上阿魏等八味，俱为细末。
先将香油并药入铜锅内熬焦，将药锅取温冷，用生绢过净将药再熬，下黄丹，用槐柳等枝，不住手搅，此时用烧火宜慢，常滴药在水中成珠不散，入黄香，将锅取下冷片时，减火性，乃下阿魏等八味搅均，用凉水一大桶，将药拔下水中，一日换水一次，浸七日七夜，去火力。用时以滚水化开，量疾大小，裁榜绵纸贴，效如神。无德之人，不可传。
歌曰：此方妙诀秘通仙，原自从师学道传，万病无忧皆有效，命归地府得复全。
歌曰：内外俱医识认真，不凭诊脉问原因，熬成神应摊贴上，一服时间利患身。
治法：痈疮初出，疽疮初出，发背初出，疔疮初出，瘰疠初出，无名肿毒初出。
以上诸证，初发一二日，未成大患，俱用此膏贴之，火烘双手，熨一百五十馀手，务要出汗，其疮即日消散。若疮出四五日，已成肿硬，内已有脓，亦用此膏贴之。拔出脓净，其疮自然生肌平满。
乾湿疥癣，诸般瘙痒，诸般风疹。
以上诸证，俱用此膏贴于脐中，火烘双手，熨一百馀手，出汗。
癞疮肿肤
此证用膏贴之，内加捣细木鳖一个，贴脐中，火烘双手，熨一百馀手，出汗，切小疮疖，用此膏随疮大小贴用之。
胱膀肿硬，用膏贴之。火烘双手，熨五十馀手。
肩背寒湿疼痛，腰腿寒湿疼痛。
两脚寒湿疼痛，脚气穿心疼痛。
以上诸症，俱用此膏贴之。火烘双手，熨一百馀手。
男子肠痿不起，女人阴痿瘦弱。
男子遗精白浊，女人赤白带下。
男子元气虚冷，女人子宫冷闭。
男妇赤白痢疾。
以上诸证，俱用此膏，内加捣细木鳖一个，贴丹田，火烘双手，熨一百馀。
五痨七伤
此证男女俱贴肺腧，肩井，三里，曲池，火烘双手，熨一百馀手。
男女痞块
此证用曲作圈围痞处，内放皮硝一两，上用重纸盖，熨斗熨纸上令内热，去其硝面，用此膏内加捣细木鳖一个，贴之。火烘双手，熨一百馀手，出汗。
小男癖疾
此证不用硝面，止用此膏贴之。火烘双手，熨二三十次，觉腹内热，即止。
左瘫右痪
此证用此膏内加捣细，木鳖一个，贴丹田，火烘双手，熨一百馀手患处，仍服此药三丸，好酒下。
偏正头疼
此一证男女俱贴脐内，火烘双手，熨八十馀手。
冷积攻心
照依积症大小摊贴，火烘双手，熨六十馀手。
舌胀
此证用此膏贴心中肺腧，并心坎下三寸，火烘双手，熨一百馀手，出汗。
酒积，酒后呕吐，转食暗风。
以上诸症，俱用此膏贴肺腧，兼心坎下二寸许，火烘双手，熨六十馀手。风寒咳嗽，风热咳嗽，痨病咳嗽。
以上诸症，用此膏贴肺腧，火烘双手，熨六十馀手，出汗。
打扑血凝
此症用此膏贴疼处，如打扑虚肿，火烘双手，熨一十馀手，觉热即止。
胸膈不利，气喘不止。
此二症，俱用此膏贴肺腧，火烘双手，熨一百馀手。
安胎不定
此症先用此膏脐内贴，后用此膏内加捣细木鳖一个，贴丹田，火烘双手，熨一百馀手。
月经不通
此症用此膏贴陶康二穴骨上，火烘双手，熨六十馀手。
犬咬蛇伤蝎螯
此症用此膏贴之。不许用手烘，若用手烘，作脓难好。
春三月伤寒已过日期
用此膏贴脐上心坎下，火烘双手，熨八十馀手。
春三月伤寒未过日期
用此膏二两半，贴脐中，火烘双手，熨六十馀手，出汗。
夏三月伤寒走黄结胸
用此膏二两，贴心坎下，火烘双手，熨八十馀手。
秋三月伤寒兼赤白痢
用此膏二两，贴脐中，火烘双手，熨九十馀手。
冬三月伤寒兼赤白痢
用此膏二两半，贴脐中，火烘双手，熨一百馀手。
四季伤寒，俱贴脐中，酉时分贴，一服时见效。

服用  ***************************
将前膏药为丸，如梧桐子大，蛤粉为衣，其药可放十年不坏，愈久愈效。每服三丸，各随症引下。
发背疮，冷水下。血气未通，酒下。咳嗽，绵裹噙化。缠喉风，绵裹噙化。喉闭，绵裹噙化。风赤眼，山栀汤下。打扑伤损，橘皮汤下。腰膝疼痛，盐汤下。唾血，桑白皮汤下。赤痢，甘草汤下。白痢，生姜汤下。产后诸疾，当归汤下。赤白带下，当归汤下。
诗曰：常服肺凉诸病疴，宿垢留肠用此触，软积开痰消癖瘕，大除胃热保神全。
四时无病常服，照各饮下。
春养肝脏，芎藭黄耆汤下。夏养心脏，附子茯苓汤下。秋养肺脏，赤小豆桔梗汤下。冬养肾脏，苁蓉茯苓汤下。
四季养脾脏四引
春季，芍药汤下。夏季，黄芩汤下。秋季，茯苓汤下。冬季，乌头汤下。
眼目杂症十一引
眼盲暗密，蒙花汤下。五轮眼疳，菊花汤下。内障眼疾，石决明汤下，云翳遮睛，木瓜汤下。攀睛翳膜，石决明汤下。眼目咽喉病，淡滚汤下。雀目眼疾夜明，砂仁汤下。两眼赤肿痛，陈皮汤下。赤热火眼，黄连汤下。羞明怕日，荆芥汤下。七十二种杂患眼，椒汤下。
风疾病症二十六引
头眩目晕，防风汤下。摇头风，金线重楼汤下。口眼歪邪。语言不正，酒下。左瘫右痪，热黄酒下。风狂，麝香朱砂汤下。头风手足腰曲，荆芥汤下。暗风病症，荆芥汤下。感风百节痛，独活汤下。偏正头风，清茶汤下。风湿痹病，天门冬汤下。诸痹骨痛，六一散下。风寒病症，菖蒲汤下。风气病，茱萸汤下。惊痫风，杏仁汤下。中诸风，桃仁汤下，管仲汤亦可。诸风疾，荆芥汤下，乾姜亦可。风狂痫病，空心酒下苦，丁香亦可。破伤风病，黄蜡汤下。心急风，朱砂防风汤下。患后得风，热酒下。膀胱肾气，茴香汤下。淋漓，牛蒡子通草汤下。肠风泻血，当归炒槐子汤下。病风，苁蓉汤下。肠风痔漏，柯子汤下。骨节拘急，率风寒湿癖症，白蒿荆芥汤下。
伤寒病症六引
伤寒无汗，麻黄柴胡汤下。伤寒有汗，桂枝芍药汤下。时气瘟疫，井花水下麻子仁亦可。阳毒伤寒，黄连栀子汤下。或痢发汗，生姜葱白汤下。阴毒伤寒，附子枣汤下，酒亦可。
一应寒热五般疟疾十四引
暑气热病，六一散调下。寒冷病症，乳汁同煎下。大瘟疫热病，黄芩汤下。浑身壮热，砂糖汤下。虚热，竹叶柴胡汤下。热病，知母汤下。上焦热，大黄汤下。上焦虚热，薄荷桔梗汤下。寒热肿，梅心白薇汤下。下元虚冷，热黄酒下。冷物所伤，艾醋汤下。伤重冷物，羯羊肉汤下。五种黄病发冷，沸汤下。五般，疟疾，东南桃枝汤下，酒煎桃心亦可。
五痨七伤遗精盗汗九引
七伤痨病，金毛狗春汤下。羸瘦黄虚疾，乳香汤下。五种痨，柴胡汤下，黄耆栀子汤亦可。虚弱，黄酒下，菟丝子亦可。痨疾胀满，黄耆柴胡汤下。五痨七伤，人参汤下，陈皮汤亦可。四肢无力，牛膝续断汤下。气烦，甘草桔梗桑白皮汤下。虚弱羸瘦，夜梦鬼交，登高涉险，遗精盗汗，寒热往来，温酒下。
五积六聚症瘕气痃八引
症积满胀，童便送下。年深积气，麻子仁汤下。积痼水气，当归汤下。五积六聚气块，木香青皮汤下。酒疸食黄，茵陈栀子汤下，黄柏亦可。酒食所伤，随所伤物下。积病，牵牛汤下。痃癖气块，熊胆汤下。
十种水气单腹蛊胀六引
遍身肿满，樟柳根汤下。十种水气，樟柳根汤下。十种十气，大戟桑白皮汤下。蛊气病，当归汤下。蛊气毒，樟柳根汤下。单腹胀，木香槟榔汤下。
反胃噎食呕吐酸水脓血十引
反胃噎食呕逆，木瓜汤下。胸中隔气，木香陈皮汤下。呕吐不止病，茯苓汤下。脾胃不和懒食，任汤下。噎食病，知母汤下。胸膈不快，热酒调陈皮厚朴下。冷吐酸水，蓬术汤下。呕逆病，苦丁香汤下。心烦呕吐，白豆蔻汤下。吐血病，小麦汤下，木瓜丝浆汤下亦可。
嗽喘痰涎十引
咳嗽痰逆，神麴汤下。咳嗽痰涎，生姜汤下。痰滞膈膨，枳壳汤下。风痰涎吐，槐角子汤下。风喘嗽血，陈皮汤下。风嗽，猪肉汤下。嗽上喘，桔梗皮汤。嗽逆伤肺，蒺藜汤下。嗽兼泻，川椒汤下。冷嗽，生姜汤下。
小肠疝气肾气不足并脐痛七引
小肠气痛，荷香汤下。疝气痛，肉苁蓉汤下。风疝气痛，茱萸汤下。膀胱肾气痛，茴香汤下。肾气不足，粟米汤下。脐痛难忍，牛藤汤下。脐下痛酸，枣仁汤下。
腰脚膝疼痛九引
腰痛，苁蓉汤下。腰曲痛，良姜荆芥汤下。腰痛，牵牛威灵汤下。腰膝痛，陈皮汤下。腰肠痛，温黄酒下。腰脚无力痛，炒阿胶汤下。脚气痛，木瓜汤下。脚气转筋，木瓜汤下。脚气小肠痛，茴香汤下。
大小五般淋沥症六引
淋漏秘涩，牛膝汤下。五般淋涩，茅花根汤下。膀胱淋病，牛蒡子汤下，通草木亦可。沙淋病，萱草根汤下。诸淋，酸浆同酒下。阴隔不通，瞿麦汤下。
肠风脏毒并痔漏五引
肠风痔漏，诃子汤下。痔漏发痒，漏芦汤下。肠风泻血，当归炒槐子汤下。脏毒下血，陈皮汤下。肠癖脓血，黄连汤下。
痈疽发背疹癞疔肿十二引
痈疽恶疮，黄耆汤下。发背疮，连翘汤下。恶疮呕吐，丁香汤下。便毒，牡蛎大黄汤下。瘰疬疮，连翘汤下。疔疮疽，白芷汤下。黄水疮疽，柳花汤下。癣疮发痒，芦酢浆下。十三种恶疔，地丁汤下。瘻瘤症积，夏枯草酢汁下。遍身癣癞，防风荆芥汤下。打破伤损疮，没药汤下。
口齿咽喉症十引
喉闭，穀精草汤下。咽喉肿痛，桔梗汤下。口禁不开，白木汤下。口内生疮，井花水下。口疮眼赤，栀子黄柏汤下。牙疳齿气，良姜汤下。牙齿出血，当归汤下。牙疼齿僵，良姜汤下。霍乱吐泻，井花水下。心烦呕吐，白豆蔻汤下。
小儿痘疹症二十一引
疹疮已出，黄耆汤下。疮出不痛，金银花汤下。癍疮未出，升麻汤下，芍药亦可。疮出腹胀，枳壳汤下。疹后泻痢，甘草汤下。疹出泻痢，白术汤下。疮出发冷，麻黄汤下。疮出壮热，大黄汤下。疮出酷渴，人参汤下。疮出不食，枳壳汤下。疮出惊触，青黛汤下。疮出喘喝，黄连汤下。疮黑陷，人牙汤下。疮入眼，米泔水煎木瓜汤下。疮收入腹，雄黄汤下，黄连亦可。疮收饮水，乾葛根汤下。疮出发喘，人参汤下。疮出咳嗽，五味子汤下。疮后发热，（连翘汤下。）疮后有疮，黄耆汤下。半出暂搐，青黛汤下。
小儿杂症二十六引
急惊风，朱砂汤下。慢惊风，青黛汤下。疮疖，诃子老米汤下。口疮，柯子汤下砂糖亦可。遍身疮疥，金银花汤下。脸上生疮，黄耆汤下。头际生疮，黄连汤下。横眉疮，香白芷汤下。乳痹病症，丁香汤下。肝脏风，荆芥汤下。马脾风，薄荷汤下。眼赤肿痛，穀精草汤下。头赤肿，牡蛎汤下。胁赤肿痛，桔梗汤下。凡赤肿痛，黄耆汤下。头顶疼痛，石膏汤下。背膊疼痛，竹叶汤下。脚心痛，灯草汤下。脑热痛，甘草汤下。脑风病，升麻汤下。多睡不食，枳壳汤下。食面所伤，青皮汤下。鼻塞，黄耆汤下。小儿胀蛊，萝卜汤下。小儿夜啼，黄连汤下。耳育湿，炒黄柏汤下。
妇人室女胎前产后症五十八引
产后败血上，冲，生地黄薄荷汤下。产后恶物不止，陈皮汤下。产后发汗，井花水下。产后寒热，红花汤下。产后虚劳，热黄酒下。妇人少乳，樟柳根汤下。胎前产后，乳香朱砂汤下。死胎不下，葵菜汤下。血闭，乌梅汤下，桃仁亦可。血漏病，艾叶汤下。死胎伤腹中，红花酒下。血山崩漏，续断汤下，当归亦可。血崩药服不止，五灵汤下。血妄流不止，沉香汤下。乾血气，当归汤下。经脉不行，血竭汤下。经脉不调，豆蔻汤下。经脉不止，地黄汤下。经脉太过，肉桂汤下。血枯竭，牛膝汤下。血气不和，当归汤下。血多血少，梅子仁汤下。血气不升，当归汤下。血不依时，香附子汤下。血热多寒少，连翘汤下。血结，肉桂汤下。心神不定，远志汤下。血气凝滞，梅子仁汤下。血脾，煎黄连汤下。坠血，破故纸汤下。败血冲心，红花汤下。多寒少热，炒甘草汤下。多热多寒，连翘汤下。炎热，柴胡汤下。增寒发热，麻黄汤下。五种痨症，柴胡汤下。遍身痛，茴香汤下，薄荷亦可。身黄瘦，麦门冬汤下。发睏，黄药子汤下。面黄无力，牛膝汤下。无精神，麻子汤下。多思虑，石斛汤下。夜眠不安，朱砂汤下。咳嗽，人参汤下。黄肿，赤芍药汤下。症瘕病，玄胡汤下。久冷积气，艾叶汤下。腹中痛，乳香汤下。胎热赤眼口疮，黄连汤下。伤食恶肉，厚朴汤下。伤毒鱼，苍术汤下。伤冷物，丁香汤下。伤酒，豆蔻汤下。伤果木，陈皮汤下。伤菜蔬，青皮汤下。伤豆子，枳壳汤下。妇人怀孕，败艾叶汤下。妇人漏下，当归汤下。
一应杂症四十三引
心痛，艾醋汤下，乳香亦可。心痛作酸，山茱萸汤下。急心痛，枳壳汤下。心间热病，清茶下。心失蔽误，东南桃枝汤下。烦热病，栀子黄连汤下。烦渴病，乌梅汤下。消渴病，赤小豆茯苓汤下。伤胃咽渴，栝蒌汤下。饮食不消，陈皮汤下。食少减，陈皮汤下。五脏虚热，温酒下。五脏虚冷，当归汤下。五脏燥热，栀子汤下。大便闭涩，热熟大黄汤下。大小便不通，大黄汤下。脱肛病症，龙骨汤下。白痢热，艾吴茱萸汤下。赤痢病，甘草汤下。五疳八痢，木香汤下。腹中有虫，灯草通草下，苦陈皮亦可。腹内血咬，樟柳根下。腹中胀满，陈皮木瓜汤下。肚腹胀闷，乌梅汤下。腹脏霍乱，丁香汤下。百精殃鬼，升麻汤下。邪气吐涎，槐花汤下。气投鬼精，木香汤下。不伏水土，黄酒下。误吞铜铁，黄酒下。山岚瘴气，黄酒下。痿瘤，连翘汤下。瘿血虫蛀，甘遂汤下。两肋刺痛，热黄酒下。恶刺痛，唾津调搽好。鼻红，桑白皮汤下。梦中出溺，菟丝汤下。耳内蝉鸣，牵牛茱萸汤下。耳聋，鸡冠花汤下。喘息，紫苏子汤下。接骨，（茯苓汤下）　霍乱吐泻，井花水下，合香汤亦可。白痢病症，姜汤下。
●加味解肌汤（附）
柴胡　川芎　羌活　枳壳　桔梗　防风　茯苓　黄芩　甘草　半夏　白芷　细辛
上用姜三片，葱白三根，热服。
●老太服加味紫苏饮（附）
紫苏　川芎　白术　陈皮　乾葛　黄芩　芍药　砂仁　甘草　柴胡　麦门冬
上用姜一片，葱白二根，热服。以上谢惟清方。
●柴胡三稜饮（百九十七）　治小儿食积。
柴胡　神麴　黄芩　莪术　人参　三稜　枳实　陈皮　半夏　乌梅　青皮　茯苓　厚朴　槟榔　甘草
上用姜二片，草果三瓣，煎服。张小儿方。
●黄连磨积丸（百九十八）　柏乡张大尹传。（尹，山东人，名延庭，滨州人。）
治一切痰饮，痰积，积聚，拂郁，胁下闷倦，懒惰，饮食不消，或吐逆恶心，眩晕，怔忡时作时止，用之如神。
黄连（一两，内五钱吴茱萸同炒，五钱益智仁同炒，去二味不用，止用连）　栀子（炒去秀）　青皮（去囊）　川芎　苍术（米酒浸七日）　桃仁（去皮尖）　白芥子（酒浸炒，各五钱）　香附子（童便浸，炒）　莪术（酒浸，炒）　山楂肉　莱菔子（炒研，即萝卜子）　白术（以上各一两）　三稜（用西安者佳，一两五钱）
上为细末，量用汤浸，蒸饼为丸，梧桐子大。每服五七十丸，茶汤白汤任下。未丸时先杵千馀下。
●苏合丸（百九十九）
犀角（二两，用尖）　丁香（二两）　片脑（二两，大片的，一方用一两）　香附子（二两）　安息香（二两真正的）　麝香（二两，一方一两）　明天麻（二两）　沉香（二两）　白术（二两）　檀香（二两）　苏合油（二两）　木香（二两，陆的）　荜拨（二两）　朱砂（二两）　诃子肉（二两）　乳香（二两，一方用一两）　白豆蔻肉（二两）　台乌（二两）　蜜糖（六斤，一方用五斤）　黄蜡（三十斤）　金箔（一百片）
●抱龙丸（附）
枳壳（一两）　琥珀（一两五钱）　天竺黄（一两五钱）　枳实（一两）　黄檀香（一两五钱，陆的）　清河参（一两，人参五钱）　淮山药（十两）　茯神（一两五钱，又一方用白茯苓）　甘草（三两）　牛黄（一钱二分，一方用一钱）　牛胆南星（一两三钱，一方用一两）　麝香（二钱五分，一方不用）　珍珠（一两五钱，成颗者，一方用五钱）　明天麻（一两，一方不用）　蟾蝎（五钱，去头足净，一方不用）　真姜蚕（一两，去头足，一方不用）　金箔（四百片，为衣）　蜜（六斤，一方用二斤半）　黄蜡（二十斤）
●牛黄丸（附）
羚羊角（一两）　白茯苓（一两五钱）　防风（一两五钱）　犀角（二两二钱）　阿胶（一两七钱）　牛黄（一两四钱）　薄荷叶（二两）　甘草（五两）　白芍药（一两五钱）　麦门冬（一两五钱，去心）　黄芩（一两五钱）　神麴（一两五钱）　白蔹（七钱）　人参（二两五钱）　肉桂（一两七钱）　芎藭（一两二钱）　乾姜（八钱）　白术（二两七钱）　麝香（一两）　片脑（一两）　雄黄（八钱）　淮山药（七两）　桔梗（一两二钱）　柴胡（一两二钱）　杏仁（一两三钱）　大豆黄卷（一两七钱）　当归（一两五钱）　蒲黄（二两五钱）　金华枣（一百二十个）　金箔（一千二百片）　蜜糖（六斤）　黄蜡（四十斤）
●活络丹（附）
牛黄（二钱五分）　片脑（一钱五分）　麝香（五钱）　人参（一两）　犀角（五钱）　白花蛇（二两）　乌稍蛇（二两）　黑附子（一两）　乌药（一两）　白豆蔻（一两）　青皮（一两）　白茯苓（一两）　香附（一两）　当归（一两五钱）　骨碎补（一两）　麻黄（二两）　川芎（二两）　两头尖（二两）　白术（一两）　羌活（二两）　防风（二两）　全蝎（二两）　天麻（二两）　玄参（二两）　威灵仙（一两半）　白芷（二两）　草豆蔻（二两）　血竭（七钱半）　黄芩（二两）　黄连（二两）　地龙（五钱）　大黄（二两）　熟地黄（二两）　木香（二两，陆的）　沉香（一两，陆的）　丁香（一两）　乳香（一两）　没香（一两）　安息香（一两）　细辛（一两半）　乾葛（一两半）　赤芍药（一两）　姜蚕（一两）　天竺黄（一两）　龟板（一两）　虎骨（一两）　藿香（二两）　甘草（二两）　朱砂（一两）　官桂（二两）　松香（五钱）　何首乌（二两）　金箔（四百张）　酥油（一两）　黄蜡（四十斤）　蜜糖（十一斤）
●梁木湾传药方（附）
琥珀（一两五钱）　天竺黄（一两六钱）　枳实（一两二钱）　檀香（一两六钱）　人参（一两五钱）　山药（十两）　茯神（一两六钱）　粉草（三两三钱）　牛黄（一钱二分）　牛胆南星（一两八钱）　麝香（三钱，或二钱五分）　珍珠（五钱）　白术（四两五钱）　朱砂（四两二钱）　金箔（一百五十片）　蜂蜜（六斤）　黄蜡（三十斤）　加天麻（三两）
上琥珀抱龙丸方全料，计此药可制信百颗，每颗药内一钱二分，大约价银一十五两。
●经验肥儿丸（二百）　以下二方，医官陶国佐呈。
神麴（微炒）　麦芽（炒）　山药　山楂（煮软，去核）　水仙子（以上各五钱，微炒）　陈皮（洗净）　青皮（去囊）　枳壳（去囊，面炒）　前胡（去芦，以上各三钱）　苍术（米泔水夜浸日晒，七日为度）　白术（蛤粉炒）　半夏（姜汁夜浸日晒，七日为度）　使君子（去壳，微炒）　宣黄连（去芦）　砂仁　当归身（以上七味各二钱）　人参　胡黄连　石莲肉（二味各一钱）　甘粉草（七分）
上各味，精制为细末，用晚米糊为丸，如小粟米大。每二三分，或四五分，陈米汤下，或稀粥调和米汤，俱可服下。
●经验蟾酥五疳丸（附）
南木香（去粗皮）　青皮（去芦）　肉豆蔻（面包煨）　芦荟　麦芽（炒）　神麴（炒）　山楂（煮软，去核）　千金子（去壳，捶油，以上八味各三钱，即续随子）　蟾酥（取真的，一钱五分）　白术（蛤粉炒）　宣黄连（去芦，各二钱）　尖槟榔（一钱）
上各味精制为细末，用陈米粉丸，如粟米大。稀粥或米汤吞，送下三分或四分，如神效验。
●金不换三七经验仙方（附）
三七出自粤西，惟右江南等州蛮夷地名为最，产于险峻山谷之间，真。味似人参，每茎上七叶，下三根，故名三七。重拟良金，又名金不换，又名血见愁。专治血归经络，效最莫比。今将治法开具于后：
治金刃箭伤，跌跋伤损，血出不止，自嚼少许罨患处，即愈。
治妇人赤白带下，每服用一钱研末，温酒送下。
治吐血，用一钱自嚼，茅花煎汤或米汤送下。
治男妇伤寒，口齿不开，将生姜擦齿，用姜汤调三钱服。
治妇人产后败血作疼，用一钱或五分，艾叶煎汤，老酒，研末送下，自嚼亦可。
治男妇被打伤，青肿不消，用一钱嚼细，涂患即消。
治男妇害眼，十分沉重，不开，用一钱嚼烂涂眼外，一宵即愈。《医鉴》云：水磨涂眼眶。
治男妇红白痢疾，用一钱研末，木香，黄连煎汤，或米泔水送下。
治蛇伤虎伤，用三钱磨细酒送。余嚼涂患，立效。
治畏人下蛊毒，先嚼一钱，遇毒即返，神效。
治男妇喉疯，单双鹅头，用一钱为末，盐酒送下。
治男妇心气疼痛，量年久近，用二钱或一钱为末，温酒调下，或自嚼，酒送下亦可。
治小儿痘疹，用一钱，蜜水滚热服下。
治男妇血淋，用一钱，灯草姜汤送下。
治妇人血山崩，量年远年，研末一钱，用淡白酒或米汤服，一二次即愈。
治肠红下血，用四物汤加三七五分服，最效。或用槐角煎汤，或空心用温酒服。
治杖伤，或刃破淤血，取三七随伤大小，咀嚼罨之。即愈。行杖时，先服一钱，亦可使血不冲心，杖后尤宜屡服之。
治男妇生无名肿毒，或痈疽等疮，疼痛不止，一二钱研细涂上，痛即止。或初成或未成，以好米醋磨涂，即散。
●牙床肿痛，因食辛热之物，致以下牙床肿痛，属手阳明之药。（二百一）
当归　黄连　生地黄　升麻（各三分）　牡丹皮　防风　白芷（各二分半）
上用水一碗半，煎至七分，食远服。
●擦牙散（二百二）
细辛　石膏　故纸　熟地黄　地骨皮（各一两六钱）　龙骨（二两）　防风　旱连草　青盐　当归　猪牙皂（各一两）　川椒　白芷（各六钱）　没石子（一对）　香附子（六钱）
●痢症药（附）
当归身（酒洗，一钱）　川芎（一钱五分）　白芍药（酒浸，一钱五分）　熟地黄（酒洗，一钱）　人参（一钱）　白术（米泔水浸一宿，锉片，土炒，五分）　乾姜（炒黑，三分）　陈皮（去白，五分）　升麻（三分）　实条黄芩（炒，一钱）　槐花（炒，一钱）　阿胶（炒成珠，八分）　砂仁（三分）　甘草（炙，五分）　黄耆（蜜炙，一钱五分）
上用姜三片，枣三枚，水一碗半，煎至七分，空心服，渣再煎服。
●痢方（附）
凤尾草（八两，要近水者佳）　龙凤藤（四两）　鸭脚金星草（三两）　车前草（二两）
上四草，俱端午日取者，神效。五月内取亦效，余月不效。取来阴乾，俱锉为粗末，听后开制度，如病急生草煎服亦效。
如肚疼（附）
当归（一两五钱）　砂仁（一两）　木香（五钱）　赤芍药（五钱）
上四味，共用水四大碗，煎至一碗半，去渣，将汁拌前四草，晒乾，再拌以前药，汁尽为度，晒极干，磁罐收贮。如用时，每服五钱，水一锺，入铜杓内，浸少刻，搅令匀，放火上煎二滚，俱要滚到中心，即取起滤去渣，再用水一大钟，煎至中心五滚，滤渣飢服。
如后重用（附）
滑石末（炒，一两五钱）　枳壳（五钱）　槟榔（五钱）　芍药（生五钱）　黄芩（五钱）
上晒乾煎服，俱如上法。
如白痢（附）
白术（一两）　白茯苓（一两）　滑石（炒，一两）　陈皮（一两）
如红痢（附）
当归（一两五钱）　川芎（一两五钱）　桃仁（一两）
如红白相兼（附）
当归（七钱五分）　川芎（七钱五分）　桃仁（七钱五分）　沙滑石（五钱）　陈皮（五钱）　苍术（五钱）
●如白痢久胃弱气虚，或下后未愈减者用。（二百三）
黄芩（三钱五分）　黄连（三钱五分）　芍药（三钱五分）　黄耆（五钱）　陈皮（二钱）　砂仁（二钱五分）　白术（七钱五分）　白茯苓（五钱）　乾姜（火炙，二钱五分）
如红痢久胃弱血虚，或下后未愈减者。用：（附）
黄芩（二钱）　黄连（二钱五分）　当归（五钱）　川芎（五钱）　陈皮（五钱）　熟地黄（五钱）　白术（七钱五分）　阿胶珠（五钱）
如血痢，用（附）
当归　川芎　桃仁　生地黄　槐花　炒黑乾姜　陈皮（各五钱）　阿胶珠　白术　炒侧柏叶（各七钱五分）
如赤黑相兼，仍小便赤涩。（附）
木通　泽泻　茯苓（各一两）　山栀（五钱）
（附）如痢久而后重不去，此大肠坠下，用：一方以橘叶煎汤蒸之效。
条芩　升麻（各一两）
附如呕吐食不下，用：
石膏（一两五钱）　山栀仁（炒五钱）　陈皮　软白扁豆（各一两）
上晒拌煎服，悉同上法。
此方妙甚，但难于得药，与仓卒未易制耳。许龙山尝称其以半剂医一噤口痢。余曰：何谓半剂？曰：止服一次，持去渣不与服也。恐难卒办，后金华散亦妙。
●金华散（二百四）　专治红白痢疾，久不愈者，服之神效。
椿白皮（一两，臭者佳，去粗皮，取皮向东南者）　松花（三钱）　地榆（二钱）　乾荷叶（二钱，用贴水叶，去边留中，阴乾）
上四味各为极细末，每服三钱，红痢蜜调，白痢黑沙糖调，红白相杂，蜜与沙糖调，后加温汤少许，空心服。忌面食荤腥油腻物。
此方南郡织造牛内相，每以施人，亦不知其为异也。己未岁，临准侯太夫人，年已七旬，偶患噤口，饮食不能进者，三五日矣。子孙为治后事。牛织造闻之，馈以前药，初服即觉少解，再服而愈矣。
●疟方（附）
人参（五分，如虚加七分，或加一钱）　白术（有汗二钱，无汗一钱）　白茯苓　柴胡（有汗一钱，无汗二钱）　甘草（炙，腹胀三分，不胀不用）　半夏（姜制，七分）　草果（有食五分，食多七分，无食不用）　薄桂（二分）　黄芩（酒炒，寒热均七分，寒多五分，热多一钱）　煨生姜（寒热均三片，寒多五片，热多不用）
上用水一锺半，煎八分，临发前空心温服，感轻一服。感重二三服，不拘男女老幼，四五年老疟，无不效者。药皆平平，但君臣佐使得宜耳。
此方余试之，妙在审症的确，加药即应手而愈。尝医一日间疟，调寒热均服三剂，不效，细询乃热多于寒也。改服二剂，全愈矣。
●又疟方（附）
陈芽茶（一两）　白扁豆（一两，炒）　各为极细末。
飞罗极细末（二两，炒黄色）　南星（选极大者，二个）
上将二南星根上各挖开一孔，取白砒四钱，研为末，装入孔内，两星孔口相对合，用线札定，泥封固，炭火煅存性，取出研为细末，共前药和匀。每临发日，空心用茶调，大人服四分五釐，未冠者止服三分，十岁以下者。止二分，六七岁者。一分五釐，量人虚实大小增减。惟妊娠不可服，慎之慎之。
范屏麓主应天试出场，称徐宾吾带药末一钱，愈三疟疾。其方出宁国许上舍，余走书恳得之，即此方。若嫌其峻厉，备之以应下人亦好。吾侪专用前方可也。
●松梅丸方
松脂细末一斤，买通明洁净松脂，拣去杂物，用长流水煮，以铜锅用桑柴为薪煮化，捞去杂物，将冷水加入釜中，捞起如造糖一样，搭于木椿，扯跌待冷硬，如前再煮再扯跌三次，即用桑柴火，炭火，淋汁，再煮三四次，却入无火酒煮化，入冷水，取起如前扯跌冷硬，换酒再煮，如是酒煮六七次，又用长流水再煮三四次，扯跌色白，味不苦涩为度，研末称足一斤为一料。怀庆乾生地黄十两，去浮水并梗硬者不用，将好酒浸三日夜，捞起同制熟乌梅内入石臼内，捣膏极烂如泥，净乌梅肉六两，将乌梅一二斤，捣损去核，用温水洗三次，晒极干，秤足六两净，用酒拌蒸五次，同生地黄捣半日，极烂。即将松脂细末徐徐入膏内，一面捣一面慢慢加入松脂，捣五六千下，看软硬得宜，为圆硬，则少少加酒，再捣软则擦和为圆，凡为圆如梧桐子大。每早空心服二钱，饮酒者酒送下，不饮者米汤盐汤送下，渐渐加入一分，加至二钱五分止。
●加味滋阴大补丸（二百五）　主养血养气，滋肾水，固元阳，添精髓，壮腰膝，润肤体，育心神，久服多子，驻颜延年。
甘州枸杞子（择去枝蒂，酒拌蒸，四两）　沙苑蒺藜（酒洗，蜜酒拌蒸，三两）　当归身（酒洗，二两）　人参（去芦，一两）　黄耆（蜜炙，二两）　山药（人乳拌晒三次，二两）　山茱萸（水洗，去核，童便拌晒，二两）　白茯苓（去皮，漂去筋膜，人乳拌晒三次，二两）　牡丹皮（酒洗，去心，二两）　怀生地黄（酒洗，二两）　怀熟地黄（酒洗，二两）　天门冬（水洗，去心，二两）　麦门冬（水洗去心，二两）　黄柏（川秋石入酒炒褐色，一两五钱）　知母（川秋石入酒炒褐色，一两五钱）　龟板（酒洗，酥炙，二两）　杜仲（去粗皮，姜汁炒断丝，二两）　牛膝（去芦，酒洗，同黑豆蒸二时，去豆，二两）　补骨脂（酒浸蒸，二两）　鹿角胶（四两）　菟丝子（水淘去沙，酒浸蒸捣成饼，焙乾，二两）　肉苁蓉（酒洗，酥炙，一两五钱）　琐阳（酒浸，酥炙，一两二钱）　虎胫骨（酒浸，酥炙，二两）
上各为细末，先以丸角胶，用无灰好酒熔开，和炼蜜丸，如梧桐子大。每服三钱，空腹微盐汤送下，温酒亦可。
●参术启脾丸（二百六）　主补脾胃，益元气，壮精神，化痰涎，灵饮食，久服肥健延年。
人参（去芦，二两）　白术（麸皮炒，四两）　黄耆（蜜炙，二两）　白茯苓（去皮，二两）　山药（微炒，二两）　甘草（炙，五钱）　陈皮（去半白，一两）　黄连（炒，八钱）　法制半夏粉（一两）　砂仁（一两）　神麴（炒，五钱）　白芍药（炒，一两五钱）　山楂肉（一两）　藿香（水洗，三钱）　麦门冬（炒，取末，五钱）
上各为细末，炼蜜为丸，如梧桐子大。每服二钱，白汤下，空腹食远皆可服。
以上二方，宁波府鄞县医生钱雷送呈。
●固齿乌须补肾兼治牙疼方（二百七）
当归（一两，酒浸洗）　川芎（一两，水泡洗）　熟地黄（一两，酒浸洗）　白芍药（一两，纸包煨）　川牛膝（一两，去芦，酒洗）　甘枸杞（一两）　香附子（一两五钱，盐水浸透）　荆芥穗（八钱，洗净）　雪白石膏（一两五钱）　青盐（一两）
上十味，共为细末，用磁罐或铅盒收贮。每早鸳鸯手擦牙，久漱药水，或吐或咽，到老不疼不落，甚妙。
●又治牙疼煎药方（附）
羌活　独活　柴胡　桔梗　甘草　川芎　细辛　石膏　大黄（煨）　赤茯苓　黄芩（酒炒）　山栀子（炒）　黄柏（炒）　黄连（酒炒）　连翘　升麻　前胡
上十七味等分，每剂用生姜一片，灯心十馀根，水一锺半，煎七分，食远温服。
●羊肝饼（二百八）　专治小儿惊积，左胁下有块，女人血瘕，发热瘦弱。若积块在右，为食积，宜贴阿魏膏，不宜吃此饼。
黑羯羊肝一具（去筋膜，切成方寸块，中间割开相连）　白术一两（小米泔浸一宿，切成咀，陈壁土炒黄色，为细末，一两）　左顾大牡蛎一个重一斤者（炭火煅通红，候冷，为细末，一两）　真黄蜡一两（溶化开，入前药二味搅匀，乘热成饼，照肝块数目如肝块大，其饼重二钱，小者重一钱五分）
上将蜡饼夹于肝内，用竹叶包裹，以线缚之。入新沙锅中，以水淹一寸入粟米五六合煮，以米熟为度，候冷，去竹叶，任小儿食之。一颁二三块。夏月将饼繫于井中，勿令色变味臭，小儿不肯食也。重者不过一肝二肝，轻者数块则热止，七日后，则积消腹软矣。
●治天泡疮（二百九）　用小红枣一枚，入砒一钱烧胡为末，入水花朱三分，初发井花水调敷破者乾掺，掩者揭盖点入，神效。
●治眼方（二百一十）　迎风流泪，一切患眼疾，无不效者。
黄连（三两）　黄芩（二两）　黄柏
上用水一碗，浸二宿，将好芦甘石六两，炭火烧红，淬水九次，埋土五七次，取起，研净末二两，用珍珠、朱砂、玛瑙、海漂硝各五分，冰片、麝香各二分，朴硝一分，细研点眼，精妙入神。
●洗点眼（附）　用黄连，防风，等分，浓煎取膏，再入芒硝，白矾，等分，澄清去汁，仗者点眼妙。
●洗眼神效（附）　五月五日午时取银杏叶阴乾，每用十片，将无根水一锺，煎至八分，净器收起，值日洗面后，即温。此水洗目不致间断，洗及一年，盲者复明。
洗目日期
正月初八　二月初十　三月初五　四月初一　五月初五　六月初七　七月初八　八月初八　九月初十　十月初十　十一月初九　十二月二十一闰月如前月日期
●法制陈皮（二百一十二）
如陈皮（四两，去白）　用人参（一两）　青盐（五钱）　柿箱（二钱）　甘草（二钱）　乌梅（二钱）　一方用滑石（一两）
除陈皮，余药水煎，去渣，取汁，浸皮，其渣再煎取汁，浸尽，焙乾用。
●又方（附）　能解气，宽郁，止嗽。
如广陈皮（一斤，润，去白）　用甘草（四两）　乌梅肉（四两）　青盐（四两）　如咳嗽用诃子（一两）
上药用水四碗，煎至三碗，澄清，晒乾，清晨用。
●消毒方（二百一十二）
番木鳖（一钱，油炒）　乳香（七分，炙去油）　木香（七分）　麝香（五釐）　川山甲（一钱，炙苏）
上药共研细末，或为丸。壮年者，二次服。寡弱者，作三次服。
●敷肿毒方（附）
无壳蜒蝣　万年灰　鲜鱼
共捣烂涂患处，即愈。
●治寒温等疮（二百一十三）
飞丹（四钱）　黄连（五钱）　苍术（五钱）　松香（五钱）　儿茶（一钱）　轻粉（五分）
上为极细末，用生葱头十根捣烂，加香油调如膏，用梓树叶摊，以隔叶贴一二日再换。如痛者、加乳香、没药各五分。先用桑叶，葱头煎汤，候温洗净，贴膏。
●浒堂跌闪损折药方（二百一十四）
乳香　没药（各一钱）　大黄（二钱）　巴豆（肥人二粒半，瘦人一粒半）
上为细末，或炼蜜为丸，或末调服，服时用姜三片，桃仁十粒，去皮尖，葱白连须三根，共捣碎，入好酒一锺和匀，去渣，待五更，热酒调服，前药再用好酒尽量饮之。或见血片，或见黑水，为效，即以红米温粥止之。
●又方　下瘀血（附）
归梢　川芎　赤芍　乌药　苍术　青皮　陈皮　枳壳　红木　红花　桃仁　肉桂　大黄
水二锺，煎八分，空心服，渣再煎。
●跌损方（附）　用猴姜为末，和老米饭捣烂，罨患处。
●清金益寿丹（二百一十五）
贝母（二两，大者，以水洗净，去心）　五味子（五钱，用北新鲜者）　玄参（三两，用坚实，去梢，水洗净，风乾为细末）　桔梗（一两，用米泔洗去头梢，风乾）　丹参（二两，去根梢，忌铁器，杵为末）　柏子仁（五钱，以井水浸去油，再以水净之）　麦门冬（四两，大者，洗净去心，风乾）　白茯苓（二两，云间白者，以人乳浸，风乾）　朱砂（一钱五分）　蒲黄（一两，以五钱生用，以五钱用新瓦微炒）
上为末，留柏子仁随末同研，炼蜜丸，如龙眼大。以金箔为衣，五更时噙一丸，或午后夜饭后亦可。
●鸡苏饼（二百一十六）　清上焦，润咽膈，生津液，化痰，降火，止嗽，能醒酒，解酒毒。
鸡苏薄荷（净叶，三两）　紫苏叶（五钱）　白葛粉（一两）　乌梅肉（二两五钱，另研如泥）　檀香（二钱）　硼砂（五钱）　柿霜（四两）　白冰糖（八两）
上为极细末，入片脑一分五釐，再研，和匀，入炼蜜得中，印成樱桃大饼子。每服一丸噙化，不拘时。
●治产后心风（二百一十七）　为之神不守舍，发颠狂者。
甘遂（三钱）　朱砂（二钱）
猪心血为丸，金箔为衣，老酒下。
产后恶露不通，几死者，急用家下灶内锅脐黑霜，刮来，热酒吞下，如无好酒，短水白酒亦可，一炷香时即下，忌口要紧。（附）
产后尿胞坠落者，用松脂一斤，捣碎，好酒四碗煎作二碗，作三四次服，即愈。（附）
●治痢（二百一十八）　用木香，黄连，等分为末，蜜丸如梧桐子，以陈米汤空心肚服二三十丸，日再服，极效。
●久痢不愈（附）　用广木香方圆一寸，川黄连五钱，锉碎，用水一锺半，入前药煎至水乾，去黄连，碎锉，焙乾为末，分作三服，一服陈皮汤下，次服陈米汤下，三服甘草汤下，全愈。
●又方（附）　用生姜一两，细切如麻豆，好茶一两，以水三碗，煎至二碗，听服之。极效。
●血痢（附）　用好乾姜烧乌为末，每服一钱，米饮下。
●治遍身疯痛（二百一十九）　用白凤仙花树煎汤，汤内加老酒一二镟，用汤多浴，汗出即愈。
●治遍身走疯（附）
光乌（三钱，炒）　白芷（一钱五分，炒）　香附（一钱五分，炒）　独活（一钱五分）
上为细末，临卧时温酒调下，前药末每用五分，门口勿令泄气，药尽则愈。
●治痘毒（二百二十）　用生白果捣烂，不拘多寡，加黄丹一二钱罨之。即愈。
●治痞积（二百二十一）
矮牛膝根（二两）　虾蟆酸草（一两）　沉大麦（一两，炒焦黄色，加酒药五钱，同炒）　
用好生酒二碗煎，将好再加大酒二碗，共煎成二碗，将雄黄末一钱入药服，渣再服，加好酒三碗。
●治便毒（二百二十二）　用槐米炒黄为末，鸡蛋清调敷，即以管仲二两，锉青盐一钱二分，好水酒煎，空肚服。
●便毒不收口（附）　用乌鱼尾贴之。日换二次，即愈。
●治疟症（二百二十三）　若日日来者。用胶枣一枚，去核，入萆麻子仁三粒，清心温酒嚼下。如间日者，加麻仁二粒。如三四日者，如例加之，为妙。
●小便不通，诸药不效，闷乱欲死者。急以甘遂五钱为细末，用凉水调如膏，敷脐下丹田穴，再以甘草节五钱煎汤，垂服汁至脐下即通矣，此急救之良诀也。（二百二十四）
●治牛中暑（二百二十五）　用胡麻苗捣汁灌之即愈。无苗，即用麻子，三四两捣烂，和井水调匀灌之。
●史国公百病无忧药酒　专治风痰，半身偏枯，手足拘挛，不堪行步，若饮一升，手能梳头，服二升，足能屈伸有力，服三升，语言舒畅，行步如故，服四升，肢体通暖，百节遂和，举步如飞，其效如神。
防风（二两，去芦）　秦艽（二两）　当归（三两）　萆薢（三两）　羌活（三两）　鳖甲（二两，酥炙）　川牛膝（二两，去芦）　虎胫骨（二两，酥炙）　白术（二两）　油松节（二两，捶碎）　杜仲（三两，姜汁拌，炒去丝）　晚蚕沙（三两，炒黄色）　苍耳子（四两，捶碎）　干茄根（八两，饭上蒸）　枸杞子（五两，炒）
或用加乌头尤妙。
上㕮咀，布袋盛贮，用好酒三十五斤，以坛装，将药入坛内浸之，密封坛，浸十四日，入水锅煮熟，入土埋三日夜，去火。每清晨午后，各服五七锺，大有补益，老年染患尤宜。
