
原序  ***************************
夫医道之难为也久矣，古今名家，无不原于张祖，余奉职之暇，夙潜心于方术，窃採择历代成方，而历试于四方有年于此矣，憾未能悉验焉，向壬戌丁卯之岁，劦北再罗水灾矣，病患夭殒不可胜计也，巡邑施药之际，乞活之民，千百有馀人也，于是多试之，各奏其效，因集其验者，名方苑，以告于同志云，此书也，取上自长沙，下逮明清，数十百家可为标谁，汇为小册子，列以国韵四十八字母，以便于检阅云。
文化戊辰孟夏河阳平冈水走嘉言识


正文  ——————————————————————————————————————————————————————————————————————————————————————————

一画  ***************************
一切冷气抢心切痛，发即欲死，久患心腹痛，时发者，此可绝根方，（卫生方）。
蓬莪术（二两酢煮）　木香（一两煨为末）。
每服半钱，淡酢汤下。
一物瓜蒂汤
治诸黄，（金匮中暍）太阳中暍，身热疼重，而脉微弱，此以夏日伤冷水，水行皮中所致也，（同上）。
瓜蒂（二十个）。
上锉，以水一升，煮取五合，去滓顿服。

二画  ***************************
二气散
阴阳痞结，咽膈噎塞，状如梅核，妨碍饮食，久而不愈，即成反胃，（杨氏方）。
栀子　乾姜（炮二味各一两）。
上为粗末，每服二钱，水一盏，同煎至五分去滓，食后热服。
二陈汤
治痰饮为患，或呕吐恶心，或头眩心悸，或中脘不快，或发为寒热，或因食生冷，脾胃不和，（局方）。
半夏（汤洗七次）　陈皮（各五两）　茯苓（三两）　甘草（炙一两半）。
上为㕮咀，每服四钱，用水一盏，生姜七片，乌梅一个，同煎六分，去滓热服，不拘时候。
二胜散
治乾霍乱不吐不利，令人昏冒烦乱，气短，上下膈塞，冷汗自出方，（圣济方）。
诃子　乾姜（成块者各二两）。
上二味，不捣碎，同用水二升，于铫子内煎，水尽为度，取出重物细切，焙乾捣罗为散，每服二钱匕，陈米饮调下。
人参丸
疗患久痛腹满并痰饮，不下食，（外台方）。
人参　白术　枳实（各六分）　茯苓（八分）　厚朴（六分）　青木香（六分）　橘皮（五分）　大黄（六分）　槟榔（六分）。
上九味，捣筛蜜和丸，空腹煮生姜枣汤下，如梧子二十丸，日二服，渐加至三十丸，忌酢物，桃李，雀肉等。
人参汤
安食下气，理胸胁，并治客热，（千金方）虚劳人血气微弱，阴阳俱虚，小劳则生热，热因劳，而故以名客热，（病源）。
人参　麦门冬　乾姜　当归　茯苓　甘草　五味子　黄耆　芍药　枳实（各二两）　桂心（三两）　半夏（一升）　大枣（十五枚）。
上十三味，㕮咀，以水九升，煮取三升去滓，每服九合，从旦至晡，令尽，皆热服，慎勿冷。
人参汤
疗肺客热，并肝心家气方，（外台方）。
桂心　甘草（炙各三两）　人参　乾姜　防风（各二两）　白术（一两半）。
上六味，切，以水八升，煮取三升，分三服，日三，宜温服，忌桃李，雀肉，生葱，海藻，菘菜。
人参汤
治厥逆，三焦不调，及脾胃气攻，头面虚肿，气喘心急胀满，（圣济方）。
人参　赤茯苓（去黑皮）　厚朴（去粗皮生姜汁炙透）　紫苏子（炒）　大腹皮　桑根白皮（锉）　槟榔（各一两）　陈橘皮（去白焙）　防风（各一两半）。
上九味，粗捣筛，每服五钱匕，水一盏，生姜一块，拍破，葱白三茎，切煎至八分，去滓空心温服。
人参散
治邪热客于经络，肌热痰嗽，五心烦躁，头目昏痛，夜多盗汗，此药补和真气，解劳倦，妇人血热虚劳，骨蒸，并皆治之，（本事方）。
人参（去芦）　白术　白茯苓（去皮）　柴胡（去苗洗）　半夏曲　当归（洗去芦薄切焙乾秤）　赤芍药　乾葛　甘草（各一两炙）　子芩（半两去皮）。
上为细末，每服三钱，水一盏，生姜四片，枣二个，煎至八分，不拘时候，带热服，但是有劳热症，皆可服，热退即止，大抵透肌解热，乾葛第一，柴胡次之，所以升麻葛根汤，为解肌之冠也。
人参煮散
治脾胃不和，中脘气滞，心腹胀痛，不思饮食，宿寒留饮，停积不消，或因饮冷过度，内伤脾气，呕吐痰逆，寒热往来，或时汗出，又治肠胃冷湿，泄泻注下，水穀不分，腹中雷鸣，胁肋虚胀，兼疗伤寒阴盛，四肢逆冷，（局方）。
茯苓（去皮锉）　苍术（去皮各半斤）　人参（四两）　甘草（炙十两）　三稜（煨捣碎）　青皮（去白各十二两）　乾姜（炮）　丁皮（各六两）。
上为末，每服二钱，水一盏，生姜五片，枣三枚，同煎，至七分，食前空心温服。
人参饮子
治阳毒伤寒，四肢壮热，心膈烦躁，呕吐不止。
柴胡　黄芩　人参　甘草　麦门冬（各二两）　半夏（半两）。
上为散，每四钱，水一中盏，入竹叶三十片，生姜半分，煎六分，温服，（十便方，圣惠方无方名即小柴胡汤加竹叶麦门冬也）。
人参败毒散
治伤寒时气，咽痛项强，壮热恶寒，身体烦疼，及寒壅咳嗽，鼻塞声重，风痰头痛，呕哕寒热，并皆治之，（局方）。
人参（去芦洗焙）　茯苓（去皮）　甘草（炙）　前胡（去苗洗焙）　芎藭　羌活（去芦）　桔梗　独活（去苗）　柴胡（去苗洗焙）　枳壳（水浸去穰锉，麸炒黄色，各等分，）　
上十味，为细末，每服二钱，水一盏，入生姜薄荷各少许，同煎，七分，去滓温服，不拘时候，寒多则热服，热多则温服，活人三因，并同，圣济总录，名羌活汤，准绳，加苍术，陈仓米，名羌活散，治时行下痢赤白，本事方，去桔梗，加白术，青皮，名清气散，调荣卫，顺三焦，治风壅，消痰涎，退烦热，增损亦有理，用之良验。
人参当归汤
治产后烦闷不安，（千金方）。
人参　当归　麦门冬　乾地黄　桂心（各一两）　大枣（七枚）　粳米（一升）　芍药（四两）　淡竹叶（三升）。
上九味，㕮咀，以水一斗二升，先煮竹叶及米取八升，去滓内药，煮取三升，去滓分三服，若烦闷不安者，当取豉一升，以水三斗，煮取一升，尽服之甚良。
人参养荣汤
按前证实为庸医耽搁，及今投剂，补泻不及，然大虚不补，虚何由以回，大实不泻，邪何由以去，勉用参地以回虚，承气以逐实，此补泻兼施之法也，或遇此证，纯用承气，下证稍减，神思稍苏，续得服，身体振战，怔忡惊悸，心内如人将捕之状，四肢反厥，眩晕郁冒，项背强直，并前循衣摸床，撮空等证，此皆大虚之候，将危之证也，急用此汤，虚候少退，速可屏去，盖伤寒温疫，俱系客邪，为火热燥证，人参固为益元气之神品，偏于益阳，有助火固邪之弊，当此又非良品也，不得已而用之方，（温疫论）。
人参（八分）　麦门冬（七分）　辽五味（一钱）　地黄（五分）　归身（八分）　白芍药（一钱五分）　知母（七分）　陈皮（六分）　甘草（五分）。
照常煎服。
人参养荣汤
治肺痿咳嗽有痰，午后热，并声嘶者，（圣济方）。
柴胡（二钱）　桑白皮　阿胶（蚧粉炒）　人参（去芦）　桔梗　贝母　杏仁　枳实　茯苓（各一钱）　五味子（十二枚）。
上水二升，生姜三片，枣二枚，煎至一锺，食远服。
人参养荣汤
治积劳虚损，四肢沉滞，骨肉痠疼，吸吸少气，行动喘啜，小腹拘急，腰背强痛，心虚惊悸，咽乾唇燥，饮食无味，阴阳衰弱，悲忧惨慼，多卧少起，久者积年，急者百日，渐至瘦削，五藏气竭，难可振复，又治肺与大肠俱虚，咳嗽下利，喘乏少气，呕吐痰涎，（局方）。
白芍药（三两）　当归　桂心（去粗皮）　甘草（炙）　陈橘皮　人参　白术（煨）　黄耆（各一两）　熟地黄（制）　五味子　茯苓（各七钱半）　远志（炒去心半两）。
上锉，散，每服四钱，水一盏半，生姜三片，枣子一枚，煎至七分去滓，温服，便精遗泄，加龙骨一两，咳嗽加阿胶甚妙。
人参养胃汤
治外感风寒，内伤生冷，憎寒壮热，头目昏疼，体拘急不同，风寒二证，拘可治疗，须令濈濈微汗，自然解散，若先有汗，则温服，不须更汗，兼治饮食伤脾，或外感风寒湿气，发为痎疟，及山岚瘴疫，常服尤佳，（得效方）。
厚朴（去粗皮切姜汁拌炒乾）　苍术（米泔浸炒黄色）　半夏（汤洗七次各一两）　白茯苓（去皮半两）　甘草（二钱半）　人参（去芦）　草果（煨去皮）　藿香（去土各半两）　橘红（去白七钱半）。
上锉，散，每服三钱，水一杯半，生姜三片，经枣二枚，煎，空心热服，寒加炮附子数片，体虚寒疟，加肉桂，炮附子，各一钱。
人参荆芥散
治妇人血风劳气，身体疼痛，头昏目涩，心忪烦倦，寒热盗汗，颊赤口乾，痰嗽胸满，精神不爽，或月水不调，脐腹㽲痛，痃癖块硬，疼痛发歇，或时呕逆，饮食不进，或因产调理失节，淹延瘦瘁，乍起乍卧，甚即著床（妇人大全良方）。
荆芥穗　人参（去芦）　桂心　生地黄　柴胡　鳖甲（酢炙）　酸枣仁（炒）　枳壳（制）　羚羊角（别为末）　白术（各七分半）　川芎　当归　防风　甘草（各半两）。
上为细末，每服三钱，水一盏半，生姜三片，煎至八分，去滓热服，无时候，日三服，常服除一切风虚劳冷宿疾，孕妇休服，（局方有牡丹皮芍药）。
人参紫菀散
虚劳唾血，痰涎上盛，咳嗽喘重，寒热往来，肩背拘急，劳倦少力，盗汗发渴，面目浮肿，（事证方）。
人参（去芦头）　紫菀（洗去芦头）　陈皮（去白各一两）　桑白皮　五味子　贝母（去心以上各二两）　紫苏叶（四两）　白茯苓（去皮）　杏仁（去皮尖麸炒）　甘草（炙以上各半两）。
上为细末，每服三钱，水一盏，生姜五片，煎至七分，温服，不拘时候。
丁香散
治伤寒咳逆，（活人书方）。
丁香　柿蒂（各一分）　甘草　良姜（各半钱）。
上沸汤煮，作一服，乘热猛吃，按，三因方同，大全良方，有人参，五味，治妊娠恶阻，又家宝方，丁香柿蒂二味，煎服治同，名顺气汤，济生名柿蒂汤，易简无方名。
七宝饮
治一切疟疾，无问寒热多少，先后连日间日，及不伏水土，山岚瘴气，寒热如疟等证，（简易方）。
厚朴（姜汁制）　陈皮　甘草（炙）　草果仁　常山（鸡骨煮）　槟榔　青皮
上等分，㕮咀，每服五钱，水半盏，酒半盏，煎取一盏，去滓，露一宿，来早又烫温，向东服了，睡片时，忌热物，半日，寒多加酒退水，热多退酒加水，须熳火煎，令热，不吐不泻，一服即效。
七成汤
温疫愈后，脉细而弱，每至黎明，或夜半后，便作泄泻，此命门真阳不足，宜此汤，或亦有杂证，属实者，宜大黄丸，下之立愈，（温疫）。
破故纸（炒锤研三钱）　熟附子（一钱）　辽五味（八分）　白茯苓（一钱）　人参（一钱）　甘草（炙五分）。
照常煎服，愈后更发者，宜八味丸，倍加附子。
七气消聚散
有因积聚相攻，或疼或胀者，初用此汤，日久元气虚，脾胃弱而胀者，参术健脾汤，少助消导药，（准绳方）。
香附米（一钱半）　青皮　蓬术　三稜（俱醋炒）　枳壳（熬炒）　木香　砂仁（各一钱）　厚朴（姜制）　陈皮（各一钱二分）　甘草（炙四分）。
水二盅，姜三片，煎八分，食前服。
七气汤
虚冷上气劳气方，（千金）痰涎积聚，心腹亦痛，不能饮食，（准绳）。
半夏（一升）　人参　生姜　桂心　甘草（各一两）。
上五味，㕮咀，以水一斗，煮取三升，分三服，日三。
七味清脾汤
治胃疟发作有时，先觉伸欠，乃作寒慄鼓振颐颔，中外皆寒，腰背俱痛，寒战既已，内外皆热，头疼如破，渴欲饮冷，或痰聚胸中，烦满欲呕，或先热后寒，先寒后热，寒多热少，寒少热多，或寒热相半，或但热不寒，但寒不热，或隔日一发，或三日五日一发者，（三因方）。
厚朴（四两姜制）　青皮　半夏　良姜　乌梅（各二两）　草果（一两）　甘草（炙半两）。
上每四钱，水二盏，姜三片，枣一枚，煎七分，未发前，并三服。
八正散
治大小儿，心经邪热，一切蕴毒，咽乾口燥，大渴引饮，心忪面热，烦躁不宁，目赤睛痛，唇焦血衄，口舌生疮，咽喉肿痛，又治小便赤涩，或隆闭不通，及热淋血淋，并宜服之，（局方）如酒后恣欲而得者，则小便将出而痛，既出而痒，以此药主之，（回春）治肝经积热，小便淋闭不通，及一切淋病俱效，（正宗）。
车前子　瞿麦　滑石　大黄（曲裹煨去曲切焙）　山栀仁　萹蓄　木通　甘草（炙各一钱）。
上为散，每服二钱，水一盏，入灯心，煎七分，去滓温服，食后临卧，小儿量力，少少与之，（洁古云因热为肿者用此方）。
八味肾气丸
治脚气上入小腹，不仁者，（金匮）男子消渴，小便反多，以饮一斗，小便一斗，（同上消渴）问曰，妇人病，饮食如故，烦热不得卧，而反倚息者，何也，师曰，此名转胞，不得溺也，以胞系了戾，故致此病，但利小便则愈，（同上妇人）治虚不足，大渴欲饮水，腰痛小腹拘急，小便不利，（千金方）。
乾地黄（八两）　桂枝　附子（各一两炮）　山茱萸　薯蓣（各四两）　泽泻　茯苓　牡丹皮（各二两）。
上八味，末之，炼蜜和丸，梧子大，酒下十五丸，日再服。
八味顺气散
凡中风，若内因七情，而得之者，法当调气，不当治风，外因六淫而得之者，亦先当调气，然后依所感六气，随症治之，（济生方）。
白术　茯苓　青皮　白芷　陈皮　乌药　人参（各一两）　甘草（炙半两）。
上为细末，每三钱，水一大盏，煎七分，温服，仍以酒化，苏合香丸间服。
八物汤
治大病后，血气虚损者方，（正宗）。
即于八珍汤中，去人参，加黄耆。
八珍汤
治肝脾伤损，血气虚弱，恶寒发热，或烦躁作渴，或寒热昏愦，或胸膈不利，大便不实，或饮食少思，小腹胀痛等证，（薛己）治溃疡诸症，调和荣卫，顺理阴阳，滋养气血，增进饮食，和表里，退虚热，为气血俱虚之大药也，（正宗）。
人参　白术　茯苓　当归　川芎　白芍药　熟地黄（各一钱）　甘草（炙五分）。
水二锺，姜三片，枣二枚，煎八分，食前服，（即四君四物汤合方）。
八解散
治四时伤寒，头痛壮热，感风多汗，及疗劳伤过度，骨节痠疼，饮食无味，四肢疼倦，行步喘乏，面色痿黄，怠惰少力，咳嗽寒热，羸弱自汗，胸膈不快，呕逆恶心，（局方）。
人参（去芦）　陈皮（去白）　半夏（汤洗七次）　甘草（炙）　藿香（去土）　白术　茯苓（各一两）　厚朴（去粗皮锉，生美汁浸炒紫色二两）。
上为细末，每服二钱，水一盏，生姜三片，枣子一枚，葱白三寸，同煎至七分，温服，不拘时候。
九痛丸
治九种心痛，兼治卒中恶，腹胀痛，口不能言，又治连年积冷，流注心胸痛，并冷肿上气，落马坠车，血疾等，皆主之，忌口如常法，（正宗）。
生狼牙（一两炙）　附子（三两炮）　巴豆（一两去皮心熬研如脂）　人参　乾姜　吴茱萸（各一两）。
上六味，末之，炼蜜丸，如梧子大，酒下，强人初服三丸，日三服，弱者二丸。
九味羌活汤
治春夏秋，非时感冒，暴寒头痛，发热无汗，脊强脉浮紧，此足太阳膀胱经受邪，宜此发散，（同上）。
羌活（二钱）　防风（一钱半）　苍术（米泔浸一钱）　川芎（一钱）　细辛（三分）　白芷　生地黄　黄芩（各一钱）　甘草（三分）。
上锉，生姜三片，葱白三根，水煎热服。
九味清脾汤
治瘅疟脉来弦数，但热不寒，或热多寒少，鬲满能食，口苦舌乾，心烦渴小便黄赤，大便不利，（济生方）。
青皮（炒）　厚朴（姜制炒）　白术　黄芩　半夏（汤泡七次）　柴胡（去芦）　茯苓（去皮）　草果（各一钱）　甘草（二分）。
上㕮咀，每四钱，水一盏，姜五片，煎至七分，去滓温服，不拘时候。
九味当归汤
疗小儿宿食不消，发热，（外台方）。
当归　甘草（炙）　芍药　人参　桂枝　乾姜（各一分）　大枣（五枚）　大黄（二分）。
上药，切，以水一升半，煮取六合，去滓，分服。
九宝汤
经年喘嗽通用，常服屡效，（仁斋直指方）。
麻黄（去节）　橘红　脑苛（各一两）　辣桂　紫苏　桑白皮　炒杏仁（去皮）　大腹子（连皮）　甘草（炙各半两）。
上细锉，每服三钱，姜五片，乌梅一个，水煎临卧服，或入童子小便半盏，同煎尤妙。
十全大补汤
治男子妇人，诸虚不足，五劳七伤，不进饮食，久病虚损，时发潮热，气攻骨脊，拘急疼痛，夜梦遗精，面色痿黄，脚膝无力，一切病后，气不如旧，忧愁思虑，伤动气血，喘嗽中满，脾肾气弱，五心烦闷，并皆治之，此药性温不热，平补有效，养气育神，酲脾止渴，顺正辟邪，温暖脾胃，其效不可具述，（局方）治溃疡发热，或恶寒，或作痛，或脓多，或溃，或自汗盗汗，及偏身流注，瘰疬，便毒诸疮，久不作脓，或脓，或不溃，溃而不敛，若气血不足之人，结肿未成脓者，宜加陈皮，香附子，半夏，连翘，服之自消，（正宗）。
白茯苓（焙）　白术（焙）　人参（去芦）　熟乾地黄（洗酒蒸焙）　白芍药　粉草（炙）　黄耆（去芦）　肉桂（去粗皮不见火）　川当归（去芦洗）　川芎（各等分）。
上十味，锉为粗散，每服二大钱，水一盏，生姜三片，枣子二个，同煎至七分，不拘时候温服，此药补虚损，大有神效，（即八珍汤加黄耆肉桂也）。
十全流气饮
治忧郁伤肝，思虑伤脾，致脾气不行，逆于肉里，乃生气瘿，肉瘤皮色不变，日久渐大，宜服此药，（正宗）。
陈皮　赤茯苓　乌药　川芎　当归　白芍（各一钱）　香附子（八分）　青皮（六分）　甘草（五分）　木香（三分）。
姜三片，枣二枚，水二盅，煎八分，食远服。
十六般哮嗽方，（本事方）。
黄明胶（二两锉）　马兜铃　甘草（炙）　半夏（姜汁浸三日）　杏仁（去皮尖以上各一两）　人参（半两）。
上为末，每服一大钱，水一盏，随病有汤使，煎至七分，临睡食后服，汤使于后，心嗽，面赤或汗流，加乾葛煎服，（早吃脱饭）　肝嗽，眼中泪出，入乌梅一个，糯米三四粒，煎服，　脾嗽，不思饮食，或一两时恶心，入生姜三片煎，胃嗽，吐逆，吐酸水，入蚌粉煎，胆嗽，令人临睡，用药半钱，茶清调下，肺嗽，上喘气急，入桑白皮煎，膈嗽，咳出痰浊成块，生姜自然汁，调药嚥下，劳嗽，入秦艽末，同煎，冷嗽，天晓嗽甚，葱白三寸，同煎，血嗽，连顿不住，当归末枣子同煎，暴嗽，涕唾稠，入乌梅生姜煎，产嗽，背甲疼痛，甘草三寸，同煎，气嗽，肚痛，胀满，入青皮，去白同煎，热嗽，夜甚，蜜一匕，葱白，同煎，哮嗽，声如拽锯，入半夏二个，同煎，肾嗽，时复三两声，入黄耆，白饴糖，煎，上件十六般嗽疾，依法煎服，无不效验，此方乃都下一家专货此药，治十馀口，余因中官，厚赂钱物，方始传得，屡试有验。
十珍散
治大病之后，气不复常，乏力短气，神情不乐，口舌无味，（续易简方）。
黄耆（蜜炙）　人参　白术　茯苓　白扁豆（姜制）　山药（各一两）　宿砂　桔梗　五味子　甘草（炙各半两）。
上细末，每服三钱，水一盏，姜三片，枣一枚，煎至七分，食前服。
十神汤
治时令不正，瘟疫妄行，人多疾病，此药不问阴阳两感，或风寒湿痹，皆可服之，（局方）。
陈橘皮（去白）　麻黄（去根节）　川芎　甘草（炙）　香附子（杵五枚）　紫苏（去粗梗）　白芷　升麻　赤芍药（各四两）　乾姜（十四两）。
上为细末，每服三大钱，水一盏半，生姜五片，煎至七分，去滓热服，不拘时候，如发热头痛，连须葱白三茎，如中满气实，加枳壳数片，同煎服，虽产妇婴儿老人，皆可服饵，如伤寒不分表里证，以此导引经络，不致变动，其功效非浅。
十味香薷饮
治脾胃不和，冒暑气，心膨闷，饮食无味，呕哕恶心，五心潮热，力乏体倦，功能消暑，健脾，进饮食，（百一选方）。
黄耆　人参　白术　茯苓　陈皮　木瓜（各半两）　香薷（一两）　厚朴　藊豆　甘草（各半两）。
上粗末，每三钱，水一盏，枣一枚，煎七分服，卫生宝鉴，名消暑十全饮，局方，六和汤，加减方也。
十枣汤
太阳中风，下利呕逆，表解者，乃可攻之，其人漐漐汗出，发作有时，头痛心下痞硬，满引胁下痛，乾呕短气，汗出不恶寒者，此表解里未和也，主之，（伤寒太阳）病悬饮者主之，（金匮）咳家，其脉弦为有水主之，（同上）夫有支饮家咳烦胸中痛者不卒死，至一百日一岁，宜此汤，（同上）。
芫花（熬）　甘遂　大戟
上三味，等分，各别捣为散，以水一升半，洗煮大枣肥者，十枚，取八合，去滓，内药末，强服一钱匕，羸人服半钱，温服之，平旦服，若下少病不除者，明日更服，加半钱，得快下利，后糜粥白养。

三画  ***************************
三和散
治五藏不调，三焦不和，心腹痞闷，胁肋䐜胀，风气壅滞，肢节烦疼，头面虚浮，手足微肿，肠胃燥涩，大便秘难，虽年高气弱，并可服之，又治胀痛胁痛，有妨饮食，及脚气上攻，胸腹满闷，大便不通方，（同上）。
槟榔（麸裹煨熟去面）　甘草（炙）　木香　陈皮（去白）　芎藭（一本作三两）　白术（各三两）　大腹皮（炙焦黄）　羌活（去芦头）　紫苏（茎叶并用去粗梗）　宣州木瓜（薄切焙乾）　沉香（各一两）。
上为粗末，每服二大钱，水一盏，煎至六分，去滓温服，不计时候。
三生饮
卒中，昏不知人，口眼喎斜，半身不遂，咽喉作声，痰气上壅，无问外感风寒，内伤喜怒，或六脉沉伏，或指下浮盛，并宜服之，兼治痰厥，气厥，及气虚眩晕，大有神效，（同上）。
天南星（生用一两）　乌头（生去皮）　附子（生去皮各半两）　木香（一分）。
上㕮咀，每服半两，水二大盏，姜十五片，煎至八分，去滓温服，不拘时候。
三味饮子
疗湿霍乱，吐利无限，宜合高良姜等服之方，（外台）。
高良姜（二两）　豆蔻子（十二枚）　桂心（二两）。
上药，切，以水四升，煮取一升，去滓细细啜之，亦有于此方，加乾姜，人参，二物，忌生葱。
三消饮
温疫舌上白胎者，邪在膜原也，舌根渐黄至中央，乃邪渐入胃，设有三阳现证，用达原饮，三阳加法，因有里证，复加大黄，名三消饮，三消者，消内，消外，消不内不外也，此治疫之全剂，以毒邪表里分传，膜原尚有馀结者宜之，（温疫）。
槟榔　草果　厚朴　白芍　甘草　知母　黄芩　大黄　葛根　羌活　柴胡
姜枣，水煎服。
三物备急丸
主心腹诸卒暴百病，若中恶客忤，心腹胀满，卒痛如锥刺，气急口禁，传尸卒死者，以缓水若酒服大豆许，三四丸，或不下捧头起灌令下咽，须臾当瘥，如未瘥，更与三丸，当腹中鸣，即吐下便瘥，若口禁，亦须折齿灌之，（金匮）。
大黄（一两）　乾姜（一两）　巴豆（一两去心皮熬外研如脂）。
上药各须精新，先捣大黄乾姜为末，研巴豆内中合治一千许，用为散，蜜和丸亦佳，密器中贮之，莫令泄气，按此方通治乾霍乱，此即医林所谓绞肠痧也。
三物黄芩汤
妇人在草蓐，自发露得风，四肢苦烦热，头痛者，与小柴胡汤，头不痛，但烦者主之，（同上）。
黄芩（一两）　苦参（二两）　乾地黄（四两）。
上三味，以水八升，煮取二升，温服一升，多吐下虫。
川芎散
治头风，偏正头痛，昏眩妙方，（准绳）。
川芎　细辛　羌活　槐花　甘草（炙）　石膏　香附子（各半两）　荆芥　薄荷　菊花　防风　茵陈（各一两）。
上为末，每服二钱，食后茶清调下，日三服，忌动风物。
川芎茶调散
治诸风上攻，头目昏沉，偏正头痛，鼻塞声重，伤风壮热，肢体痠疼，肌肉蠕动，膈热痰盛，妇人血风，太阳冗痛，但是外感，风气并效，（回春）。
川芎　荆芥穗（各二两）　薄荷　香附子（各四两）　羌活　白芷　甘草（炙各一两）　防风（七钱半）。
上为细末，每服二钱，食后茶清调下，姜葱煎服，亦可，一方加菊花一两，细辛五钱，殭蚕，蝉退各二钱半，名菊花茶调散。
千金内托散
治痈疽，疮疖未成者速散，已成者速溃，败脓自出，无用手挤，恶肉自去，不用刀针，服药后，疼痛顿减，此药活血，匀气调胃，补气，祛风邪，辟秽气，乃王道之剂，宜多服之大效，（回春）。
黄耆（蜜炙）　当归（酒洗）　人参（各二钱）　川芎　防风　桔梗　白芷（各一钱）　厚朴　肉桂　甘草（各五分）。
上水二碗，煎八分，临服入酒一小杯，食远服，正宗，无厚朴，有天花粉，白芍，金银花，乳香，没药。
千金风引汤
疗两脚疼痹肿，或不仁，拘急，屈不得行方，（外台）。
麻黄（二两去节）　吴茱萸（一两）　独活（一两）　石膏（二两）　杏仁（六十枚）　白术（三两）　茯苓（二两）　桂心（一两）　人参　细辛　乾姜（碎）　防风　防己　芎藭　甘草（炙）　附子（各一两炮）　秦艽（一两）。
上十七味，切，以水一斗六升，煮取三升，分三服，取汗佳，忌海藻，菘菜，生葱，生菜，桃李，雀肉，醋等物。
千金小风引汤
主中风，腰脚疼痛，弱者方，（同上）。
独活　防风　当归（各二两）　茯苓（三两）　大豆（一升）　人参（三两）　乾姜（三两胡洽作桂心）　附子（一枚炮）　石斛（二两胡洽作黄耆）　甘草（二两炙）。
上十味，切，以水九升，酒三升，煮取三升，去滓分四服，服后如人行十里久，忌海藻，菘菜，猪肉，冷水，醋等，（一方无干姜石斛有桂心黄耆）。
千金大鳖甲汤
疗脚弱风毒，挛痹气上，及伤寒恶风，温毒及山水瘴气，热毒，四肢痹弱方，（同上）。
鳖甲（二两炙）　防风　麻黄（去节）　白术（各一两）　吴茱萸（五合）　知母　升麻（各一两）　大枣（二十枚擘）　贝齿（七枚烧）　茯苓　橘皮　芎藭　杏仁（各一两）　犀角（半两屑）　生姜（三两）　人参（一两）　赤小豆（三合）　青木香（半两）　麝香（三分研）　羚羊角（一分屑）　麦门冬（一两去心）　大黄（一两半）　薤白（十四枚）　乌头（十枚炮）　石膏（一两碎）　雄黄（二分碎）　半夏（一两洗）　当归　萎蕤　芍药　甘草（各一两炙）。
上三十一味，切，水二斗，煮取四升，去滓分六服，相去十里，久得下止，一方用大黄二分，畏下可用一分也，一方用羚羊角二分，毒盛可用三分也，忌海藻，菘菜，苋菜，桃李，雀肉，酢物，羊肉，饧等，（一方有小茱萸，翼方，无知母，升麻，橘皮，芎藭，当归，萎蕤，）。
千金小鳖甲汤
疗身体虚胀，如微肿，胸口痞满，有气壮热，少腹厚重，两脚弱方，（同上）。
鳖甲（炙）　升麻　黄芩　麻黄（去节）　羚羊角（屑各三两）　前胡（四两）　桂心（三两）　乌梅（二七枚擘）　杏仁（三两）　薤白（二十一茎）。
上十味切，以水一斗，煮取二升七合，去滓分三服，此常用，若体强壮，须利者，加大黄二两，忌苋菜，生葱。
千金甘草汤
疗脚弱，全身洪肿胃反，食谷吐逆，胸中气结不安，而寒热，下利不止，小便难，服此汤即益，亦服女曲散利小便，肿消服大散摩膏有验，（同上）。
甘草（炙）　人参（各一两）　半夏（一升洗）　桂心（三合）　小麦（八合完用）　大枣（二十枚擘）　生姜（八两）　吴茱萸（二升）　蜀椒（各三两出汁）。
上九味，切，以水一斗三升，煮麦取一斗，去麦内诸药，煮取四升，一服六合，作六服，忌海藻，菘菜，羊肉，饧，生葱。
千金麻黄汤
疗恶风毒气，脚弱无力，顽痹四肢不仁，失音不能言，毒气冲心，有人病者，但病相当，即服此汤，（同上）。
麻黄（一两去节）　防风　大枣（二十枚擘）　当归（二两）　茯苓（三两）　升麻　芎藭　白术　芍药　麦门冬（去心）　黄芩　桂心（各二两）　杏仁（三十枚去皮心）　甘草（二两炙）。
上十四味，切，以水九升，清酒二升，合煮取二升半，分四服，日三夜一，覆令小汗，粉之莫令见风，忌海藻，菘菜，生葱，桃李，雀肉，酢物。
千金三黄汤
治中风，手足拘急，百节疼痛，烦热心乱，恶寒，经日不欲饮食，（金匮方）。
细辛（二分）　麻黄（五分）　独活（四分）　黄耆（二分）　黄芩（三分）。
上五味，以水六升，煮取二升，分三服，一服小汗，二服大汗，心热加大黄二分，腹痛加枳实一枚，气逆加人参三分，悸加牡蛎三分，渴加栝蒌根三分，先有寒加附子一枚。
千金当归汤
留饮宿食不消，腹中积聚转下方，（外台方）。
当归　人参　桂心　甘草（炙）　芒硝　芍药（各二两）　大黄（四两）　生姜　黄芩　泽泻（各三两）。
上十味，切，以水一斗，煮取三升，分三服，空心食后服，忌生葱，海藻，菘菜。
千金第一竹沥汤
疗两脚痹弱，或转筋，皮肉不仁，胀起如肿，按之不陷，心中恶不饮食，或患冷方，（同上）。
甘草（三两炙）　秦艽　葛根（各一两）　附子（二枚炮）　黄芩（一两）　麻黄（去节）　防己（各一两）　杏仁（五十枚）　防风（一两半）　生麻（一两）　茯苓（三两）　细辛（一两）　竹沥（五升）　桂心　乾姜（各一两）。
上十五味，切，以水七升，合竹沥煮取三升，分三服，取汗，忌海藻，菘菜，猪肉，醋物，生菜，生葱，（翼方无茯苓，杏仁，有白术，）。
千金第二大竹沥汤
疗卒中风，口噤不能语言，四肢缓纵，偏痹摩急痛，风经五藏恍惚，恚怒无常，手足不随方，（同上）。
竹沥（一斗四升）　独活　芍药　桂心（各二两）　麻黄（一两去节）　防风　白术　葛根（各二两）　生姜（三两）　茵芋　细辛（各二两）　茯苓（三两）　防己（一两）　乌头（一枚炮）　人参　石膏（各一两）　黄芩　芎藭　甘草（各二两炙）。
上十九味，切，以竹沥，煮取四升，分六服，先未汗者，取汗，一状相当，即服，忌同，（翼方无白术，）。
千金第三竹沥汤
疗风毒入人五内，短气，心下烦热，手足烦疼，四肢不举，皮肉不仁，口噤不能语方，（同上）。
当归（二两）　防风（三两）　生姜（八两）　白术（三两）　人参　黄芩　芎藭　细辛　桂心（各二两）　茯苓（三两）　甘草（二两炙）　附子（二枚炮）　秦艽（三两）　葛根（五两）　升麻　麻黄（二两去节）　蜀椒（一两汗）。
上十七味，切，以甘竹汁一斗九升，煮取四升，分五服，忌同，（翼方，有芍药，茯神，防己，通草，无茯苓，黄芩，芎藭，升麻，蜀椒，麻黄，生姜，）。
千金独活汤
服千金麻黄汤后服此汤，（同上）。
独活（四两）　乾地黄（三两）　芍药　葛根（各二两）　桂心　生姜（五两）　麻黄（二两去节）　甘草（二两炙）。
上八味，切，以水八升，清酒二升，合煮取二升五合，去滓分四服，日三夜一，犯之一世不愈，忌同脚弱，特忌食瓠子，蕺菜。
千金独活汤
治脚痹方，（同上）。
独活（四两）　当归　防风　茯苓　芍药　黄耆　葛根　人参　甘草（各二两）　大豆（二升）　附子（一枚）　乾姜（二两）。
上十二味，㕮咀，以水一斗，清酒二升，合煮取三升，分三服。
千金七气汤
治寒气，热气，忧气，劳气，愁气，或饮食膈气，或劳气，内伤五藏不调，气衰少力方，（同上）。
乾姜　黄芩　厚朴（深师作桂心）　半夏　甘草　乾地黄　芍药　栝蒌根（各二两深师作橘皮）蜀椒（深师作桔梗）　枳实（五枚）　人参（一两）　吴茱萸（五合）。
上十二味，㕮咀，以水一斗，煮取三升，分三服，日三。
千金翼破癖方，（外台）。
白术（三两）　枳实（三两炙）　柴胡（三两）。
上三味，切，以水五升，煮取二升，分温三服，服三十剂，永瘥，忌桃李雀肉。
千金人参汤
疗毒冷霍乱，吐痢烦呕，转筋虚冷，汗出手足指浮肿，气息垂死绝，语音声不出，百方皆不效，脉不通者，服此汤取差乃止，随吐者，续更服，勿住，（同上）。
人参　附子（炮）　厚朴（炙）　茯苓　甘草（炙）　橘皮　当归　葛根（各二两）　乾姜（炮各三两）。
上十味，切，以水七升，煮取二升半，分温三服，忌海藻，菘菜，生葱，大酢。
千金通气汤
疗胸满短气，噎塞方，（同上）。
半夏（八两洗）　生姜（六两）　桂心（二两）　吴茱萸（四十枚）。
上四味，切，以水八升，煮取三升，去滓分温三服，忌羊肉，饧，生葱，（一方无桂心，用橘皮，）。
千金调经汤
治妇女经水不调，或曾经小产，或带下二十六病，腹痛口乾，或发热，小腹急痛，手足烦热，大腑不调，时时泄血，经水不调，久不怀孕，（回春）。
当归　川芎　白芍（酒炒各二钱）　人参　阿胶（炒）　牡丹皮　肉桂（各一钱）　吴茱萸（炒一钱）　麦门冬（去心）　半夏（姜制各一钱半）　甘草（五分）。
上锉一剂，生姜煎服。
千金疗痰饮
饮食不消，乾呕汤方，（外台）。
杏仁（去皮尖）　枳实（炙）　白术（各三两）　茯苓　柴胡　生姜　芍药（各四两）　旋覆花　人参　橘皮　细辛（各二两）　半夏（四两洗）　泽泻（三两）。
上十三味，切，以水九升，煮取二升七合，分为三服，忌桃李，雀肉，大酢，生菜，羊肉，饧等物。
大柴胡汤
伤寒十馀日，热结在里，复往来寒热者，与此汤，但结胸无大热者，此为水结在胸胁也，但头微汗出者，大陷胸汤主之，（伤寒太阳篇下）太阳病，过经十馀日，反二三下之，后四五日，柴胡证仍在者，先与小柴胡汤，呕不止，心下急，郁郁微烦者，为未解也，以此汤下之，则愈，（同上中篇）伤寒发热，汗出不解，心下痞硬，呕吐而下利者主之，（同上下篇）按之心下满痛者，此为实也，当下之，此汤主之，（金匮腹满）伤寒后脉沉，沉者内实也，下解之。
柴胡（半斤）　黄芩（三两）　芍药（三两）　半夏（半升洗）　生姜（五两切）　枳实（四枚炙）　大枣（十二枚擘）。
上七味，以水一斗二升，煮取六升，去滓再煎，更一升，日三服，一方用大黄二两，若不加，恐不名大柴胡汤。
大承气汤
阳明病脉迟，虽汗出不恶寒者，其身必重，短气腹满，而喘，有潮热者，此外欲解，可攻里也，手足濈然汗出者，此大便已硬也，此汤主之，若汗多微发热，恶寒者，外未解也，其热不潮，未可与承气汤，若腹大满不通者，可与小承气汤，微和胃气，勿令大泄下，（伤寒阳明）　阳明病，潮热大便微硬者，可与此汤，不硬者，不可与之，若不大便六七日，恐有燥屎，欲知之法，少与小承气汤，汤入腹中，转失气者，此有燥屎也，乃可攻之，若不转失气者，此但初头硬，后必溏，不可攻之，攻之必胀满，不能食也，欲饮水者，与水则哕，其后发热者，必大便复硬而少也，以小承气汤和之，不转失气者，慎不可攻也，（同上）　伤寒若吐，若下后不解，不大便五六日，上至十馀日，日晡所发潮热不恶寒，独语如见鬼状，若剧者，发则不识人，循衣摸床，惕而不安，微喘直视，脉弦者生，涩者死，微者但发热讝语者，此主之，若一服利止后服，（同上）阳明病，讝语有潮热，　反不能食者，胸中必有燥屎五六枚也，若能食者，但硬耳，宜此汤，（同上）汗出讝语者，以有燥屎在胃中，此为风也，须下者，过经乃可下之，下之若早，语言必乱，以表虚里实故也，下之则愈，宜此汤，（同上）二阳并病，太阳证罢，但发潮热，手足漐漐汗出，大便难而讝语者，下之，则愈，宜此汤，（同上）阳明病，下之心中懊憹而烦，胃中有燥屎者，可攻，腹微满，初头硬，后必溏，不可攻之，若有燥屎者，宜此汤，（同上）病人不大便五六日，绕脐痛，烦躁发作有时者，此有燥屎，故使不大便也，（同上）病人烦热，汗出则解，又如疟状，日晡所发热者，属阳明也，脉实者，宜下之，脉浮虚者，宜发汗下之，与此汤，发汗宜桂枝汤，（同上）大下后，六七日，不大便，烦不解，腹满痛者，此有燥屎也，所以然者，本有宿食故也，宜此汤，（同上）病人小便不利，大便乍难乍易，时有微热，喘息不能卧者，燥屎也，宜此汤，（同上）得病二三日，脉弱无太阳柴胡证，烦躁心下硬，至四五日，虽能食，以小承气汤少少与，微和之，令小安，至六日，与承气汤一升，若不大便六七日，小便少者，虽不受食，但初头硬后必溏，未定不成硬，攻之必溏，须小便利，屎定硬，乃可攻之，宜此汤，（同上）伤寒六七日，目中不了了，睛不和，无表里证，大便难身微热者，此为实也，急下之，宜此汤，（同上）阳明病发热汗多者，急下之，宜此汤，（同上）发汗不解，腹满痛者，急下之，（同上）腹满不减，减不足言，当宜下之，宜此汤，（同上）脉滑而数者，有宿食也，当下之，宜此汤，（同上）阳明少阳合病，必下利，其脉不负者为顺也，负者失也，互相剋贼，名为负也，（同上）少阴病，自利清水，色纯青，心下必痛，口乾燥者，可下之，宜此汤，（同上少阴）少阴病，得二三日，口燥咽乾者，可下之，宜此汤，（同上）少阴病，六七日，腹胀不大便者，急下之，宜此汤，（同上）痉为病，胸满口噤，卧著席，脚挛急，必齘齿，可与此汤，（金匮痉病）问曰，人病有宿食，何以别之，师曰，寸口脉浮而大，按之反涩，尺中亦微，而涩，故知有宿食，此汤主之，（同上腹满）　脉数而滑者实，此有宿食下之愈，宜此汤，（同上）下痢不欲食者，以宿食也，当下之愈，此汤主之，（同上）脉双弦而迟者，必心下硬，脉大而紧者，阳中有阴也，可下之，宜此汤，（伤寒可下证）下利已差，至其年月日时复发者，以病不尽故也，当下之，宜此汤，（同上）下利三部脉皆平，按之心下坚者，急下之，（金匮呕吐）下利脉迟而滑者实也，利未欲止，急下之，（同上）下利脉反滑者，当有所去，下乃愈，宜此汤，（同上）病解能食，七八日更发热者，为胃实，宜此汤，（同上产后）产后七八日，无太阳证，少腹坚痛，此恶露不尽，不大便烦躁，发热，切脉微实，再倍发热，日晡时烦躁者，不食，食则谵语，至夜即愈，宜此汤，热在里，结在膀胱也，（同上）热邪传里，腹中坚结而有燥屎者主之，（温疫论）。
大黄（四两酒洗）　厚朴（半斤炙去皮）　枳实（五枚炙）　芒硝（三合）。
上四味，以水一斗，先煮二物，取五升，去滓，内大黄煮取二升，去滓，内芒硝，更上火，微一两沸，分温，再服，得下，余勿服。
大陷胸汤
太阳病，脉浮而动数，浮则为风，数则为热，动则为痛，数则为虚，头痛发热，微盗汗出，而反恶寒者，表未解也，医反下之，动数变迟，膈内拒痛，胃中空虚，客气动膈，短气躁烦，心中懊憹，阳气内陷，心下因硬，则为结胸主之，若不结胸，但头汗出，余处无汗，剂颈而还，小便不利，身必发黄，此汤主之，（伤寒论太阳下）伤寒六七日，结胸热实，脉沉而紧，心下痛，按之石硬者主之，（向上）伤寒十馀日，热结在里，复往来寒热者，与大柴胡汤，但结胸无大热者，此为水结，在胸胁也，但头微汗出者主之，（同上）太阳病，重发汗，而复下之，不大便五六日，舌上燥而渴，日晡所小有潮热，从心下至少腹硬满而痛，不可近者主之，（同上）。
大黄（六两去皮）　芒硝（一升）　甘遂（一钱匕）。
上三味，以水六升，先煮取大黄二升，去滓，内芒硝煮一两沸，内甘遂末，温服一升，得快利，止后服。
大陷胸丸
结胸者，项亦强，如柔痓状，下之则和宜之，（伤寒）。
大黄（半斤）　葶苈（半升熬）　芒硝（半升）　杏仁（半升去皮尖熬黑）。
上四味，捣筛二味，内杏仁芒硝，含研如脂，和散取如弹丸一枚，别捣甘遂末一钱匕，白蜜二合，水二升，煮取一升，温顿服之，一宿乃下，如不下，更服，取下为效，禁如药法。
大青龙汤
太阳中风，脉浮紧，发热恶寒，身疼痛，不出汗，而烦躁者主之，若脉微弱，汗出恶风者，不可服之，服之厥逆，筋惕肉瞤，此为逆也，（伤寒论太阳中）伤寒脉浮缓，身不疼，但重，乍有轻时，无少阴症者发之，（同上）病溢饮者，当发其汗主之，小青龙汤亦主之，（金匮痰饮）。
麻黄（六两去节）　桂枝（二两去皮）　甘草（二两炙）　杏仁（四十个去皮尖）　生姜（三两擘）　大枣（十枚擘）　石膏（如鸡子大碎）。
上七味，以水九升，先煮麻黄减二升，去上沫，内诸药，煎取三升，去滓温服一升，取微似汗，汗出多者，温粉扑之，一服汗者，停后服，若复服汗，多亡阳，遂逆虚，恶风烦躁，不得眠也。
大建中汤
心胸中大寒痛，呕不能饮食，腹中寒，上冲皮起出见有头足，上下痛而不可触近者，宜此汤，（金匮寒疝）。
蜀椒（二合去汗）　乾姜（四两）　人参（二两）。
上三味，以水四升，煮取二升，去滓，内胶饴一升，微火煎取一升半，分温再服，如一炊顷，可饮粥二升，后更服，当一日食糜温覆之。
大建中汤
治虚劳，寒澼，饮在胁下，泱泱有声，已如从一边下，决决然有头，并冲皮起引两乳内痛，里急，善梦，失精，气短，目䀮䀮惚惚多忘方，（千金方）。
蜀椒（二合）　半夏（一升）　甘草　生姜（二两）　人参（三两）　饴糖（八两）。
上六味，㕮咀，以水一斗，煮三升，去滓内糖，温服七合，里急拘引，加芍药，桂心，各三两，手足厥，腰背冷，加附子一枚，劳者加黄耆一两。
大建中汤
治五劳七伤，小腹急，脐下彭亨，两胁胀满，腰脊相引，鼻口乾燥，目暗䀮䀮，愦愦不乐，胸中气急，逆不下食饮，茎中策策痛，小便黄赤，尿有馀沥，梦与鬼神交通，失精惊恐虚乏方。
饴糖（半斤）　黄耆　远志　当归（千金翼无）　泽泻（各三两）　芍药　人参　龙骨　甘草（各二两）　生姜（八两）　大枣（十一枚）。
上十一味，㕮咀，以水一斗，煮取二升半，汤成内糖，令烊，一服八合，消息，又一服，（深师无饴糖，远志，泽泻，龙骨，有桂心六两，半夏一升，附子一枚，）。
大半夏汤
胃反呕吐者主之（金匮呕吐）治胃反不受食，食已即呕吐方，（千金）治呕心下痞硬者，（外台）。
半夏（二升洗浣用）　人参（三两）　白蜜（一升）。
上三味，以水一斗二升，和蜜扬之，二百四十遍，煮取二升半，温服一升，余分再服，（千金有白术一升生姜三两）。
大半夏汤
肉极，虚寒脾咳，其状右胁下痛，阴阴引肩背痛，不可以动，动则咳，腹胀满，留饮痰癖，大小便不利，小腹切痛，膈上寒主之，（外台）。
半夏（一升洗）　白术　茯苓　人参　甘草（炙）　附子（炮）　橘皮（各二两）　生姜（八两）　桂心（三两）。
上九味，以水一斗，煮三升，去滓分为四服，忌羊肉，饧，桃李，雀肉，生葱，海藻，菘菜，猪肉，冷水。
大半夏汤
胃反不食，食已呕吐，（同上）。
人参（一两）　茯苓（四两）　青竹茹（五两）　大黄（六两）　橘皮　乾姜（各三两）　泽泻　甘草（炙）　桂心（各二两）。
上九味，切，以水八升，煮取三升，服七合，日三夜一，已利，去大黄，用泉水，东流水，尤佳，忌海藻，菘菜，生葱，大酢，（千金，备急，张文仲同，方中无半夏，未详其名，）。
大半夏汤
治胃中虚冷，腹满塞下气方，（千金方）。
半夏（一升）　大枣（二十枚）　甘草　附子　当归　人参　厚朴　茯苓　枳实（各二两）　桂心（五两）　生姜（八两）　蜀椒（二百粒）。
上十二味，㕮咀，以水一斗，煮取三升，分二服。
大黄汤
疗两眼痛方，（外台）。
大黄（四两）　芍药（五两）　细辛　甘草（炙各四两）　黄芩（二两）。
上五味，切，以水七升，煮取二升半，温分为三服甚妙。
大黄牡丹汤
肠痈者，少腹肿痞，按之即痛，如淋，小便自调，时时发热，自汗出，复恶寒，其脉迟紧者，脓未成，可下之，当有血，脉洪数者，脓已成，不可下之，（金匮，按谓小便如淋，则当不自调，令见其病，小便涩数，此书小便自调，疑有脱字矣，）肠痈，其病之状，小腹重而微强，抑之即痛，小便似淋，时时汗出，（病源候论）肠痈之病，少腹痞坚，或偏在膀胱左右，其色或白坚，大如掌热，小便欲调时，自汗出，其脉迟坚者，未成脓，可下之，当有血，脉数脓成不可下，（千金方）。
大黄（四两）　牡丹（一两）　桃仁（五十枚）　瓜子（半升）　芒硝（三两）。
上五味，以水六升，煮取一升，去滓内芒硝，再煎沸顿服之，有脓当下，如无脓当下血，（正宗不用瓜子，有白芥二钱，名大黄汤，）。
大黄附子汤
胁下偏痛，发热，其脉紧弦，此寒也，以温药下之，宜此汤，寒气厥逆，赤丸主之，（金匮腹满）。
大黄（三两）　附子（三枚）　细辛（二两）。
上三味，以水五升，煮取二升，分温三服，若强人，煮取二升半，分温三服，服如人行四五里，进一服。
大黄黄连泻心汤
太阳病，医发汗，遂发热恶寒，因复下下之，心下痞，表里俱虚，阴阳气并竭，无阳则阴独，复加烧针，因胸烦，面色青黄，肤瞤者，难治，今色微黄，手足温者，易愈，（伤寒论太阳下）伤寒，心下痞，按之濡，其脉关上浮者主之，（同上）伤寒大下后发汗，心下痞恶寒者，表未解也，不可攻痞，当先解表，表解乃可攻痞，解表宜桂枝汤，攻痞宜此汤，（同上）。
大黄（二两）　黄连（一两）。
上二味，以麻沸汤二升渍之，须更绞去滓，分温再服，（按臣亿等，看详大黄黄连泻心汤，诸本皆二味，又后附子泻心汤，用大黄，黄连，黄芩，附子，恐是前方中，亦有黄芩，后但加附子也，故后云附子泻心汤，本方加附子也，）。
大黄甘遂汤
妇人少腹满，如敦状，小便微难，而不渴，生后者，此为水与血俱结，在血室也，主之，（金匮妇人）。
大黄（四两）　甘遂（二两）　阿胶（二两）。
上三味，以水三升，煮取一升，顿服之，其血当下。
大黄硝石汤
黄疸腹满，小便不利，而赤，自汗出，此为表和里实，当下之，宜此汤，（同上黄疸）。
大黄　黄蘖　硝石（各四两）　栀子（十五枚）。
上四味，以水六升，煮取三升，去滓内硝石更煮，取一升顿服。
大黄甘草汤
食已即吐者，用此方，（金匮呕吐）治吐水，（外台）。
大黄（四两）　甘草（一两）。
上二味，以水三升，煮取一升，分温再服。
大黄䗪虫丸
五劳虚极，羸瘦腹满，不能饮食，食伤，忧伤，饮伤，房室伤，飢伤，劳伤经络，荣卫气伤，内有乾血，肌肤甲错，两目黯黑，缓中补虚主之，（金匮血痹）。
大黄（十分熬）　黄芩（二两）　甘草（三两）　桃仁（一升）　芍药（四两）　乾漆（一分）　乾地黄（十两）　虻虫（一升）　水蛭（百枚）　蛴螬（一升）　䗪虫（半升）　杏仁（一升）。
上十二味，末之，炼蜜和丸，小豆大，酒饮服五丸，日三服。
大连翘饮
治小儿伤风感冒，发热痰塞，风热丹毒肿痛，颈项有核腮赤，痈疖眼目赤肿，口舌生疮，咽喉疼痛，小便淋沥，胎毒痘疹馀毒，一切热毒，并治之，（万病回春）。
连翘　藋麦　滑石　车前子　牛蒡子　赤芍（各八分）　栀子　木通　当归　防风（各四分）柴胡　黄芩　荆芥（各一钱二分）　蝉退（五分）　甘草（一钱六分）。
上锉，竹叶十个，灯心十茎，水煎，不拘时温服。
大补中当归汤
产后虚损不足，腹中拘急，或溺血，少腹苦痛，或从高堕下，犯内及金疮血多内伤，男子亦宜服之，（千金方）。
当归　续断　桂枝　川芎（各一两）　乾姜　麦门冬（各三两）　芍药（四两）　吴茱萸（一升）　乾地黄（六两）　白芷（各二两）　大枣（四十枚）　甘草（二两）。
上十二味，㕮咀，以酒一斗，渍药一宿，明旦以水一斗合煮，取五升去滓，分五服，日三夜二，有入黄耆二两益佳。
大竹叶汤
疗虚劳客热，百病后，虚劳烦扰，不得眠卧，骨间劳热，面目青黄，口乾躁烦，不自安，短气少食，不得味，纵食不生肌肤，胸中痰热，烦满溃闷主之，（外台）。
甘草（二两炙）　小麦（五合完用）　黄耆（二两）　人参（二两）　知母（二两）　大枣（二十枚擘）　半夏（三两）　栝蒌（一两）　粳米（一升）　黄芩（一两）　桂心（二两）　竹叶（切一两）　当归（二两）　龙骨（三两）　前胡　芍药（各二两）　麦门冬（六合去心）　生姜（四两）。
上十八味，切，用东流水一斗，煮取五升，去滓分服一升，日三夜二，不过两剂，如汤沃雪效，忌海藻，菘菜，羊肉，饧，生葱。
大定心汤
治心气虚悸，恍惚多忘，或梦寤惊魇，志少不足，（千金方）。
人参　茯苓　茯神　远志　赤石脂　龙骨　乾姜　当归　甘草　白术　芍药　桂心　紫菀　防风（各二两）　大枣（三十枚）。
上十五味，㕮咀，以水一斗二升，煮取三升半，分五服，日二夜二。
大防风汤
治三阴之气不足，风邪乘之，两膝作痛，久则膝愈大而腿愈细，因名曰鹤膝风，乃败症也，非此方不能治，又治附骨疽，皮色不变，大腿通肿疼痛，无奈，及痢后脚痛，缓弱不能行，或腿膝肿痛，（外科正宗）。
人参（二钱）　防风　白术　附子　当归　白芍　川芎　杜仲　黄耆　羌活　牛膝　甘草　熟地黄（各一钱）。
水二锺，姜三片，煎八分食前服。
大犀角汤
疗脚气，毒冲心，变成水，身体遍肿，闷绝死者，（外台）。
犀角（二两）　旋覆花（二两崔氏无）　白术（二两）　桂枝（二两）　防己（二两）　黄芩（三两）　生姜（一两）　香豉（一升）　橘皮（三两）　茯苓（三两）　前胡（四两）　桑根白皮（四两）　紫苏茎（一握）　大枣（十枚擘）。
上十四味，切，以水九升，浸一宿，煮取二升七合，或水一斗，煮取三升，分三服，服相去如人行十里久，以下气，利小便为度，若得气下小便利，脚肿即消，能食，若服汤讫，不下气急不定，仍服后汤，忌桃李，雀肉，生葱，醋物。
大温脾汤
疗脾胃中冷，不得食，又谷不消，向向胀满，时若下痢方，（外台）。
黄芩　人参　芍药　附子（炮各一两）　甘草（炙）　乾姜　大黄　厚朴（炙各二两）。
上八味，切，以水八升，煮取二升八合，分为二服，亦可四服，得下佳，不下须更复服，甚良，忌猪肉，海藻，菘菜。
大青汤
治伤寒热病不解，下利因笃，（圣剂）。
大青　阿胶（锉炒燥各一两）　山栀子　赤石脂　甘草（炙锉各半两）。
上五味，粗捣筛，每服五钱匕，水一钱半，豉一百粒，薤白五寸，切，同煎至八分，去滓温服，不拘时候。
大七气汤
治积聚症瘕，随气上下，心腹㽲痛，上气窒塞，小腹胀满，大小便不利，（准绳）治六聚状，如症瘕，随气上下，发作有时，心腹㽲痛，攻刺腰胁上气，窒塞喘咳满闷，小腹䐜胀，大小便不通，或复泄泻，淋沥无度，（济生方）。
京三稜　蓬莪术　青皮　陈皮（各去白）　桔梗　藿香叶　肉桂（不见火）　益知仁（各一两半）　甘草（炙七钱半）　香附（炒去毛一两半）。
上㕮咀，为末，每服五钱，水二盏，煎至一盏，食前温服。
大保元汤
治项陷，根窠虽红而皮软，且薄，血有馀而气不足也，（保赤全书）。
黄耆（三钱）　人参（一钱五分）　甘草（一钱）　川芎（一钱）　官桂（一分）　白术（炒一钱）。
上加姜枣，水煎服，如气不行，去桂加木香，若不食，加人乳半锺，又方加白何首乌，黑豆水煮。
大三五七汤
治头风，口喎目斜，耳聋方，（千金方）。
天雄　细辛（各三两）　山茱萸　乾姜（各五两）　薯蓣　防风（各七两）。
上六味，治下筛，清酒服五分匕，日再，不知稍加，千金翼云，又治面骨痛疼。
大猪胆汁方　阳明病，自汗出，若发汗，小便自利者，此为津液内竭，虽硬不可攻之，当须自欲大便，宜蜜煎而通之，若土瓜根，及此方皆可导，（伤寒）。
大猪胆（一枚）。
泻汁和少许，法醋以灌穀道内，如一食顷，当大便出宿食恶物，甚效。
大便出血，及口鼻皆血出，血上心胸气急，此劳热所致之方，（千金方）。
生地（八两）　蒲黄（一升）　地骨（五两）　黄芩　芍药　生竹茹（各三两）。
上六味，㕮咀，以水八升，煮取二升七合，分温三服。
大乌头煎　腹痛脉弦而紧，弦则卫气不行即恶寒，紧则不饮食，邪正相搏，即为寒疝，绕脐痛，若发则自汗出，手足厥冷，其脉沉弦者主之，（金匮寒疝）。
乌头（大者五枚熬去皮不㕮咀）。
上以水三升，煮取一升，去滓内蜜二升煎，令水气尽，取二升，强人服七合，弱人五合，不瘥明日更服，不可一日再服。
小柴胡汤
伤寒，五六日，中风往来寒热，胸胁苦满，嘿嘿不欲饮食，心烦喜呕，或胸中烦而不呕，或渴或腹中痛，或胁下痞硬，或心下悸，小便不利，或不渴，身有微热，或咳者主之，（伤寒论太阳中）血弱气尽，腠理开，邪气因入之，与正气相搏，结于胸下，正邪分争，往来寒热，休作有时，嘿嘿不欲饮食，脏腑相连，其痛心下，邪高痛下，故便呕也，此汤主之，服此汤已，渴者，属阳明以法治之，（同上）太阳病，十日以去，脉浮细而嗜卧，外已解也，设胸满，胁痛者，与此汤，（同上）得病六七日，脉迟浮弱，恶风寒，手足温，医二三下之，不能食而胁下满痛，面目及身黄，颈项强，小便黄者，与此汤，后必下重，本渴饮水而呕，此汤不中与也，食谷者哕，（同上）伤寒四五日，身热恶风，颈项强，胁下满，手足温而渴者主之，（同上）伤寒，阳脉涩，阴脉弦，法当腹中急痛，先与小建中汤，不瘥者，此汤主之，（同上）伤寒中风有柴胡证，但见一证，便是，不必悉具，凡服此汤病证而下之，若此汤证不罢者，复与此汤，蒸蒸而振，却发热，汗出而解，（同上）太阳病，过经必十馀日，反二三下之后，四五日，此汤证仍在者，先与此汤，呕不止，心下急，郁郁微烦者，为未解也，与大柴胡汤下之则愈，（同上）伤寒十三日不解，胸胁满，而呕，日晡所发潮热，已而微利，此本此汤证，下之以不得利，今反利者，知医以丸药下之，此非其治也，潮热者，实也，先宜服此汤以解外，后以柴胡加芒硝汤主之，（同上）妇人中风，七八日，续得寒热，发作有时，经水适断者，此为热入血室，其血必结，故使如疟状，发作有时，此汤主之，（同太阳下）伤寒，五六日，头汗出，微恶寒，手足冷，心下满，口不欲食，大便硬，脉细者，此为阳微结，必有表复有里也，脉沉亦在里也，汗出为阳微，假令纯阴结，得复有外证，悉入在里，此为半在里，半在外也，脉虽沉紧，不得为少阴病，所以然者，阴不得有汗，今头汗出，故知非少阴也，可与此汤，设不了了者，得屎而解，（同上）妇人中风，发热恶寒，经水适来，得之七八日，热除而脉迟，身凉胸胁下满，如结胸状，讝语者，此为热入血室也，当刺期门，随其实而泻之，（同上）伤寒五六日，呕而发热者此汤证具，而以他药下之，此汤证仍在者，复与此汤，此虽已下之不为逆，必蒸蒸而振，却发热汗出而解，若心下满而硬痛者，此为结胸也，大陷胸汤主之，但满而不痛者，此为痞，此汤不中与之，宜半夏泻心汤，（同上）阳明病，大便溏，小便自可，胸胁满不去者与此汤，（同上阳明）阳明病，胁下硬满，不大便而呕，舌上白胎者，可与此汤，上焦得通，津液得下，胃气因和，身濈然而汗出解，（同上）阳明中风，脉弦浮大而短气，腹部满，胁下及心痛，久按之，气不通，鼻乾不得汗，嗜卧，一身悉黄，小便难，有潮热，时时哕，耳前后肿，刺之小瘥，外不解，病过十日，脉续浮者，与此汤，脉但浮，无馀证者，与麻黄汤，若不屎，腹满加哕者，不治，（同上）本太阳病不解，转入少阳者，胁下硬满，乾呕不能食，往来寒热，尚未吐下，脉沉紧者，与此汤，（同上）呕而发热者主之，（同上厥阴）伤寒瘥以后，更发热者主之，脉浮者，以汗解之，脉沉实者，以下解之，（同阴阳易）诸黄，腹痛而呕者，宜此汤，（金匮）问曰，新产妇人，有三病，一者病痓，二者郁冒，三者大便难，何谓也，师曰，新产血虚多汗出，喜中风，故令病痓，亡血复汗，寒多，故令郁冒，亡津液，胃燥，故大便难，产妇郁冒，其脉微弱，不能食，大便反坚，但头汗出，所以然者，血虚而厥，厥而必冒，冒处欲解，必大汗出，以血虚下厥，孤阳上出，故头汗出，所以产妇喜汗出者，亡阴血虚，阳气独盛，故当汗出，阴阳乃复，大便坚，呕不能食者主之，（同上）治妇人，在草蓐，自发露，得风，四肢苦烦热，头痛者，与此汤，头不痛，但烦者，三物黄芩汤主之，（同上）。
柴胡（半斤）　黄芩　人参（各三两）　甘草（炙）　生姜（各二两切）　半夏（半斤洗）　大枣（十二枚擘）。
上七味，以水一斗二升，煮取六升去滓，再煎取三升，温服一升，日三服，若胸中烦而不呕者，去半夏人参，加栝蒌实一枚，若渴，去半夏，加人参，合前成四两半，栝蒌根四两，若腹中痛者，去黄芩，加芍药三两，若胁下痞硬，去大枣，加牡蛎四两，若心下悸，小便不利者，去黄芩，加茯苓四两，若不渴，外有微热者，去人参，加桂枝三两，温覆取微汗愈，若咳者，去人参，大枣，生姜，加五味子半升，乾姜二两，（伤寒六书，加陈皮，芍药，柴胡双解散，又全生集方，加枳实，桔梗二味，）。
小承气汤
阳明病，脉迟，虽汗出，不恶寒者，其身必重，短气腹满，而喘，有潮热者，此外欲解，可攻里也，手足濈然而汗出者，此大便已硬也，大承气汤主之，若汗多，微发热恶寒者，外未解也，其热不潮，未可与承气汤，若腹大满，不通者，可与此汤，微和胃气，勿令之大泄下，（伤寒阳明）阳明病，潮热大便微硬者，可与大承气汤，不硬者，不可与之，若不大便，六七日，恐有燥屎，欲知之法，少与此汤，汤入腹中转矢气者，此有燥屎也，乃可攻之，若不转矢气者，此但初头硬，后必溏，不可攻之，攻之必胀满，不能食也，欲饮水者，与水则哕，其后发热者，必大便复硬，而少也，以此汤和之，不转矢气者，慎不可攻也，（同上）阳明病，其人多汗，以津液外出，胃中燥，大便必硬，硬则讝语，此汤主之，若一服，讝语止者，更莫复服，（同上）阳明病，讝语发潮热，脉滑而疾者，此汤主之，因与此汤一升，腹中转矢气者，更服一升，不转气者，勿更与之，明日又不便脉反微涩者，里虚也，为难治，不可更与此汤也，（同上）太阳病，若吐，若下，若发汗后，微烦，小便数，大便因硬者，与此汤，和之愈，（同上太阳）得病二三日，脉弱无太阳柴胡证，烦躁心下硬，至四五日，虽能食，以此汤，少少与微和之，令小安，至六日，与此汤一升，若不大便，六七日，少者，虽不受食，（一云不大便）但初头硬，后必溏，未定成硬，攻之必溏，须小便利，屎定硬，乃可攻之，宜大承气汤，（同上）伤寒不大便，六七日，头痛有热者，与此汤，其小便清者，知不在里，仍在表也，鬚发汗也，（同太阳）下利讝语者，有燥屎也，宜此汤，（同上厥阴）治大便不通哕数讝语，（金匮）热邪传里，但上焦痞满者，宜此汤，（温疫）。
大黄（四两酒洗）　厚朴（二两炙去皮）　枳实（三枚大者炙）。
上三味，以水四升，煮取一升二合，去滓分温二服，初服汤当更衣，不尔者，尽饮之，若不更衣者，勿服之。
小青龙汤
伤寒表不解，心下有水气，乾呕发热而咳，或渴，或利，或噎，或小便不利，少腹满，或喘者主之，（伤寒太阳）伤寒心下有水气，咳而微喘，发热不渴，服汤已渴者，此寒去欲解也，主之，（同上）病溢饮者，当发其汗，大青龙汤主之，此汤亦主之，（金匮）肺痈，胸满胀，一身面目浮肿，鼻塞，清涕出，不闻香臭，酸辛咳逆，上气喘鸣，迫塞，葶苈大枣泻肺汤主之，三日一剂，可至三四剂，此先服此汤一剂乃进，（同上）咳逆倚息，不得卧，此汤主之，此汤下已，多唾口燥，乍脉沉，尺脉微，手足厥逆，气从少腹，上冲胸咽，手足痹，其面翕翕发热，如醉状，因腹下流阴股，小便难，时覆冒者，茯苓桂枝五味甘草汤，治其气冲，冲气即低，而反更咳，胸满者，用桂枝茯苓五味甘草汤去桂，加乾姜，细辛，以治其咳满，咳满即止，而复渴，冲气复发者，以细辛，乾姜，为热药也，服之当遂渴而渴反止者，为攴饮也，攴饮者，法当冒，冒者必呕，呕者复半夏以去其水，水去呕止，其人形肿者，加杏仁主之，其证应内麻黄，以其人遂痹，故不内之，若逆而内之者，必厥，所以然者，以其人血虚，麻黄发其阳故也，若面热如醉，此为胃上冲熏其面，加大黄以利之，（金匮痰饮）妇人吐涎沫，医反下之，心下即痞，当先治其吐涎沫，此汤主之，（同上妇人）。
麻黄（去节）　芍药（三两）　乾姜（三两）　五味子（半升）　甘草（三两去皮）　半夏（半升洗）　细辛（三两）　桂枝（三两去皮）。
上八味，以水一斗，先煮麻黄，减二升，去上沫，内诸药，煮取三升，去滓温服一升，若渴去半夏，加栝蒌根三两，若微利，去麻黄，加芫花如一鸡子，熬令赤色，若噎者，去麻黄，加附子一枚，炮，若小便不利，小腹满者，去麻黄，加茯苓四两，若喘去麻黄，加杏仁半斤，去皮尖。
小青龙加石膏汤
肺胀咳而上气，烦躁而喘，脉浮者，心下有水，此汤主之，（千金证治同外台如胁下痛引缺盆肺痿篇）。
麻黄　芍药　桂枝　细辛　甘草　乾姜（各三两）　五味子　半夏（各半两）　石膏（二两）。
上九味，以水一斗，先煮麻黄，去上沫，内诸药，煮取三升，强人服一升，羸者减之，日三服，小儿服四合。
小建中汤
伤寒，阳脉涩，阴脉弦，法当腹中急痛者，先与此汤，不瘥者，与小柴胡汤主之，（伤寒太阳）伤寒二三日，心中悸而烦者主之，（同上）虚劳里急，悸衄腹中痛，梦失精，四肢痠疼，手足烦热，咽乾口燥者主之，（金匮）男子黄，小便自利，当与此汤，（同上）妇人腹中痛主之，（同上）凡男子因积劳虚损，或大病后不复，常苦四体沉滞，骨肉疼酸，吸吸少气，行动喘息，或小腹拘急，腰背强痛，心中虚悸，咽乾唇燥，面体少色，或饮食无味，阴阳虚弱，悲忧惨慼，多卧少起，久者积年，轻者百日，渐致瘦削，王脏气竭，则难可复振治之，（外台）。
桂枝（三两去皮）　甘草（二两炙）　大枣（十二枚擘）　芍药（六两）　生姜（三两切）　胶饴（一升）。
上六味，以水七升，煮取三升，去滓内饴，更上微火，消解温服一升，日三服，呕家不可用建中汤，以甜故也。
小陷胸汤
小结胸病，正在心下，按之则痛，脉浮滑者主之，（伤寒太阳）太阳病，二三日，不能卧，但欲起，心下必结，脉微弱者，此本有寒分也，反下之，若利止，必作结胸，未止者，四日复下之，此作协热利也，（同上）。
黄连（一两）　半夏（半升洗）　栝蒌实（大者一枚）。
上三味，以水六升，先煮栝蒌，取三升，去滓内诸药，煮取二升，去滓分温三服。
小半夏汤
呕家本渴，渴者为欲解，今反不渴，心下有攴饮故也，此汤主之，（千金）黄疸病，小便色不变，欲自利，腹满而喘，不可除热，热除必哕，哕者主之，（金匮）诸呕吐谷不得下者主之，（同上）有人常积气，结而死，其心上暖，以此汤少许，汁入口遂活，（千金）。
半夏（一升）　生姜（半升）。
上二味，以水七升，煮取一升半，分温再服。
小半夏加茯苓汤
卒呕吐，心下痞，膈间有水，眩悸者主之，（金匮）先渴后呕，为水停心下，此属饮家，此汤主之，（同上）。
半夏（一升）　生姜（半斤）　茯苓（三两一法曰四两）。
上三味，以水七升，煮取一升五合，分温再服。
小品射干汤
主春冬伤寒，秋夏中冷，咳嗽曲拗不后，气息喉鸣，音哑失声，干嗽无唾，喉中如硬者方，（外台）。
半夏　麻黄　射干　杏仁　乾姜　甘草　紫菀　桂枝　吴萸　当归　橘皮　独活
若病久者，初服可大黄二两，秋夏日暴冷，及天行暴寒，热伏于内，宜生姜四两，代乾姜除吴茱萸，用枳壳三两。
小品葛根汤
疗妊娠临月，因发风痉，忽闷愦不识人，吐逆眩倒，小醒复发，名为子痫，主痓冒方，（外台）。
贝母（去心）　葛根　丹皮（去心）　木防己　防风　当归　芎藭　肉桂　茯苓　泽泻　甘草（炙各二两）　独活　石膏（碎）　人参（各三两）。
上十四味，切，以水九升，煮取三升，分二服，贝母令人易产，若未临月者，升麻代之，忌海藻，菘菜，酢。
小品当归汤
疗心腹绞痛，诸虚冷气满方，（同上）。
当归（三两）　乾姜（四两）　甘草（三两炙）　芍药（二两）　厚朴（三两炙）　黄耆（二两）　蜀椒（一两）　半夏（二两洗）　肉桂（二两）　人参（三两）。
上十味，切，以水一斗，煮取三升二合，强人可一升，羸人服八合，大冷者，加附子一枚，炮，忌海藻，菘菜，羊肉，饧，生葱。
小品地肤汤
疗下焦诸结热，小便赤黄，数起出少大痛，或便血，温病后馀热，及霍乱后当风取热过度，饮酒房劳，及步行冒热，冷饮逐热，热结下焦，及乳石热动，关格，少腹坚，胞胀如斗大，诸淋服之，即通方，（同上）。
地肤草（二两）　知母　猪苓（去皮）　瞿麦　黄芩　升麻　通草（各二两）　海藻（　一两）　葵子（一升）　枳实（二两炙）。
上十味，切，以水九升，煮取三升，分为三服，大小便皆闭者，加大黄三两，妇人房劳，肾中有热，小便难不利，腹满痛，脉沉细者，加猪肾一具。
小品黄耆汤
疗虚劳少气，小便过多者，（同上）。
黄耆（二两）　麦门冬（二两去心）　大枣（三十枚擘）　芍药（二两）　乾地黄（二两）　黄芩（一两）　桂心（二两）　生姜（二两）　当归（二两）　甘草（一两炙）。
上十味，切，以水九升，煮取三升，去滓分三服，忌海藻，菘菜，生葱，芜荑，猪肉，冷水，（一方黄连有一两）。
小品黄耆汤
疗虚劳，胸中客热，冷癖痞满，宿食不消，吐噫，胁间水气，或流饮肠鸣，不生肌肉，头痛上重下轻，目视䀮䀮惚惚，志损常躁热，卧不得安，少腹急，小便赤，馀沥，临事不起，阴下湿，或小便白浊多方，（同上）。
黄耆（三两）　人参（一两）　芍药（二两）　生姜（半斤）　桂肉（三两）　大枣（十四枚）　当归（一两）　甘草（一两炙）。
上八味，切，以水一斗，煮取四升，分四服，有寒加厚朴二两，忌生葱，海藻，菘菜。
小续命汤
治卒中风欲死，身体缓急，口目不正，舌强不能语，奄奄忽忽，神情闷乱，诸风服之皆验，不令人虚方，（千金）。
麻黄　防己（崔氏外台不用）　人参　黄芩　桂心　芍药　甘草　芎藭　杏仁（各一两）　防风（一两半）　附子（一枚）　生姜（五两）。
上十二味，㕮咀，以水一斗二升，先煮麻黄三沸，去滓内诸药，煮取三升，分三服，甚良，不瘥更合三四剂必隹，取汗，随人风轻重虚实也，有人脚弱，服此方，至六七剂得差，有风疹家，天阴节变，辄合服之，可以防瘖，一本云，恍惚者，加茯神，远志，如骨节烦疼，本有热者，去附子，倍芍药，（小品千金翼同，古今录验有白术，不用杏仁，救急无芎藭杏仁，止十味，延年无防风，）。
小乌沉汤
调中快气，治心腹刺痛，（局方）。
乌药（一两去心）　香附子（炒盆内淅去皮毛焙乾二两）　甘草（一分一本乌药十两香附子二十两甘草炒一两）。
上为细末，每服一钱，入盐少许，或不著盐，沸汤点服，不拘时。
小柴胡去半夏加栝蒌汤
治疟病发渴者，（金匮）。
柴胡（八两）　黄芩（二两）　人参（三两）　大枣（十二枚擘）　甘草（三两炙）　生姜（三两）　栝蒌根（四两）。
上七味，切，以水一斗二升，煮六升，去滓，更煎取三升，温服一升，日三，忌海藻，菘菜，（经心录疗劳疟）。
小儿疳虫蚀齿方，（金匮）。
雄黄　葶苈
上二味，末之，取腊日猪脂，熔，以槐枝绵裹，头四五枚，点药烙之。
土瓜根散
带下经水不利，少腹满痛，经一月再见者主之，阴㿗肿亦主之，（金匮妇人）。
土瓜根　芍药　桂枝　䗪虫（各三分）。
上四味，杵为散，酒服方寸匕，日三服。
己椒苈黄丸
腹满口舌乾燥，此肠间有水气主之，（金匮痰饮）。
防己　椒目　葶苈（熬）　大黄（各一两）。
上四味，末之，蜜丸如梧子大，先食饮服一丸，日三服，稍增口中有津液，渴者，加芒硝半两。
下瘀血汤
师曰，产妇腹痛，法当以枳实芍药散，假令不愈者，此为腹中有乾血著脐，此汤主之，亦主经水不利，（金匮妇人）。
大黄（二两）　桃仁（六枚）　䗪虫（二十枚熬去皮）。
上三味，末之，炼蜜和为四丸，以酒一升，煎一丸，取八合，预服之，新血下，如豚肝。
女曲散
痢后虚肿，水肿者，服此药，小便利得止，肿亦消，（千金方）。
女曲（一升）　乾姜　细辛　椒目　附子　桂心（各半两）。
上六味，治下筛，酒服方寸匕，不知加二三匕，日三，产虚满大良。
上焦热膈伤，吐血，衄血，或下血，连日不止，欲绝并主之，（外台）。
艾叶　竹茹（各一升）　阿胶（如手掌大）　乾姜（二两）。
上四味，㕮咀，以水三升，煮取一升，去滓，内马通汁半升，煮取一升顿服。

四画  ***************************
五味子汤
治小儿伤寒病，久不除，瘥后复剧，瘦瘠骨立方，（千金）。
五味子（十铢）　大黄　黄连　黄芩　麦门冬　前胡（各六铢）　芒硝（五铢）　石膏（一两）　甘草　当归（各十二铢）。
上十味，㕮咀，以水三升，煮取一升半，服二合，得下便止，计大小增损之。
五味子汤
肺气不足，寒从背起，如含霜雪，语无声音，剧者吐血方，（外台）。
五味子（三两）　大枣（五十枚擘）　桑白根皮（一升）　藁本（二两）　锺乳（三两）　款冬花（二两）　鸡苏（二两）。
上七味，切，以水九升，煮取三升，分温三服，每服如人行七八里，进一服，忌猪鱼炙肉，热面，陈臭等物，此方甚良。
五味子汤
小儿夜啼，此腹痛，故至夜辄剧，状似鬼祟，（圣剂）。
五味子　当归　芍药　白术（各四分）　甘草（炙）　桂心（各二分）。
上六味，切，以水一升，煎取五合，分服之，增减量之。
五味子汤
治唾中有脓血，胸胁痛方，（千金）。
五味子　桔梗　紫菀　甘草　续断（各二两）　竹茹（三两）　赤小豆（一升）　桑白　地黄（各五两）。
上九味，㕮咀，以水九升，煮取一升七合，分为三服。
五皮散
治脾受湿，面目四肢虚肿，通利小便，（百一选方）。
大腹皮　茯苓皮　橘皮　生姜皮　桑白皮
上各等分，每服三钱，水一盏半，煎七分，一日三四服，局方五皮散，有五加皮，地骨皮，无桑白皮，橘皮，又大全良方，有木香，俱六味，引指迷方。
五痹汤
治风寒湿邪，客留肌体，手足缓弱，痹麻不仁，或气血失顺，痹滞不仁，并皆治之，（局方）。
羌活　白术　防己（各一两）　片子姜黄（一两洗去灰土）　甘草（微炙半两）。
上㕮咀，每服四钱，水一盏半，生姜十片，煎至八分去滓，病在上，食后服，病在下，食前服。
五灵汤
治膜外水气，（圣剂）。
木通（锉）　诃勒皮　防己（锉）　赤茯（去黑皮）　陈皮（一两）。
水煎五钱，觉热吃好茶。
五泻汤
治瞳人干缺，肝火旺，及五藏虚火妄动，此药能泻火热，甚加羚羊角，犀角，黄连，（银海精微）。
黄蘖　知母　木通　栀子　生地黄　甘草　玄参　桔梗　黄芩　防风
上㕮咀，每服六七钱，用水煎，食后服。
五积散
调中顺气，除风冷，化痰饮，治脾胃宿冷，腹胁胀痛，胸膈停痰，呕逆恶心，或外感风寒，内伤生冷，心腹痞闷，头目昏痛，肩背拘急，肢体怠惰，寒热往来，饮食不进，及妇人气血不调，心腹撮痛，经候不匀，或闭不通，并宜服之，（局方）治伤寒，脾胃不和，呕逆寒热，（圣惠方无生姜）。
橘皮（去白）　枳壳（去穰锉炒）　麻黄（去根节六两）　白芍药　当归（去芦洗）　川芎　甘草（炙锉）　茯苓（去皮）　半夏（洗七次）　肉桂（去粗皮）　白芷（各三分）　厚朴（去粗皮姜制）　乾姜（炮各三两）　桔梗（去芦皮十二两）　苍术（米泔浸净洗去皮十四两）。
上除肉桂，枳壳，外别为粗末外，一十三味，同为粗末，熳火炒令色转，摊冷，次入肉桂，枳壳末，令匀，每服三钱，水一盏半，入生姜三片，煎至一中盏，去滓，稍热服，如冷气奔冲，心腹胀满，刺痛，反胃呕吐，泻痢清穀，及痃癖症瘕，膀胱小肠气痛，即入煨生姜三片，盐少许同煎，如伤寒时疫，头痛体疼，恶寒发热，项背强痛，入葱白三寸，豉七粒同煎，若但觉恶寒，或身不甚热，肢体拘急，或手足厥冷，即入炒茱萸七粒，盐少许同煎，如寒热不调咳嗽喘满，入枣煎服，妇人难产，入醋一合，同煎服之，并不拘时候，活人济生并同，得效方，除麻黄，名异功散，又易简方，十五味，并不炒，入生姜葱煎服，名生料五积散。
五苓散
太阳病发汗后，大汗出，胃中干，烦躁不得眠，欲得饮水者，少少与饮之，令胃气和则愈，若脉浮小便不利，微热消渴者，此方主之，（伤寒太阳）伤寒汗出而渴者主之，（同上）发汗已，脉浮数烦渴者主之，（同上）中风发热，六七日不解而烦，有表里症，渴欲饮水，水入则吐者，名曰水逆主之，（同上）未持脉时病，人手叉自冒心，师因教试令咳，而不咳者，此必两耳聋无闻也，所以然者，以重发汗，虚故如此，（同上）发汗后，饮水多必喘，以水灌之亦喘，（同上）病在阳，应以汗解之，反以冷水潠之，若灌之其热被劫不得去，弥更益烦，肉上慄起，意欲饮水，反不渴者，服文蛤散，若不差者，与此汤，寒实结胸无热者，与三物小陷胸汤，（同上）本以下之，故心下痞，与泻心汤，痞不解，其人渴而口烦躁，小便不利者主之，（同上）太阳病，寸缓关浮尺弱，其人发热，汗出复恶寒，不呕，但心下痞者，此以医下之也，如其不下者，病人不恶寒而渴者，此转属阳明也，小便数者，大便必硬，不更衣十日，无所苦也，渴欲饮水，少少与之，但以法救之，渴者宜此散，（同上阳明）霍乱头痛，发热身疼痛，热多欲饮水者主之，（同上霍乱）假令瘦人脐下有悸，吐涎沫而癫眩者，此水也主之，（金匮痰饮）脉浮小便不利，微热消渴者，宜利小便发汗主之，（同上消渴）。
猪苓（十八铢去黑皮）　泽泻（一两六铢）　茯苓（十八铢）　桂枝（半两去皮）　白术（十八铢）。
上五味，捣为散，以白饮和服，方寸匕，日三服，多饮暖水，汗出愈，如法将息。
六成汤
瘟疫愈后，大便数日不行，别无他症，是足三阴不足，以致大肠虚燥，此不可攻，饮食渐加，津液流通，自能润下也，觉穀道塞闷，宜作蜜煎导，甚则宜此汤方，（温疫论）。
当归（一钱五分）　白芍药（一钱）　地黄（五钱）　天门冬（一钱）　肉苁蓉（三钱）　麦门冬（一钱）。
照常煎服，日后更燥者，宜六味丸，少减泽泻。
六君子汤
治胸膈痞塞，脾寒不嗜食，服燥药不得者宜此，（杨氏方）。
半夏　白术　枳壳　人参　茯苓
上等分，每五钱，水二盏，生姜五片，煎一盏温服，易简方，济生方无茯苓，有甘草，得效，方无枳壳，有甘草，今人多用此方。
六和汤
治心脾不调，气不升降，霍乱转筋，呕吐泄泻，寒热交作，痰喘咳嗽，胸膈痞满，头目昏痛，肢体浮肿，嗜卧倦怠，小便赤涩，并伤寒阴阳不分，冒暑伏热烦闷，或成痢疾，中酒烦渴畏食，妇人胎前产后，并宜服之。
缩砂仁　半夏（汤泡七次）　杏仁（去皮尖）　人参　甘草（炙各一两）　赤茯苓（去皮）　藿香叶（拂去尘）　白扁豆（姜汁略炒）　木瓜（各二两）　香薷　厚朴（姜汁制各四两）。
上锉，每服四钱，水一盏半，生姜三片，枣子一枚，煎至八分，去滓，不拘时候服，（局方）。
升麻和气饮
治疮疥发于四肢，臀脾痛痒不常，甚至憎寒发热，攻刺疼痛，浸淫浮肿，及癞风入藏，阴下湿痒，耳鸣眼痛，并皆治之，（局方）。
熟半夏　茯苓　白芷　当归（各二钱）　熟苍术　乾葛　桔梗　升麻（各一两）　熟枳壳　乾姜（各半钱）　大黄（蒸半两）　芍药（七钱半一本作六钱半）　陈橘皮　甘草（各一两半）。
上为锉散，每服四大钱，水一盏半，姜三片，灯心十五茎，煎至七分，去滓食前服。
升麻葛根汤
治大人小儿，时气瘟疫，头痛发热，肢体烦疼，及疮疹已发，及未发，疑似之间，并宜服之，（局方）治初热壮盛，疑似未明，服此，或痘已出，而表热甚者，（保赤全书）治伤寒头痛，时疫，憎寒壮热，肢体痛，恶寒，鼻乾不得睡，兼治寒暄不时，人多病疫，乍暖脱衣，及疮疹已发，未发，疑似之间，宜服之，（活幼）。
升麻　乾葛（一本作一十五两）　白芍　甘草（炙各一十两）。
上为粗末，每服三钱，用水一盏半，煎取一中盏，（一本作一锺盏）去滓稍热服，不拘时候，日二三服，以病气去，身清凉为度，小儿量岁数加减服。
升麻鳖甲汤
阳毒之为病，面赤斑斑如锦文，咽喉痛，唾脓血，五日可治，七日不可治，此汤主之，（金匮）阴毒之为病，面目青，身痛如被杖，咽喉痛，五日可治，七日不可治，此汤去雄黄，蜀椒，主之，（伤寒六书）。
升麻（二两）　当归（一两）　蜀椒（炒去汁一两）　甘草（二两）　鳖甲（手指大一片炙）　雄黄（半两研）。
上六味，以水四升，煮取一升，顿服之，老小再服取汗，（肘后千金方，阳毒升麻汤，无鳖甲，有桂阴毒用甘草汤，无雄黄，）。
升阳散火汤
伤寒叉手抹胸，寻衣摸床，谵语昏沉，不醒人事，俗医不识，见病便呼为风症，用风药，误人死者多矣，殊不知肝热乘于肺金，元气虚不持自主，特名曰撮空证，小便利者可治，小便不利者不可治，（伤寒六书）。
人参　当归　柴胡　芍药　黄芩　甘草　白术　麦门冬　陈皮　茯苓
水二锺，姜三片，枣一枚，槌，法入金银首饰，煎之热服，有痰者加姜汁半夏，大便燥实谵语发渴，加大黄，泄漏，加升麻，炒白术。
内疏黄连汤
痈疽肿硬，发热作呕，大便秘涩，烦躁饮冷，哕啘心烦，舌乾口苦，六脉沉实，有力，此邪毒在藏也，急宜服此，以内除之，使邪气不得传变经络，（外科正宗）。
木香　黄连　山栀　当归　黄芩　白芍　薄荷　槟榔　桔梗　连翘（各一钱）　甘草（五分）　大黄（二钱）。
水二茶锺，煎八分，食前服，临服加蜜二匙亦可。
内托黄耆汤
治湿热腿内近膝股患痈，或附骨痈，初起肿痛，此太阴厥阴之分也，脉细而弦，按之洪缓有力，（同上）。
黄耆（盐水拌炒）　当归　柴胡　木瓜　连翘（各一钱）　羌活　肉桂　生地黄　黄蘖（各五分）。
水酒各一锺，煎一半，空心热服。
内补黄耆汤
治妇人七伤，身体疼痛，小腹急满，面目黄黑，不能食饮，并诸虚乏不足，少气心悸，不安方，（千金方）。
黄耆　当归　芍药　乾地黄　半夏（各三分）　茯苓　人参　桂心　远志　麦门冬　甘草　五味子　白术　泽泻（各二两）　乾姜（四两）　大枣（三十枚）。
上十六味，㕮咀，以水一斗，半煮取三升，去滓，一服五合，日三夜一服。
牛膝汤
疗筋虚极伤风，为风所伤，入筋缩挛，腰背不伸，强直，苦痛，或为脚气方，（外台）。
牛膝　防风　甘李根皮　丹参　前胡（各四两）　石斛（五两）　杜仲　秦艽　续断　鳖甲（炙各三两）　陈橘皮（二两）　大麻仁（二升熬研）。
上十二味，切，以水一斗四升，煮取五升，去滓，下麻仁更煎，取二升，分三服，忌苋菜。
牛膝汤
治妇女逾年月水不通，脐下结块方，（圣济）。
牛膝　牡丹皮　芍药　当归　川芎　鳖甲　羌活　蔷薇　附子　三稜　桂枝
上十二味，切，以水一斗二升，煮取三升，分温服。
牛蒡子散
治风热成历节，攻手指，作赤肿麻木，甚则攻肩背两膝，遇暑热，大便秘即作，（本事方）。
牛蒡子（三两）　黄耆（一两半）　地黄（二两半）　羌活（一两）　豆豉（炒一两）。
细末，汤调二钱服，空心食前三服，此病多胸膈生痰，久则赤肿附著肢节，久不退，遂成厉风，此孙真人所预戒也，宜早治之。
牛蒡子汤
治风热上壅，初发牙关紧急，已发咽喉肿痛，或生疮痈，及愈后复攻胸胁，气促身热，不能言卧，（入门）。
牛蒡子（二钱）　玄参　犀角　升麻　黄芩　木通　桔梗　甘草（各一钱）。
食后水煎服，如有痰，加瓜蒌贝母，肝火加柴胡，吴茱，黄连，肾火加当归，地黄，知母，倍玄参，畏下陷，加升麻。
牛蒡子汤
治乳痈，乳疽，结肿疼痛，无论新久，但未成脓服，（正宗）。
陈皮　牛蒡子　山栀子　金银花　甘草　黄芩　瓜蒌仁　天花粉　连翘　角针（各一钱）　柴胡　青皮（各五分）。
上水二锺，煎八分，入酒一杯，和匀食远服。
木防己汤
胸间支饮，其人喘满，心下痞坚，面色黧黑，其脉沉紧，得之数十日，医吐下之，不愈，此汤主之，虚者即愈，实者三日复发，复与不愈者，宜木防己汤，去石膏，加茯苓芒硝汤主之，（金匮）。
木防己（三两）　石膏（十二枚鸡子大）　桂枝（二两）　人参（四两）。
上四味，以水六升，煮取二升，分温再服。
木防己去石膏加茯苓芒硝汤。
木防己　桂枝（各二两）　芒硝（三合）　人参　茯苓（各四两）。
上五味，以水六升，煮取二升，去滓，内芒硝再微煎，分温再服，微利则愈。
木香流气饮
治流注瘰疬，及郁结为肿，或血气凝滞，遍身走注作痛，或心胸痞闷，嗌咽不利，胁腹膨胀，呕吐不食，上气喘急，咳嗽痰盛，或四肢面目浮肿者并服之，（正宗）。
川芎　当归　紫苏　桔梗　青皮　乌药　黄耆　枳实　茯苓　防风　半夏　白芍（各一钱）　甘草节　大腹皮　木香　槟榔　泽泻　枳壳（各五分）　牛膝（下部加一钱）。
水二锺，姜三片，枣一枚，煎八分，食远服。
文蛤散
渴欲饮水不止者主之，（金匮消渴）病在阳，应以汗解之，反以冷水潠之，若灌之，其热被却不得去，弥更益烦，肉上慄起，意欲饮水，反不渴者，服此方，若不瘥者，与五苓散，寒实结胸，无热证者，与三物小陷胸汤，（伤寒太阳）。
文蛤（五两金匮作四两）。
上一味，杵为散，以沸汤和方寸匕，汤用五合。
文蛤汤
吐后渴欲得水，而食饮者，主之，兼微风脉紧头痛，（金匮呕吐）。
文蛤（五两）　麻黄　甘草　生姜（各三两）　石膏（五两）　杏仁（五十枚）　大枣（十二枚）。
上七味，以水六升，煮取二升，温服一升，汗出即愈。
分心气饮
治男子妇人，一切气不和，多因忧愁思虑，怒气伤神，或临食忧戚，或事不随意，使郁抑之气，留滞不散，停于胸膈之间，不能流畅，致心胸痞闷，胁肋虚胀，噎塞不通，噫气吞酸，呕哕恶心，头目昏眩，四肢倦怠，面色萎黄，口苦舌乾，饮食减少，日渐羸瘦，或大肠虚秘，或因病之后，胸膈虚否，不思饮食，并皆治之，（局方）。
木香（不见火）　丁香皮（一两）　人参（去芦锉）　厚朴（去粗皮姜汁制）　大腹子（炮）　大腹皮（炙）　桑白皮（炒）　草果仁　桔梗（去芦炒）　麦门冬子（去心）　白术（各半两）　香附子（炒去毛）　紫苏（去梗）　藿香（去土）　陈皮（去白各一两半）　甘草（炙一两）。
上㕮咀，每服二钱，水一盏，生姜三片，灯心十茎，枣子一个，擘破去核，煎至七分，去滓温服，不拘时候。
分心气饮
治证与前方同，（同上）。
大腹皮　赤芍药　木通（去节）　半夏（汤洗七次）　桑白皮（微炒）　赤茯苓　肉桂（去粗皮）　甘草（炙）　陈橘皮（去穰）　青橘皮（去白）　羌活（各一两）　紫苏（去粗梗四两）。
上为粗末，每服三钱，水一盏，生姜三片，枣二枚，灯心五茎，同煎至七分，去滓温服，不拘时候，常服消化滞气，升降阴阳，调顺三焦，和脾进食。
不换金正气散
治四时伤寒，瘴疫时气，头疼壮热，腰背拘急，五劳七伤，山岚瘴气，寒热往来，五膈气噎，咳嗽痰涎，行步喘乏，或霍乱吐泻，藏腑虚寒，下利赤白，并宜服之，（同上）。
厚朴（去皮）　藿香（去苗）　陈皮（去白）　半夏　苍术（米泔浸）　甘草（炙各等分）。
上为锉散，每服三钱，水一盏半，生姜三片，枣子二枚，煎至八分去滓，食前稍热服，忌生冷，油腻，毒物，若四方人，不伏水土，宜服之，常服能辟岚气，调和脾胃进饮食，　王宇泰曰，风寒暑湿，皆能中人，惟湿气积久，留滞关节，故能中，非如风寒暑之有暴中也，中湿之症，关节沉重，而痛，浮肿喘满，腹胀烦闷，不知人，其脉必沉而缓，或沉而微细，宜除湿汤，于本方加白术茯苓。
丹参煮散
治筋实极，则两脚下满而痛，不得远行，脚心如割，筋断折痛，不可忍方，（外台）。
丹参（十二分）　川芎　杜仲　续断　地骨皮（各八分）　通草　当归　乾地黄　麦门冬（去心）禹馀粮（炼）　麻黄（去节七分）　甘草（炙）　桂枝（各五分）　牛膝（九分）　生姜（薄切炒取焦燥）　牡蛎（各十分熬）　升麻（六分）。
上十七味，捣下筛为散，以绢袋子盛散，二方寸匕，以井华水二升煮，数动绢囊子，煮取一升为一服，日再煮，忌海藻，菘菜，生葱，芜荑。
匀气散
此方前代曾服有效，风药服之，十三日，安，可治腰腿疼，半身不遂，手足不能屈伸，口眼喎斜，风气，中风，中气，便用风药治之，十无一愈，当以气药治之，气顺则风散，近有人，服之见效，（瑞竹堂方）。
白术（四两）　沉香（五两）　天麻（一两）　乌药（三两）　青皮（五钱）　白芷　人参　甘草（各五钱）。
上为㕮咀，每服三钱，水一钱半，生姜三片，紫苏五叶，木瓜三片，枣子一枚，煎至七分去滓，空心温服。
止热极汤
疗脉热极，遇风为痹，痹感心，颜脱，面色白不泽，脉空虚，口唇色赤，乾燥，升麻润色消痹方，（外台）。
升麻　射干　芎藭　人参（各三两）　赤小豆（五合）　生姜　麦门冬（去心）　萎蕤（各四两）　生地黄（切一升）　甘草（二两炙）　竹叶（切一升）。
上十一味，切，以水一斗，煮取二升，去滓分为三服，忌海藻，菘菜，芜荑。
心腹急满汤
治妊娠体肿有水气，（千金方）。
茯苓　白术（各四两崔氏无）　黄芩　杏仁（各五两）　旋覆花（二两）。
上五味，㕮咀，以水六升，煮取二升半，分作三服。
化斑解毒汤
治三焦风热上攻，致生火丹，延及遍身，痒痛者，（正宗）。
玄参　知母　石膏　人中黄　黄连　升麻　连翘　牛蒡子（等分）　甘草（五分）。
上水二锺，淡竹叶二十片，煎八分，不拘时候服。
王不留行散
病金疮主之，（金匮浸淫）。
王不留行（十分八月八日採）　蒴藋细叶（十分七月十日採）　桑东南根（白皮十分二月二日採）　甘草（十分）　川椒（三分除目及闭口去汗）　黄芩（二分）　乾姜（二分）　厚朴（二分）　芍药（二分）。
上九味，桑根皮以上三味，烧灰存性，勿令灰过，各别杵筛，合治之为散，服方寸七，小疮即粉之，大疮但服之，产后亦可服，如风寒，桑东根，勿取之，前三物，皆阴乾百日。
反胃大验方，（外台）。
前胡　生姜（各四两）　阿胶（一两炙）　大麻子仁（熬）　吴茱萸（各五合）　桂心（三寸）　甘草（五寸炙）　大枣（十枚）。
上八物，切，以酒二升，水三升，煮取一升七合，分再服，忌生葱，海藻，菘菜，酢物等，（一方用橘皮三两）。

五画  ***************************
甘草乾姜汤
伤寒脉浮自汗出，小便数，心烦微恶寒，脚挛急，反与桂枝汤，欲攻其表，此误也，得之便厥，咽中干，烦躁吐逆者，作此汤与之，以复其阳，若厥愈足温者，更作芍药甘草汤与之，其脚即伸，若胃气不和讝语者，少与调胃承气汤，若重发汗，复加烧针者，四逆汤主之，（伤寒太阳）问曰，证象阳旦，按法治之而增剧，厥逆咽中干，两胫拘急而讝语，师曰，言夜半手足当温，两脚当伸，后如师言，何以知此，答曰，寸口脉浮而大，浮为风，大为虚，风则生微热，虚则两胫挛，病形象桂枝，因加附子参其间，增桂令汗出，附子温胫亡阳故也，厥逆咽中乾燥，阳明内结，讝语烦乱，更饮此汤，夜半阳气还，两足当热，胫当微拘急，重与芍药甘草汤，尔乃胫伸，以承气汤微溏，则正其谵语，故知病可愈，（同上）肺痿吐涎沫，而不咳者，其人不渴，必遗尿小便数，所以然者，以上虚不能制下故也，此为肺中冷，必眩多涎唾，以此汤温之，若服汤已渴者，属消渴，（金匮肺痿）。
甘草（四两炙）　乾姜（二两）。
上二味，㕮咀，以水三升，煮取一升五合，去滓，分温再服。
甘草泻心汤
伤寒中风，医反下之，其人下利，日数十行，穀不化，腹中雷鸣，心下痞硬而满，乾呕心烦，不得安，医见心下痞，谓病不尽，复下之，其痞益甚，此非结热，但以胃中虚，客气上逆，故使硬也，主之，（伤寒论太阳下）狐惑之为病，状如伤寒，默默欲眠，目不得闭，卧起不安，蚀于喉为惑，蚀于阴为狐，不欲饮食，恶闻食臭，其面目乍赤乍黑，乍白，蚀于上部则声喝，此汤主之，（金匮百合）。
甘草（四两炙）　黄芩　乾姜（各三两）　半夏（半斤洗）　黄连（一两）　大枣（十二枚擘）。
上六味，以水一斗，煮取六升，去滓再煎，取三升，温服一升，日三服，（按千金，并外台秘要，治伤寒䘌食，用此方，皆有人参，知脱落无疑，）。
甘草粉蜜汤
蛔虫之为病，令人吐涎心痛，发作有时，毒药不止主之，（金匮蛔虫）。
甘草（二两）　粉（一两）　蜜（四两）。
上三味，以水二升，煮甘草，取二升，去滓，内蜜搅令和，煎如薄粥，温服一升，瘥即止，（按本经逢原曰，金匮甘草粉蜜汤，治蛔虫，吐涎心痛，专取胡粉杀虫，甘草安胃，蜜以诱人虫口也，）。
甘草汤
少阴病，二三日，咽痛者主之，（伤寒少阴）。
甘草（二两）。
上一味，以水三升，煮减半，分温服七合，日二服。
甘草附子汤
风湿相搏，骨节疼烦掣痛，不得屈伸，近之则痛剧，汗出短气，小便不利，恶风不欲去衣，或身微肿者主之，（伤寒太阳）。
甘草（二两炙）　附子（二枚炮去皮破）　术（二两）　桂枝（四两去皮）。
上四味，以水六升，煮取三升，去滓，温服一升，日三服，初服得微汗则解，能食汗止，复烦者，将服五合，恐一升多者，宜服六七合为始。
甘草麻黄汤
里水主之，（金匮水气）。
甘草（二两）　麻黄（四两）。
上二味，以水五升，先煮麻黄，去上沫，内甘草煮，取三升，温服一升，重覆令汗出，不汗再服，慎风寒。
甘草乾姜茯苓白术汤
肾著之病，其人身体重，腰中冷，如坐水中，形如水状，反不渴，小便自利，饮食如故，病属下焦，身劳汗出，衣里冷湿，久久得之，腰以下冷痛，腰重如带五千钱者，主之，（金匮风寒）。
甘草　白术（各二两）　乾姜　茯苓（各西两）。
上四味，以水五升，煮取三升，分温三服，腰中即温。
甘桔汤
治麻疹咽痛，口舌生疮，（医通）。
甘草　桔梗　山豆根　黑玄参　鼠黏子　荆芥（等分）　麦门冬（倍用）。
上水煎，温服。
甘连汤
小儿初生，先须此方（幼幼新书）。
甘草（五分）　黄连（三分）　辰砂（少许）。
上水煎，一方加茯苓。
甘麦大枣汤
妇人藏躁，喜悲伤哭，象如神灵所作，数欠伸，此汤主之，亦补脾气，（金匮产后）。
甘草（三两）　小麦（一升）　大麦（十枚）。
上三味，以水六升，煮取三升，分温再服。
甘露饮
治丈夫，妇人，小儿胃中客热，牙宣口气，齿龈肿烂，时出脓血，目睑垂重，常欲合闭，或即飢烦，不欲饮食，及赤目肿痛，不任凉药，口舌生疮，咽喉肿痛，疮疹已发未发，皆可服之，又疗脾胃受湿，瘀热在里，或醉饱房劳，湿热相搏，致生疸病，身面皆黄，肢体微肿，胸满气短，大便不调，小便黄涩，或时身热，并宜服之，（局方）。
熟乾地黄　麦门冬（去心焙）　枳谷（去穰麸焙）　甘草（炙）　山茵陈（去梗）　枇杷叶（刷去毛净）　石斛（去芦）　黄芩　生乾地黄　天门冬（去心焙）。
上等分为末，每服二钱，水一盏，煎七分，去滓，食后临卧温服，小儿一服，分两服，仍量岁数，加减与之。
甘露丸
治大人小儿风壅痰热，心膈烦躁，夜卧不安，谵语狂妄，目赤鼻衄，口燥咽乾，疗中暑，解热毒，（同上）。
铅白露　龙脑（各三分）　甘草（炙一两）　牙硝（枯过三两）　寒水石粉（三十二两）。
上为细末，用糯米糊丸，如弹子大，每服用生姜蜜水磨下半丸，新汲水亦得，小儿一丸分五服，食后服。
甘遂半夏汤
病者脉伏其人慾自利，利反快，虽利心下续坚满，此为留饮，欲去故也，主之，（同上痰饮）。
甘遂（大者三枚）　半夏（十二枚以水一升煮取半升去滓）　芍药（五枚）　甘草（如指大一枚炙）。
上四味，以水二升，煮，取半升，去滓，以蜜半升，和药汁煎取八合，顿服之。
四物汤
调益荣卫，滋养气血，治冲任虚损，月水不调，脐腹㽲痛，崩中漏下，血瘕，块硬，发歇疼痛，妊娠宿冷，将理失宜，胎动不安，血下不止，及产后乘虚，风寒内搏，恶露不下，结生瘕聚，少腹坚痛，时作寒热，（局方）。
熟乾地黄（净洗酒洒蒸焙）　白芍药　当归（去芦酒浸微炒）　川芎（各等分）。
上为粗末，每服三钱，水一盏半，煎至八分，去滓热服，空心食前，若妊娠胎动不安，下血不止者，加艾十叶，阿胶一片，同煎如前方，或血藏虚冷，崩中去血过多，亦加胶艾煎。
四逆汤
伤寒，若重发汗，复加烧针者，此汤主之，（伤寒太阳上篇）　伤寒，医下之，续得下利，清穀不止，身疼痛者，急当救里，后身疼痛，清便自调者，当救表，救里宜此汤，救表宜桂枝汤，（同上中篇）病发热头痛，脉反沉，若不差，身体疼痛，当救其里，宜此汤，（同上）脉浮而迟，表热里寒，下利清穀者，宜此汤，若胃中虚冷，不能食者，饮水哕，（同上阳明）自利不渴者，属太阴，以其藏者寒故也，当温之，宜服四逆辈，（同上太阳）少阴病，脉沉者，急温之，温之宜此汤，（同上少阴）少阴病，饮食入口则吐，心中温温欲吐，复不能吐，始得之手足寒，脉弦迟者，此胸中实，不可下也，当可吐之，若膈上有寒饮，乾呕不可吐也，当温之，宜此汤，（同上少阴）大汗出，热不去，内拘急，四肢痛，又下利厥逆，而恶寒者，主之，（同上厥阴）大汗，若大下利，而厥冷者主之，（同上）夫六府气绝于外者，手足寒，上气脚缩，五藏气绝于内者，利不禁，下甚者，手足不仁，（全匮呕吐）呕吐脉弱，小便复利，身有微热，见厥者，难治，主之，（同上）下利，腹胀满身体疼痛者，先温其里，乃攻其表，温里宜此汤，攻表宜桂枝汤，（伤寒厥阴）吐利汗出，发热恶寒，四肢拘急，手足厥冷者，主之，（同上霍乱）既吐且利，小便复利，而大汗出，下利清穀内寒外热，脉微欲绝者，主之，（同上）。
甘草（二两炙）　乾姜（一两半）　附子（一枚生用去皮破八片）。
上三味，以水三升，煮取一升二合，去滓分温再服，强人可大附子一枚，乾姜三两。
四逆加人参汤
恶寒脉微而复利，利止亡血也，主之，（伤寒霍乱）。
附子（一枚生去皮破八片）　乾姜（一两半）　人参（一两）　甘草（三两炙）。
上四味，以水三升，煮取一升二合，去滓分温再服。
四逆散
少阴病，四逆，其人或咳，或悸，或小便不利，或腹中痛，或泄利下重者，主之，（伤寒）。
甘草（炙）　枳实（破水渍炙乾）　柴胡　芍药
上四味，各十分，捣筛，白饮和服，方寸匕，日三服，咳者，加五味子，乾姜，各五分，并主下利，悸者，加桂枝五分，小便不利者，加茯苓五分，腹中痛者，加附子一枚，炮令折，泄利下重者，先以水五升，煮薤白三升，煮取三升，去滓以散三方寸匕，内汤中，煮取一升半，分温再服。
四君子汤
治荣卫气虚，藏腑怯弱，心腹胀满，全不思食，肠鸣泄泻，呕哕吐逆，大宜服之，（局方）。
人参（去芦）　茯苓（去皮）　甘草（炙）　白术（各等分）。
上为细末，每服二钱，水一盏，煎至七分，通口服，不拘时，入盐少许，白汤点服，亦得常服，温和脾胃，进益饮食，辟寒邪，瘴气。
四柱散
治丈夫元脏气虚，真阳耗散，两耳常鸣，脐腹冷痛，头旋目晕，四肢怠倦，小便滑数，泄泻不止，（同上）。
人参　附子（炮去皮尖）　木香（湿纸罗曝）　茯苓（各一两）。
上为末，每服二钱，水一大盏，生姜二片，枣子一个，盐少许，煎七分，空心食前服，凡脏气虚弱者，悉宜服之。
四顺清凉饮
治汤泼火烧，热极逼毒入里，或外被凉水所濯，火毒内攻，致生烦躁，内热口乾，大便秘实者服，（正宗）。
连翘　赤芍　羌活　防风　当归　山栀　甘草（各一钱）　大黄（炒二钱）。
上水二锺，灯心二十根，煎八分，食远服。
四苓汤
温疫烦渴思饮，酌量与之，若引饮过多，自觉水停心下，名停饮，宜此汤，若大渴思饮冰水者，无论四时，皆可量与，不欲饮冷，当易百滚汤与之，乃至不思饮，则知胃和，（温疫）。
茯苓（二钱）　泽泻（一钱五分）　猪苓（一钱五分）　陈皮（一钱）。
取长流水，煎服，今不用白术者，疫邪传胃而渴，白术性壅，恐以实填实也，加陈皮者，和中利气也。
半夏茯苓汤
疗妊娠阻病，心中愦闷，空烦吐逆，恶闻食气，头眩重，四肢百节疼烦沉重，多卧少起，恶寒汗出，疲极黄瘦方，（外台）。
半夏（洗）　生姜（各五两）　旋覆花（一两）　橘皮（二两）　茯苓（三两）　细辛　芎藭　人参　桔梗　甘草（炙各二两）　芍药（二两）　乾地黄（三两）。
上十二味，切，以水一斗，煮取三升，分三服，忌猪羊肉，饧，菘菜，海藻，生菜，芜荑。
半夏茯苓汤
疗胸膈心腹中痰水，冷气，心下汪洋，嘈烦，或水鸣，多唾，口中清水自出，胁肋急胀，痛不欲食，此皆胃气弱，受冷故也，其脉喜沉弦细迟，悉主之方，（同上）。
半夏（五两洗）　生姜（五两）　茯苓（三两）　陈橘皮　人参　桔梗　芍药　甘草（炙各二两）　桂心（一两）　旋覆花（一两）。
上十味，切，以水九升，煮取三升，分三服，欲得利者，加大黄，须微调者，用乾地黄，病有先时喜水下者，加白术三两，除旋覆花，若大便不调，宜加大黄，及乾地黄，并用三两，忌同前。
半夏泻心汤
伤寒五六日，呕而发热者，柴胡汤证具，而以他药下之，柴胡证仍在者，复与柴胡汤，此虽已下之，不为逆，必蒸蒸而振，却发热汗出，而解，若心下满而硬痛者，此为结胸也，但满而不痛，此为痞，柴胡不中与之，宜此汤，（伤寒太阳篇下）呕而肠鸣，心下痞坚，（金匮呕吐）上焦虚寒，肠鸣下利，心下痞坚，（外台无大枣有桂心三两）。
半夏（半升洗）　黄芩（三两擘）　人参　甘草（炙）　乾姜（各三两）　黄连（一两）　大枣（十二枚）。
上七味，以水一斗，煮取六升，滓再煎三升，温服一升，日三服。
半夏白术天麻汤
治痰厥头痛，眼黑头旋，恶心烦闷，气短促上喘无力，与言心神颠倒，目不敢开，如在风云之中，头苦痛如裂，身如山，四肢厥冷，不得安卧，此乃胃气虚损，停痰而致也，（回春）。
半夏（姜汁制）　白术（米泔浸）　陈皮（去白）　麦芽（各七分半）　茯苓（去皮）　黄耆（炒）　人参　泽泻　苍术　天麻（各三分半）　神麴（炒五分）　黄蘖（酒炒）　乾姜（炒各二分）。
上锉一剂，生姜三片，水煎，食前热服。
半夏乾姜散
乾呕吐逆，吐涎沫方，（金匮反胃）。
半夏　乾姜（各等分）。
上二味，杵为散，取方寸匕，浆水一升半，煎取七合，顿服之。
半夏散及汤
少阴病，咽中痛者，主之，（伤寒）。
半夏（洗）　桂枝（去皮）　甘草（炙）。
上三味等分，各别捣筛，已合治之，白饮和服方寸匕，日三服，若不能散服者，以水一升，煎七沸，内散一两，方寸匕，更煎三沸，下火令小冷，少少咽之，（半夏有毒，不当散服，）。
半夏麻黄丸
心下悸者主之，（金匮）。
半夏　麻黄（各等分）。
上二味，末之，炼蜜和丸，小豆大，饮服三丸，日三服。
半夏厚朴汤
妇人咽中如有炙脔主之，（金匮）胸满心下坚，咽中帖帖如有炙肉，吐之不出，吞之不下，（千金）。
半夏（一斤）　厚朴（三两）　茯苓（二两）　生姜（五两）　干苏叶（二两）。
上五味，以水七升，煮取四升，分温四服，日三夜一服。
半夏藿香汤
疫邪留于心胸，胃口热甚，皆令呕不止，下之，呕当去，今反呕者，此属胃气虚寒，主之，（温疫论）。
半夏（一钱五分）　真藿香（一钱）　乾姜（炒一钱）　白茯苓（一钱）　广陈皮（一钱）　白术（炒一钱）　甘草（五分）。
水姜煎服。
半夏饮
治反胃不食，食即吐逆，羸瘦少力，（圣济）。
半夏（汤洗七遍去滑尽焙二两）　厚朴（去粗皮生姜汁炙一两半）　糯米（二合）　橘皮（汤洗去白焙一两）　生姜（切片一两半）。
上五味，粗捣筛，每服三钱匕，枣二枚擘破，水一盏去滓，空腹温服，如人行五里再服。
半夏汤
治胸中客热，心中烦满气上，大小便难方，（千金）。
半夏（一升）　生姜（八两）　前胡（四两）　茯苓　白术（各五两）　甘草（一两）　黄芩　人参（各二两）　杏仁　枳实（各二两）。
上十味，㕮咀，以水九升，煮取三升，分三服，胸中大热者，沉冷服之，（一方用栀子仁二两为十一味）。
半夏汤
治脾劳实，四肢不用，五脏乖反，胀满肩息，气急不安，承气泄实热方，（同上）。
半夏　宿姜（各八两）　茯苓　白术　杏仁（各三两）　大枣（二十枚）　竹叶（切一升）　橘皮　芍药（各四两）。
上九味，㕮咀，以水一斗，煮取三升，分四服。
半夏汤
治阴黄小便，色不清，欲自利，腹满而喘者必哕。
半夏（汤洗七遍去滑一两）　人参（二两）　葛根（二两）。
上三味，锉如麻豆，每服四钱匕，以水一盏，入生姜半分切，煎取七分，去滓，不计时候温服，（圣济）。
白虎汤
伤寒脉浮滑，此以表有热，里有寒，主之，（伤寒太阳）三阳合病，腹满身重，难以转侧，口不仁，面垢，讝语，遗尿，发汗则讝语，下之则额上生汗，手足逆冷，若自汗出者主之，（同上阳明）伤寒脉滑而厥者，里有热也，（同上厥阴）瘟疫脉长洪而数，大渴复大汗，通身发热者，宜此汤，（温疫）。
知母（六两）　石膏（一斤碎）　甘草（二两炙）　粳米（六合）。
上四味，以水一斗煮米熟，汤成去滓，温服一升，日三服。
白虎加人参汤
服桂枝汤，大汗出后，大烦渴不解，若脉洪大者主之，（寒伤太阳）伤寒若吐若下后，七八日不解，热结在里，表里俱热，时时恶风，大渴，舌上乾燥而烦，欲饮水数升者主之，（同上）伤寒无大热，口燥渴，心烦，背微恶寒者主之，（同上）伤寒脉浮，发热无汗，其表不解者，不可与此汤，渴欲饮水，无表证者，此汤主之，（同上）阳明病脉浮而紧，咽燥口苦，腹满而喘，发热汗出，不恶寒，反恶热，身重，若发汗则躁，心愦愦反讝语，若加温针，必憷惕烦躁不得眠，若下之，则胃中空虚，客气动膈，心中懊憹，舌上胎者，栀子汤主之，若渴欲饮水，口乾舌燥者，此汤主之，若脉浮发热，渴欲饮水，小便不利者，猪苓汤主之，（同上）阳明病汗出多而渴者，不可与猪苓汤，以汗多胃中燥，猪苓汤复利其小便故也，（同上）太阳中热者，暍是也，汗出恶寒，身热而渴者主之，（金匮）渴欲饮水，口乾舌燥者，主之，（同上）。
知母（六两）　石膏（一斤碎绵裹）　甘草（炙三两）　粳米（六合）　人参（三两）。
上五味，以水一斗，煮米熟成汤，去滓，温服一升，日三服。
白虎加桂枝汤
温疟者，其脉如平，身无寒热，骨节疼烦，时呕，主之，（金匮）。
知母（六两）　甘草（二两炙）　石膏（一斤）　粳米（二合）　桂枝（去皮二两）。
上锉，每五钱，水一盏半，煎至八分，去滓，温服，汗出，即愈。
白通汤
少阴病下利者，主之，（伤寒少阴）少阴病下利脉微者，与此汤，（同上）。
葱白（四茎）　乾姜（一两）　附子（一枚生去皮破八片）。
上三味，以水三升，煮取一升，去滓，分温再服。
白通加猪胆汁汤
服白通，利不止，厥逆无脉，乾呕烦者，此汤主之，服汤脉暴出者死，微续者生，（伤寒少阴）。
葱白（四茎）　乾姜（一两）　附子（一枚生去皮破八片）　人屎（五合）　猪胆汁（一合）。
上五味，以水三升，煮取一升，去滓，内胆汁，人尿，和令相得，分温再服，若无胆，亦可用。
白术散
妊娠养胎主之，（金匮）。
白术　川芎（各二两）　蜀椒（三分去汁）　牡蛎（二分）。
上四味，杵为散，酒服一钱匙，日三服，夜一服，若痛加芍药，心下毒痛，倍加芎藭，心烦吐痛，不能食饮，加细辛一两，半夏大者二十枚，服之后，更以酸浆水服之。
若呕以酸浆水服之，复不解者，小麦汁服之，已后渴者，大麦粥服之，病虽愈服之勿置。
白薇汤
人平居无苦，疾忽如死人，身不动摇，默默不知人，目闭不能开，口噤不能言，或微知人，恶闻人声，但如眩冒，移时方寤，此由发汗过多，血少气并于血，阳独上不下，气壅塞而不行，故身如死，气过血还，阴阳复通，故移时方寤，名曰郁冒，亦名血厥，妇人多有之，（本事方）。
白薇　当归（洗去芦薄切焙乾各一两）　人参（去芦半两）　甘草（五分炙）。
上粗末，每服五钱，水二盏，煎至一盏，去滓温服。
白头翁汤
热利下重者，主之，（金匮）下欲利慾饮水者，以有热故也，主之，（伤寒厥阴）。
白头翁（二两）　黄连（三两）　黄蘖（三两）　秦皮（三两）。
上四味，以水七升，煮取二升，去滓，温服一升，不愈更服一升。
白头翁加甘草阿胶汤
产后下利虚极主之，（金匮妇人）。
白头翁　甘草　阿胶（各二两）　秦皮　黄连　黄蘖（各三两）。
上六味，以水七升，煮取二升半，内胶令消尽，分温三服。
白藓皮汤
肺受风而色枯白，颊时赤，皮肤乾燥，鼻塞干痛，此为虚风主之，（准绳）。
白藓皮　麦门冬（去心）　茯苓（去皮）　杏仁（去皮尖双人炒）　细辛（去苗）　桑白皮　白芷（各一两半）　石膏（研各一两）。
每服三钱，水三盏，先煮大豆三合，取汁一盏，去豆下药，煎至七分，去滓，不拘时服。
白藓皮汤
治少小客魃挟实方，（千金方）。
白藓皮　大黄　甘草（各一两）　芍药　茯苓　细辛　桂心（各十八铢）。
上七味，㕮咀，以水二升，煮取九合，分三服。
白扁豆散
治久嗽咯血成肺痿，多吐白涎，胸膈满闷不食，（本事方）。
白扁豆（饭上蒸）　生姜（各半两）　枇杷叶（去毛）　半夏（汤洗七次）　人参（去芦）　白术（各一分）　白茅根（三分）。
上细锉，水三升，煎至一升，去滓，下槟榔末一钱，和匀分四服，不拘时候。
生姜甘草汤
治肺痿咳唾，涎沫不止，咽燥而渴，（金匮）。
生姜（五两）　人参（三两）　甘草（四两）　大枣（十五枚）。
上四味，以水七升，煮取三升，分温三服。
生姜半夏汤
病人胸中似喘不喘，似呕不呕，似哕不哕，彻心中愦愦然，无奈何者，用此汤，（同上）。
半夏（半斤）　生姜汁（一升）。
上二味，以水三升，煮半夏取二升，内生姜汁，煮一升半，小冷分四服，日三夜一服，呕止停后服。
生姜泻心汤
伤寒汗出解之后，胃中不和，心下痞硬，乾噫食臭，胁下有水气，腹中雷鸣下利者，主之，（伤寒太阳）。
生姜（四两切）　甘草（三两炙）　人参（三两）　乾姜（一两）　黄芩（三两）　半夏（半升洗）　黄连（一两）　大枣（十二枚擘）。
上八味，以水一斗，煮取六升，去滓，再煎取三升，温服一升，日三服。
生姜汤
疗吐逆乾呕，（外台）。
生姜（四两）　泽泻（三两）　桂心（二两）　橘皮（三两）　甘草（二两）　茯苓（四两）　人参（一两）　大黄（四两）。
上八味，切，以水七升，煮取三升，服五合，日三，忌海藻，菘菜，醋物，生葱。
生脉散
滋生精气，培养真元，补心润肺，（入门）。
麦门冬　人参（各三钱）　五味子（十五粒）。
水煎，不拘时服，渣再煎，则可充一日茶汤。
生芦根五味饮
许仁则，疗呕吐病有两种，一者积热在胃，呕逆不下食，一者积冷在胃，亦呕逆不下食，二事正反，须细察之，必其食饮寝处将息伤热，又素无冷病，壮年力强，肤肉充满，此则是积热在胃，生此呕逆，如将息食饮，寝处不热，又素有冷病，年衰力弱，肤肉瘦悴，此则积冷在胃，生此呕逆，经久急须救之，不尔，甚成反胃病，积热在胃，呕逆不下食，宜此汤，（同上）。
生芦根（切一升）　生麦门冬（一升去心）　青竹茹（一升）　生姜汁（五合）　茯苓（五两）。
上药切，以水八升，煮取二升半，去滓，加竹沥六大合，搅调合三服，相去如人行十里久，始服一剂，忌醋物。
加味遗粮汤
治杨梅疮初起，筋骨疼痛，及已成数月延绵不已，并杨梅风毒，误服轻粉，瘫痪骨疼，不能动履。
川芎　当归　防风　薏苡仁　木瓜　金银花　木通　白藓皮　苍术　威灵仙（各一钱）　甘草（五分）　皂荚子（五个切片微炒）　仙遗粮（二两）　人参（疮久气虚者加）。
水二碗，煎八分，量上下，食前后，腿脚之下，加牛膝一钱，病浅者一月可退，病深者百日可痊，忌牛肉，烧酒，海腥煎炒，此疮发时，多先起于下疳，若以此方预服之，可以止其不发梅疮也。
加味金沸草散
麻疹其症重者主之，（准绳）。
旋覆花（去梗）　麻黄（去节水煮去沫晒乾）　前胡（去芦各七钱）　荆芥穗（一两）　甘草（炙）　半夏（汤泡七次姜汁拌炒）　赤芍药（各五两）　鼠黏子（炒）　浮萍（各七钱）。
上为末，每服三钱，生姜二片，薄荷叶三五片煎。
加味茯苓汤
治痰迷心胞，健忘失事，言语如痴，（得效方）。
人参（去芦）　半夏（汤洗）　陈皮（去白两半）　白茯苓（去皮一两）　粉草（五钱）　益智（去壳）　香附子（炒去毛各一两）。
上锉散，每服四钱，水一盏半，生姜三片，乌梅半个，同煎，不拘时温服。
加味香薷饮
治伏暑成疟，烦闷多渴，微微振寒，寒罢大热，小便黄赤，或背寒面垢，（济生方）。
香薷（半斤）　扁豆（四两）　厚朴（姜制炒六两）　槟榔（二两）　黄连（去须三两）。
上㕮咀，每服四钱，水一盏，用酒半盏，煎至八分，去滓，沉冷服，不拘时候。
加味逍遥散
治便毒下疳，血疝，服疏导攻伐之剂，不能消散，虚热不已，口无食味，及肚腹重坠，水道涩痛，或两胯痛，足膝无力者，（薛己）治患颠疾，歌唱无时，逾墙上屋，乃荣血迷于心胞所致，加远志去心，桃仁去皮尖，苏木红花，各一钱，水一杯半煎，（得效方）。
当归（去苗）　芍药（白者）　白术　柴胡　茯苓　牡丹皮　山栀子（各一两）　甘草（炙半两）。
上为粗末，每服二钱，水一大盏，煅生姜一块，切破，薄荷少许，同煎至七分，去滓热服，不拘时候。
加减鼠黏子汤
痘疔证属有馀，首尾俱宜此方为要，（正宗）。
鼠黏子　天花粉　知母　荆芥　山栀子（各六分）　甘草（三分）。
水二盏，淡竹叶，灯心各二十件煎服，身热加柴胡，黄芩，有痰加麦冬，贝母，咽哑加玄参，桔梗，咬牙加薄荷，石膏，便秘加蜂蜜，玄胡粉，昏愦加黄连，朱砂，痂枯加当归，地黄，恋疤加蝉蜕，川芎。
加减二陈汤
痰属湿，乃津液所化，因风湿热之感，或七情，饮食所伤，以致气逆，液浊变为痰饮，故曰痰，因火动，降火为先，火因气逆，顺气为要，（寿世）。
陈皮（去白一钱）　半夏（制钱半）　茯苓（酒炒各一钱）　防风（去芦五分）　贝母（一钱半）　枳实（一钱）　白术（去芦一钱二分）　连翘（五分）　黄芩（酒炒各一钱）　天花粉（七分）　香附子（炒一钱）　甘草（三分）。
上锉，生姜三片，水煎温服。
加减二陈汤
治痰饮属寒者，（局方）。
半夏（五钱）　陈皮　茯苓　乾姜　桂枝（各三钱）　甘草（一分）。
上水煎温服，按张氏医通云，妇人月水及期，呕吐烦闷，头痛者，是心下寒饮也，宜此汤。
古今录验解五蒸汤，（外台方）。
甘草（一两炙）　茯苓（三两）　人参（二两）　竹叶（二把）　葛根　乾地黄（各三两）　知母　黄芩（各二两）　石膏（五两碎）　粳米（一合）。
上十味，切，以水九升，煮取二升半，分为三服，亦可以水三升，煮小麦一升，乃煮药，忌海藻，菘菜，芜荑，火醋，（范汪同，一方无甘草，茯苓，人参，竹叶，止六味，）。
古今录验疗气忽发满胸急者方，（同上）。
桑根白皮（切二升）　郁李仁（一升碎）　赤小豆（二升）　橘皮（三两）　苏叶（三两）　茅根（切二升）。
上六味，切，以水一斗，煮取三升，适冷暖稍稍饮之。
古今录验桂心汤
疗人心痛懊憹，胸闷筑筑引两乳，又或如刺困极方，（同上）。
桂心（半两）　芍药　吴茱（二两）　当归（二两）　生姜（半斤无代乾姜五两）。
上五味，切，以水一斗二升，煮取四升，服一升，昼三夜一，良有验，忌生葱。
古今录验白头翁汤
疗寒气急下，及滞下方，（同上）。
白头翁　乾姜（各二两）　甘草（一两）　当归（一两）　黄连　秦皮（各一两半）　石榴皮（一两）。
上七味，切，以水八升，煮取三升，分为四服。
古今录验羚羊角汤
疗噎塞，气不通，不下食方，（同上）。
羚羊角（屑二两）　厚朴（炙）　橘皮　通草　吴茱萸　乾姜（各三两）　乌头（十五枚炮）。
上七味，切，以水九升，煮三升，分三服，日三，忌猪肉，冷水。
古今秘苑第二方　治疟疾。
何首乌（生用三钱）　陈皮　茯苓　柴胡　黄芩（各八分）　白术（一钱）　当归（一钱）　威灵仙（一钱）　生姜（三片）。
上井水河水各一碗，煎八分，加酒五分，再煎一滚，空心服二三煎，并治久疟，加蓬术一钱，此方妙在补泻互用，虚实皆宜，不用参耆，并去常山，草果，平平无奇，却有神效，即极弱之人，缠极重之病，十剂之后，立有起色，功奏万全，所云加减一二，即不灵应者，正此一方也，切勿早用人参，如闭贼于重门之内，必搏击害人，所伤者大矣。
正气天香汤
治妇人一切诸气作痛，上凑心胸，或攻筑胁肋，腹中结块，发渴刺痛，月水因之而不调，或眩晕呕吐，往来寒热，胎前产后，一切气症方，（入门）。
香附子（一钱半）　乌药（六钱）　紫苏　陈皮　乾姜（各六分）。
水煎热服。
正脾散
治大病之后，脾气虚弱，中满腹胀，四肢虚浮，状如水气，此药主之，（杨氏方）。
莪术（炮切）　香附子（炒）　茴香（炒）　陈皮（去白）　甘草（炙）。
等分为细末，每服二钱，煎灯心木瓜汤调下。
外台茯苓饮
治心胸中有停痰宿水，自吐出水，后心胸间，虚气满，不能食，消痰气令能食，（同上）。
茯苓　人参　白术（各三两）　枳实　橘皮　生姜（四两）。
上六味，以水六升，煮取一升六合，分温三服，如人行八九里进之。
外台黄芩汤
治乾呕下痢，（同上）。
黄芩　人参　乾姜（各三两）　桂枝（一两）　大枣（十二枚）　半夏（半升）。
上六味，以水七升，煮取三升，温分三服。
必效疗痢兼汤方，（外台）。
麦门冬（去心三两）　乌梅（二大枚）。
上二味，以水一大升，煮取强半，绞去滓，待冷细细嚥之，即定仍含之。
必胜汤
痧有因于血实者，此方主之，（生衡）。
红花　香附子（各四两）　桃仁（去皮尖）　大黄　贝母　山楂　赤芍药　青皮　五灵脂（各二钱）。
水二锺，煎七分，微温服。
术附汤
治风虚头重眩，苦极不知食味，补中，益精气，（金匮）。
白术（二两）　附子（一枚半炮去皮）　甘草（炙一两）。
上三味，锉，每五钱匕，姜五片，枣一枚，水盏半，煎七分，去滓温服。
瓜蒂散
病如桂枝证，头不痛，项不强，寸脉微浮，胸中痞硬，气上冲喉咽，不得息者，此为胸有寒也，当吐之，宜之，（伤害论太阳）下病人手足厥冷，脉乍紧者，邪结在胸中，心下满而烦，飢不能食者，病在胸中当须吐之，宜此方，（同上厥阴）宿食在上脘，当吐之，宜此汤，（金匮腹满）治诸黄（同上黄疸）。
瓜蒂（一分熬黄）　赤小豆（一分）。
上二味，各别捣筛为散，已合治之，取一钱匕，以香豉一合，用热汤七合，煮作稀糜，去滓取汁和散，温顿服之，不吐者，少少加得快吐，乃止，诸亡血虚家，不可与之此汤。
仙遗粮汤
治杨梅结毒，初起筋骨疼痛，已破肌肉溃烂者，（正宗）。
仙遗粮（即称土茯苓四两）　防风　荆芥　川芎　当归　天花粉　金银花　白蒺藜　薏苡仁　威灵仙（各一钱）　山栀子　黄连　连翘　乾葛　白芷　甘草　黄芩（各六分）　牛膝（下部加之）。
水三锺，煎二碗，量病上下，食前后服，渣再煎一碗，服后饮酒一杯，忌牛肉，火酒，房事等件更妙。
平胃散
治脾胃不和，不思饮食，心腹胁肋胀满刺痛，口苦无味，胸满短气，呕哕恶心，噫气吞酸，面色萎黄，肌体瘦弱，怠惰嗜卧，体重节痛，常多自利，或发霍乱，及五噎八痞，膈气翻胃，并宜服之，（局方）。
苍术（去粗皮米泔浸二日焙乾五斤炒）　厚朴（去粗皮水浸一宿锉生姜汁制焙乾五十两）　陈皮（去白五十两）　甘草（锉炒十两）。
上为细末，每服二钱，以水一盏，入生姜二片，干枣两枚，同煎至七分，去枣姜带热服，食前入盐一捻，沸汤点服，亦得，常服调气，暖胃，化宿食，消痰饮，辟风寒冷湿，四时非节之气。
石膏汤
治脚气风毒，热毒气上冲头面，面赤鼻塞，来时令人昏愦，心胸恍惚，或若惊悸，身体战掉，手足缓纵，或酸痹，头目眩重，眼反鼻辛，热气出口中，或患味甜，诸恶不可名状者方，（千金）。
石膏　龙胆　升麻　芍药　贝齿　甘草　鳖甲　黄芩　羚羊角（各一两）　橘皮　当归（各二两）。
上十一味，㕮咀，以水八升，煮取三升，分为三服。

六画  ***************************
竹皮大丸
妇人乳中虚，烦乱呕逆，安中益气，（金匮产后）。
桂枝（一分）　甘草（七分）　白薇（一分）　生竹茹（一分）　石膏（二分）。
上五味，末之，枣肉和丸，弹子大，以饮服一丸，日三夜二，脉有热者，倍白薇，烦喘者，加柏实一分。
竹茹温胆汤
治伤寒日数过多，其热不退，梦寐不宁，心惊恍惚，烦躁多痰，不得眠者，（回春）。
柴胡（一钱）　竹茹　桔梗　枳实（麸炒各一钱）　黄连（钱半）　人参（五分）　陈皮　半夏　茯苓（各一钱）　香附（八分）　甘草（三分）。
上锉一剂，生姜三片，枣一枚，水煎服。
竹茹汤
治吐血汗血，大小便下血方，（千金方）。
竹茹（二升）　甘草　芎藭　黄芩　当归（各六分）　芍药　白术　人参　桂心（各一两）。
上九味，㕮咀，以水一斗，煮取三升，分四服，日三夜一。
竹叶黄芩汤
治精极实热，眼视无明，齿焦发落，形衰体痛，通身虚热方，（千金方）。
竹叶（切二升）　黄芩　茯苓（各三两）　甘草　麦门冬（各二两）　生姜（六两）　芍药（四两）　大黄（二两）　生地黄（切一升）。
上九味，㕮咀，以水九升，煮取三升，去滓分三服。
竹叶石膏汤
治痘不恶寒，壮热烦渴，小便赤涩，（保赤全书）。
石膏　知母　甘草　麦门冬　淡竹叶
上水煎服。
竹叶石膏汤
伤寒解后，虚羸少气，气逆欲吐主之，（伤寒劳复）。
竹叶（二把）　石膏（一斤）　麦门（一升去心）　半夏（半升洗）　人参（二两）　甘草（二两炙）　粳米（半升）。
上七味，以水一斗，煮取六升，去滓内粳米，煮米熟汤成，去米温服一升，日三服，病人脉已解，而日暮微烦，以病新瘥，人强与谷，脾胃气消弱，不能消穀，故令微烦，损谷则愈。
竹叶汤
产后中风，发热面正赤，喘而头痛主之，（金匮产后）。
竹叶（一把）　葛根（三两）　防风　桔梗　桂枝　人参　甘草（各一两）　附子（一枚泡）　大枣（十五枚）　生姜（五两）。
上十味，以水一斗，煮取二升半，分温三服，温覆使汗出，　颈项强，用大附子一枚破之，如豆大，煎药扬出沫，呕者，加半夏半升洗。
竹叶汤
治五心热，手足烦痛，口乾唇燥，胸中热方，（千金方）。
竹叶　小麦（各一升）　知母　石膏（各三两）　茯苓　黄芩　麦门冬（各二两）　人参（一两半）　栝蒌根　半夏　甘草（各一两）　生姜（五两）。
上十二味，㕮咀，以水一斗二升，煮竹叶小麦，取八升，去滓内药，煮取三升，分三服，老小分五服。
竹叶汤
疗气极伤热，气喘，甚则唾血，气短乏，不欲食，口燥咽乾方，（外台秘要）。
竹叶（切一升）　麦门冬（去心）　小麦　生地黄（切各一升）　生姜（六两）　干枣（十枚擘去核）　麻黄（三两去节）　甘草（一两炙）　石膏（六两碎裹绵）。
上九味，切，以水一斗，煮取三升，去滓分为三服，忌海藻，菘菜，芜荑。
竹叶汤
疗烦躁而渴不止，恶寒仍热盛者，此汤常用亦佳，不徒疗天行，凡虚羸久病，及疟后，胸上痰热者，服之妙方，（同上）。
甘草（三两炙）　大枣（十五枚擘）　半夏（一两洗）　芍药（三两）　前胡（一两）　黄芩（一两）　小麦（五合）　人参（二两）　粳米（一升）　知母（三两）　麦门冬（四合去心）　栝蒌根（一两）　生姜（四两）　竹叶（一把须以竹条饮代水煮汤小用其叶）。
上十四味，切，以竹条饮一斗五升，煮取五升，分三服，若非天行而虚羸久病，胸生痰热，亦可服之，加黄耆二两，除黄芩，减知母一两，除栝蒌，用之效，忌羊肉，海藻，菘菜，饧。
竹叶汤
疗霍乱吐利，已服理中，及四顺汤，不解者，（同上）。
竹叶（一虎口）　小麦（一升）　生姜（十两）　甘草（一两炙）　人参（一两）　附子（一两炮）　肉桂（二两）　芍药（一两）　白术（三两）　橘皮（二两）　当归（二两）。
上十一味，以水一斗半，先煮小麦，竹叶，取八升汁，去滓，内诸药，煮取二升半，分三服，吐利后，腹满加厚朴二两，炙上气加吴茱萸半升差，理中四顺则大热，热毒霍乱，宜竹叶汤，忌生葱，海藻，菘菜，猪肉，桃李，麻雀肉等。
竹叶汤
治脾瘅烦闷，口甘咽乾烦渴，（圣济）。
淡竹叶（切四两）　柴胡（去苗二两）　犀角（镑屑）　芍药（各一两半）　黄芩（去黑心）　大黄（锉炒各半两）　山栀子（七枚）。
上七味，粗捣筛，每服五钱匕，水一盏半，煎至一盏，去滓，下朴硝半钱匕，温服。
竹叶饮
疗骨蒸，唇乾口燥，欲饮水止渴，（外台秘要）。
竹叶（一握）　麦门冬（一升去心）　大枣（二十枚擘）　甘草（三两炙）　半夏（一升汤洗令滑尽）　粳米（五合）　生姜（三两）。
上七味，切，以水五升，煮取二升半，分温服，忌羊肉，饧，海藻，菘菜。
竹沥汤第一方　治四肢不收，心神恍惚，不知人，不能言，（千金方）。
竹沥（二升）　生葛汁（一升）　生姜汁（三合）。
上三味，相和，温暖，分三服，平旦日晡夜各一服，服讫，觉四体有异，似好，次进后汤方。
竹沥汤第二方，（同上）。
竹沥（一升）　生葛汁（五合）　芎藭　防己　附子　人参　芍药　黄芩　甘草　桂心（各一两）　生姜（四两）　羚羊角（三两）　石膏（六两）　杏仁（四十枚）　麻黄　防风（各一两半）。
上十六味，㕮咀，以水七升，煮减半，内沥煮取二升五合，分三服取汗，间五日更服一剂，频与三剂，渐觉少损，仍进后方。
竹沥汤第三方，（同上）。
竹沥（三升）　防风　升麻　羚羊角　防己　桂心　芎藭（各二两）　麻黄（三两）。
上八味，㕮咀，以水四升，合竹沥，煮取二升半，分三服，两日服一剂，常用加独活三两最佳，此方神良，频进三剂，若手足冷者，加生姜五两，白术二两，若未除，更进后方。
竹沥汤第四方，（同上）。
竹沥（一升）　甘草（一本作根二两）　人参　芎藭　独活　升麻（各一两）　防风　麻黄　芍药（各一两半）　生姜　羚羊角　石膏　防己　桂心　黄芩　附子（一作杏仁）　白术（各二两）。
上十七味，㕮咀，以水八升，煮减半，内沥煮，取二升半，分三服，相去如人行十里久，更服，若有气者，加橘皮，牛膝，五加皮，各一两。
百合知母汤
百合病，发汗后者，主之，（金匮）。
百合（七枚擘）　知母（三两切）。
上先以水洗百合，渍一宿，当白沫出，去其水，更以泉水二升，煎取一升，去滓，别以泉水二升，煮知母取一升，去滓后合和，煎取一升五合，分温服。
百合鸡子汤
百合病，吐之后者主之，（同上）。
百合（七枚擘）　鸡子黄（一枚）。
上先以水洗百合，渍一宿，当白沫出，去其水，更以泉水二升，煎取一升，去滓，内鸡子黄，搅匀煎五分温服。
百合地黄汤
百合病，不经吐下，发汗病形如初者，主之，（同上）。
百合（七枚擘）　生地黄汁（一升）。
上以水洗百合，渍一宿，当白沫出，去其水，更以泉水二升，煎取一升，去滓，内地黄汁，煎取一升五合，分温再服，中病勿更服，大便当如漆。
百合洗方　百合病，一月不解，变成渴者，主之，（同上）。
百合（一升）。
上以水一斗渍之，一宿以洗身，洗已食，煮饼，勿以盐豉也。
百合滑石汤
百合病，变发热（一本作发寒热）者，主之，（同上）。
百合（一两炙）　滑石（三两）。
上为散饮，服方寸匕，日三服，当微利者，止服，热则除。
安中散
治远年近日，脾疼翻胃，口吐酸水，寒邪之气，留滞于内，停滞不消，胸膈胀满，攻刺腹胁，恶心呕逆，面黄肌瘦，四肢倦怠，又治妇人血气刺痛，小腹连腰，攻注重痛，并能治之，（局方）。
甘草（一十两炒）　玄胡索（去皮）　良姜（炒）　乾姜（炮）　茴香（炒）　肉桂（各五钱）　牡蛎（四两炒）。
上为细末，每服二钱，热酒调下，妇人淡醋汤调服，如不饮者，用盐汤点下，并不拘时。
安心养血汤
若误用承气及寒凉剥削之剂，变证蜂起，卒至殒命，宜服此汤，（温疫）。
茯神　酸枣仁　当归　远志　桔梗　芍药　地黄　陈皮　甘草
加龙眼肉，水煎服。
安石榴汤
廪丘公云，吾患痢三十馀年，诸疗无效，唯服比方得愈也，疗大疰痢，及白滞，困笃欲死，肠已滑，医所不能疗方，（外台）。
乾姜（二两生姜倍之）　黄蘖（一两细切）　石榴（一枚小者二枚）　阿胶（二两别研渍之）。
上四味，切，以水三升，煮取一升二合，去滓内胶，令烊顿服，不差复作，疗老小亦良，人羸者，稍稍服之，不必顿尽，须臾复服，（石榴预取之肘后同一方无黄蘖用黄连）。
安虫散
虫痛面皎白，心腹痛，口中吐沫及清水，发痛有时，此方主之，小儿本怯者，多此病，积痛，食痛，虚痛，大同小异，惟虫痛者，当口淡而沫自出，治之随其证用药，（小儿真诀）。
胡粉（炒）　槟榔　川楝子　鹤蝨（炒各二两）　白矾（五钱）。
上为细末，每一字大者半盏，温米饮调下，痛时宜服，（按局方化虫丹，幼幼新书化虫丹同，）。
托里举斑汤
邪留血分，里气壅闭，则伏邪不得外透而为斑，若下之，内壅一通，则卫气亦从而疏畅，或出表为斑，则毒邪亦从而外解矣，若下后斑渐出，不可更大下，设有下证，少与承气，缓缓下之，若复大下，中气不振，斑毒内陷，则危，宜此汤方，（温疫）。
白芍　当归（各一钱）　升麻（五分）　白芷　柴胡（各七分）　川山甲（二钱炙黄）。
水姜煎服，下后斑渐出，复大下，斑毒后隐，反加循衣摸床，撮空理线，脉渐微者危，本方加人参一钱补，不及者死，若未下而先发斑者，设有下证，少与承气，须从缓下。
托里消毒饮
治痈疽已成，不得内消者，宜服此药以托之，未成者可消，已成者即溃，腐肉易去，新肉易生，此时不可用泄气，寒凉等药，致伤脾胃为要，（正宗）。
人参　川芎　白芍　黄耆　当归　白术　茯苓　金银花（各一钱）　白芷　甘草　皂角针　桔梗（各五分）。
水二锺，煎八分，食远服，脾弱者去白芷加人参。
行气香苏散
治内伤生冷，饮食厚味，坚硬之物，肚腹胀满疼痛，外感风寒湿气，头痛，身痛，手痛，足痛，肩臂痛，遍身骨节痛，麻木，发七情，恼怒相冲，诸气痞塞，饮食不下，心腹气痛，（古今医鉴）。
紫苏（一钱）　陈皮（八分）　香附（一钱）　苍术　川芎　羌活　枳壳（各八分）　麻黄（一钱）　甘草（三分）。
上锉，生姜水煎，温服，外感风寒，加葱白三根，（回春无苍术）。
西州续命汤
治中风痱，（一作入藏）身体不知自收，口不能言，冒昧不识人，拘急背痛，不得转侧方，（千金）。
麻黄（六两）　石膏（四两）　桂心（二两）　甘草　芎藭　乾姜　黄芩　当归（各一两）　杏仁（三十枚）。
上九味，㕮咀，以水一斗二升，煮取麻黄再沸，去上沫，后下诸药，煮取四升，初服一升，犹能自觉者，勿熟眠卧，可厚覆小汗出，已渐减衣，勿复大覆，可熟眠矣，前服不汗者，后复一升，汗后稍稍五合一服，安稳乃服，勿顿服也，汗出则愈，勿复服，饮食如常，无禁忌，勿见风，并治上气咳逆，若面目大肿，但得卧，服之大善，凡服此汤不下者，当以人口嘘其背，则下矣，病人先患冷汗者，不可服此汤，若虚羸人，当稍与五合为佳，间有辄行此汤，与产妇及羸人而有害者，皆为顿服，三升伤多，且汤浊不清故也，但得清澄而稍稍服，微取汗者，皆无害也，（胡洽方，古今录验，名大续命汤
按外台有生姜，郁李仁，防风三味，疗中风入脏，及四肢拘急不随缓急风方云云，）。
肉豆蔻散
治脾胃气虚，腹胁胀满，水穀不消，藏府滑泻，腹内虚鸣，困倦少力，口苦舌乾，不思饮食，渐瘦弱，并宜服之，（局方）。
诃子皮　川乌（炮去脐）　肉桂（去粗皮）　茴香（炒各二两）　厚朴（去粗皮姜炒）　甘草（炙）　乾姜（炮）　橘皮（各一两）　苍术（米泔浸一宿去皮焙八两）。
上为细末，每服二钱，水一盏，生姜二片，枣子一枚，煎至七分温服。
回乳四物汤
治产妇无儿吃乳，致汁肿胀，坚硬疼痛难忍，（正宗）。
川芎　当归　白芍　熟地（各二钱）　茶芽（二两炒粗末）。
水二锺，煎八分，食远服，用脚布束紧两乳，以手按揉，其肿自然消散，甚者，再用一服。
冰硼散
治咽喉口齿，新久肿痛，及久嗽痰火，咽喉作痛，（正宗）。
冰片（五分）　朱砂（六分）　玄明粉　硼砂（各五钱）。
共研极细末，吹搽患上，甚者，日搽五六次最效。
地肤大黄汤
妊娠患子淋，宜下之，（外台）。
地肤草　大黄（各三两）　知母　黄芩　茯苓（一作猪苓）　芍药　枳实（炙）　升麻　通草　甘草（炙各二两）。
上十味，切，以水八升，煮取三升，分三服，得下后，淋不好瘥，还饮地肤葵根汁，忌海藻，菘菜，酢物。
地龙汤
治瘀积太阳经中，腰脊痛，不可忍方，（医通）。
地龙（焙乾）　肉桂（各五分）　桃仁（十粒研）　羌活（二钱）　独活　甘草（炙）　黄蘖（姜酒炒各一钱）　麻黄（六两）　苏木（八分）　当归梢（钱半）。
上水煎，食远服。

七画  ***************************
防己茯苓汤
皮水为病，四肢肿，水气在皮肤中，四肢聂聂动者主之，（金匮水气）。
防己（三两）　黄耆（三两）　桂枝（三两）　茯苓（六两）　甘草（二两）。
上五味，以水六升，煮取二升，分温三服。
防己地黄汤
治病如狂状，妄行独语不休，无寒热，其脉浮，（同上）。
防己（一钱）　桂枝（三钱）　防风（三钱）　甘草（一钱）。
上四味，以酒一杯，渍之一宿，绞取汁，生地黄二斤，㕮咀蒸之，如斗米饭久，以铜器盛其汁，更绞地黄汁和分再服。
防己黄耆汤
风湿脉浮身重，汗出恶风者主之，（金匮风湿）风水脉浮为在表，其人或头汗出，表无他病，病者但下重，从腰以上为和，腰以下当肿及阴，难以屈伸，（同上水气）。
防己（一两）　黄耆（一两一分去芦）　甘草（半两炒）　白术（七钱半炒）。
上锉麻豆大，每抄五钱匕，生姜四片，大枣一枚，水盏半，煎八分，去滓温服，良久再服，喘者加麻黄半两，胃中不和者，加芍药三分，气上冲者，加桂枝三分，下有陈寒者，加细辛三分，服后当如虫行皮中，从腰下如冰，后坐被上，又以一被绕腰以下，温令微汗瘥，腹痛加芍药。
防己汤
治病后气虚，津液不通，皮肤虚满方，（圣济）。
防己　黄耆（锉）　桂（去粗皮各一两半）　赤茯苓（去黑皮三两）　甘草（炙令赤锉一两）。
上五味，粗捣筛，每服五钱匕，水一盏半，煎取七分，去滓，温服，日再服。
防风解毒汤
治风毒瘰疬，寒暑不调，劳伤凑袭，多致手足少阳分，耳项结肿，或外寒内热，痰凝气滞者并效，（正宗）。
防风　荆芥　桔梗　牛蒡子　连翘　甘草　石膏　薄荷　枳壳　川芎　苍术　知母（各一钱）。
水二锺，灯心二十根，煎八分，食后服。
防风金胜汤
痧有因于食积血滞者主之，（玉衡）。
防风　乌药　延胡索　桔梗　枳壳（各七分）　萝卜　金银花（各二钱）　槟榔　山楂　连翘　芍药（各一钱）。
水二锺，煎七分，稍冷服。
防风散
治脚痹，并治毒气上冲心胸，呕逆，宿癖积气，疝气诸病服之方，（千金方）。
防风　麻黄　川芎　人参　芍药（各一两）　赤小豆（一升）　当归　茯苓　半夏　甘草　橘皮鳖甲　生姜　桂枝（各一两）　杏仁（一两半）　贝齿　乌梅（各五枚）　大枣（六枚）　吴茱萸（五合）　犀角　羚羊角（各半两）　薤白（十四枚）。
上二十二味，㕮咀，以水一斗，煮取三升，分三服，一日令尽，一方用水一斗二升，间食糜，（一方半夏二两随时用）。
防风散痧汤
痧有挟风寒者主之，（玉衡）。
防风　陈皮　细辛　金银花　荆芥　枳壳（各等分）。
水二锺，煎七分，稍冷服，头面肿加薄荷甘菊，腹胀加大腹皮厚朴，手足肿，加威灵仙，牛膝倍，金银花，内热加连翘知母，痰多加贝母瓜蒌仁，寒热加柴胡独活，吐不止加童便，小腹痛加青皮，血滞加茜草丹参，咽肿加山豆根射干，食积腹痛加山楂卜子，心痛加玄胡索蓬术，赤白痢加槟榔，口渴加花粉，面黑血瘀也，加苏木红花，放痧不出，倍细辛苏木桃仁荆芥，秽浊加藿香薄荷。
防风秦艽汤
治痔疮，不论新久，肛门坠重，便血作疼者并效，（正宗）。
防风　秦艽　当归　川芎　生地　白芍药　赤茯苓　连翘（各一钱）　槟榔　甘草　山栀子　地榆　枳壳　槐角　白芷　苍术（各六分）。
水二锺，煎八分，食前服，便秘者，加大黄二钱。
防风通圣散
治一切风热，大便闭，小便涩，头面生疮，眼赤痛，或舌强口噤，或鼻生赤瘾疹，或风热肠风，而为痔漏，诸热谵语惊狂方，（宣明方）治一切风毒，积热疮肿，脉弦洪实数浮紧者，（准绳）　治时毒，恶寒发热，烦躁口乾，表里脉症俱实者，（正宗）。
防风　川芎　当归　白芍　连翘　薄荷　麻黄　大黄　芒硝（各四分）　石膏　桔梗　黄芩（各八分）　栀子　荆芥（各四分）　滑石（二钱四分）　甘草（一钱）　白术（二分）　生姜（正宗无）。
水二锺，煎八分，空心温服。
芎黄丸
治风热壅盛，头昏目赤，大便艰难，（杨氏家藏方）。
大黄（酒煮）　川芎（各等分）。
上末蜜丸，如梧子大，每二十丸，温熟水下，（本事方名川芎丸治膈上有痰皂角汁丸姜汤下）。
芎苏散
妊娠外感风寒，浑身壮热，眼晕头旋者，宜进此方，以发散表邪，其病自愈，（济生方）。
川芎　陈皮　芍药　白术　苏叶　乾葛　麦门冬　甘草（炙各一两）。
上每四钱，水一盏半，生姜五片，葱白二寸，煎八分，温服，（医学入门有黄芩前胡）。
芎附散
治五种痹，腿并臂间发作不定，此脾胃虚，卫气不温分肉，为风寒湿所著，（本事方）。
小川芎　附子（炮去皮脐）　黄耆（蜜炙）　白术　防风　当归（洗去芦）　乾地黄　桂心　柴胡　甘草（炙各等分）。
上为粗末，每服四钱，水一盏半，生姜三片，枣一个，同煎至七分，去滓，食前日三服，常服不生壅热，兼消积冷。
芎归胶艾汤
妇人有漏下者，有半产后，因续下血，都不绝者，妊娠下血者，假令妊娠腹中痛，为胞阻，主此方，（金匮）主男子伤绝，或从高坠下，伤五藏，微者唾血，甚者吐血，及金疮伤经内绝者，并妇人产后，崩伤下血过多，虚喘欲死，腹中激痛下血，不止者，服之神良，（千金）。
芎藭　阿胶　甘草（各二两）　艾叶　当归（各三两）　芍药（四两）　乾地黄（六两）。
上七味，以水五升，清酒三升，合煮取三升，去滓，内胶，令消尽，温服一升，日三服，不瘥更作，（千金翼有乾姜二两胡氏治妇人胞动无干姜）。
芎归养荣汤
治瘰疬流注，及一切不足之症，不作脓，或不溃，或已溃，不敛，或身体发热恶寒，肌肉消瘦，饮食少思睡，卧不宁，盗汗惊悸，恍惚，并皆治之，（正宗）。
当归身（二钱）　人参　黄耆　白术　川芎　白芍　熟地（各一钱）　五味子　麦门冬　远志　甘草　茯苓（各五分）　牡丹皮　砂仁（各三分）。
水二锺，姜三片，枣二枚，煎八分，食远服。
芎归汤
治一切去血过多，眩晕闷绝，不省人事，伤胎去血，产后去血，崩中去血，金疮去血，拔牙去血，不止者，心烦眩晕，头重目暗耳聋，举头欲倒，悉能主之，（易简）。
芎藭　当归（各等分）。
上㕮咀，每服四钱，水一盏半，煎七分，去滓，热服，不以时候，若产后眩晕，宜加芍药等分服之。
芎藭汤
疗卒寒腹中拘急痛方，（外台）。
芎藭　当归　桂心　芍芍　甘草（炙各一两）　黄芩（半两）　乾姜（半两）　杏仁（三十枚去皮尖）。
上八味，切，以水五升，煮取二升，分再服，忌海藻，菘菜，生葱。
芎芷香苏散
治外感伤风，鼻塞声重，左脉浮缓，（济生方）。
川芎　白芷　香附子　陈皮　羌活（各一钱）　薄荷　紫苏（各八分）　甘草（五分）。
姜葱白水煎，加荆芥防风，名荆防芎苏散。
延年半夏汤
主腹内左肋痃癖，硬急，气满不能食，胸背痛者方，（外台）。
半夏（三两洗）　生姜（四两）　桔梗（二两）　吴茱萸（二两）　前胡（三两）　鳖甲（三两炙）　枳实（二两炙）　人参（一两）　槟榔子（十四枚）。
上九味，切，以水九升，煮取二升七合，去滓，分温三服，如人行八九里久，再服，忌猪羊肉，饧，苋菜等。
延年茯苓饮
主脚气肿，气急，上气，心闷热烦，呕逆不下食方，（同上）。
茯苓　紫苏叶（各三两）　杏仁　橘皮　升麻（各三两）　生姜（四两）　柴胡（三两）　犀角（二两屑）　槟榔（十二枚并皮子研）。
上九味，切，以水八升，煮取二升五合，去滓，分温三服，如人行八九里久，再服，忌酸物。
延年茯苓饮
主风痰，气发即呕吐，欠伸烦闷不安，或吐痰水者方，（同上）。
茯苓（三两）　人参　生姜　橘皮　白术（各二两）。
上五味，切，以水五升，煮取一升五合，去滓，温分三服，中间任食，忌大酢，桃李，雀肉等。
延年玄参汤
主恶核瘰疬风结方，（同上）。
玄参　升麻　独活　连翘（各二两）　木防己　菊花（各一两）。
上六味，切，以水八升，煮取三升，分服一升，日三。
延年酸枣汤
主虚烦不得眠，并下气方，（同上）。
酸枣（二升）　茯苓（三两）　生姜（一两半）　人参（三两）　麦门冬（一两去心）　橘皮（陈者）　杏仁（去皮尖碎）　紫苏（各二两）。
上八味，切，以水七升，煮取一升半，分再服，忌大酢。
延年前胡汤
主胸背气满，膈上热，口乾痰饮气，头风旋方，（同上）。
前胡（二两）　枳实（炙）　细辛　杏仁（去皮尖碎）　芎藭　防风　泽泻　麻黄（去节）　乾姜　芍药（以上各三两）　茯苓（一本茯神）　生姜（各四两）　桂心　甘草（炙各二两）。
上十四味，切，以水九升，煮取一升六合，分三服微汗，忌生冷，油腻，猪牛肉，面，海藻，菘菜，生葱，生菜，酢物。
延年疗两肋胀急，痃满不能食，兼头痛壮热，身体痛方。
枳实（三两炙）　桔梗　鳖甲（炙）　前胡　桂心（各二两）　槟榔（七枚）　生姜（四两）　人参（二两）。
上八味，切，以水九升，煮取二升五合，去滓，分温三服，如人行七八里久，再服，禁生葱苋菜。
延年人参丸
主痃癖气，不能食，（同上）。
人参（八分）　白术　枳实（各六分炙）　橘皮（四分）　桂心（七分）　甘草（炙）　桔梗（各五分）。
上七味，捣筛蜜和为丸，如梧子大，一服十五丸，酒下，二服加至二三十丸。
赤小豆汤
治水气肿胀，（本纲赤小豆附方）。
赤小豆（五合）　大蒜（一颗）　生姜（五钱）　商陆根（一条）。
上并碎破，同水煮烂去药，空心食豆，旋旋啜汁令尽，肿立消也。
赤小豆汤
治年少血气俱热，遂生疮疥，变为肿满，或烦或渴，小便不利，（济生方）。
赤小豆（炒）　当归（炒）　商陆　牛膝　连翘　赤芍药　汉防己　猪苓（去皮）　桑白皮（炙）　泽漆（以上各半两）。
上㕮咀，每服四钱，水一盏半，生姜五片，煎至八分，去滓温服，不拘时候，热甚者，加犀角二钱半。
赤小豆当归散
病者脉数无热，微烦但欲卧，汗出，初得之三四日，目赤如鸠眼，七八日，目四眦（一本有黄字）黑，若能食者，脓已成也，主之，（金匮）下血先血后便，此近血也主之，（同上）。
赤小豆（三升浸令芽出曝乾）　当归（十两）。
上二味，杵为散，浆水服方寸匕。
赤丸
腹中寒气，雷鸣切痛，胸胁逆满呕吐，附子粳米汤主之，寒气厥逆，此丸主之，（金匮）。
茯苓（四两）　半夏（四两洗一方用桂）　乌头（二两炮）　细辛（一两千金作人参）。
上四味，末之，内真朱为色，炼蜜丸，如麻子大，先食酒饮下三丸，日再夜一服，不知稍增之，以知为度。
赤石脂禹馀粮汤
伤寒服汤药，下利不止，心下痞硬，服泻心汤已，复以他药下之，利不止，医以理中与之，利益甚，理中者，理中焦，此利在下焦，此汤主之，复不止者，当利其小便，（伤寒太阳下篇）。
赤石脂（一升碎）　太一禹馀粮（一斤碎）。
上二味，以水六升，煮取二升，去滓，分温三服。
赤石脂汤
下焦热，或痢下脓血，烦闷恍惚，（外台）。
赤石脂（八两）　乌梅肉（二三枚）　栀子仁（十四枚）　白术（三两）　乾姜（二两）　廪米（一升）　升麻（三两）。
上七味，切，以水一斗，煮米取熟去米，取七升，下诸药，煮取二升五合，去滓，分三服，忌李季雀肉等。
赤茯苓汤
治膈间留饮，呕逆头眩，短气多渴方，（圣济）。
赤茯苓（去黑皮）　柴胡（去苗）　枳壳（去穰麸炒）　白术　槟榔（锉各一两）　杏仁（汤浸去皮尖）　半夏（汤浸七遍去滑各三分）　人参　旋覆花（各半两）。
上九味，粗捣筛，每服五钱匕，以水一盏半，入生姜半分，拍碎，煎至一盏去滓，不计时候温服。
牡丹散
治妇人虚羸瘦，血块走疰，心腹痛，不思饮食，（良方）。
牡丹皮　桂心　当归　延胡索（各一两）　莪术　牛膝　赤芍药（各二两）　荆三稜（一两半）。
上为粗末，每服三钱，水一盏，酒半盏，煎七分温服。
牡丹丸
治心疝心腹痛，（圣惠方）。
牡丹　桂心　川乌　木香（各一两）　吴茱（二两）　槟榔（一两）。
上六味，为末，蜜丸绿豆大，每服温酒服十丸，外台牡丹丸，无木香，吴茱萸，槟榔子。
牡丹丸
治寒疝心腹刺痛，休作无时，及妇人月病，血刺痛疼，（三因方，直指方，百一选方，名消坚丸，酒糊丸，温酒下，外台秘要方，牡丹丸无桃仁，）。
乌头（炮）　牡丹（四两）　桂心　桃仁（炒各五两别研）。
上末，蜜丸梧子大，每五十丸，温酒下，妇人醋汤下。
牡丹五等散
疗㿗疝，阴卵偏大，有气上下胀大，行走肿大，服之良验方，（外台）。
牡丹皮　防风　黄蘖（炙）　桂枝（各一分）　桃仁（二分去皮尖研）。
上五味，捣为散，以酒服一刀圭，二十日愈，少小㿗疝最良，小儿以乳汁和，如一大豆与之，忌如常法。
牡蛎泽泻散
大病瘥后，从腰以下有水气者主之，（伤寒）。
牡蛎（熬）　泽泻　蜀漆（暖水洗去腥）　葶苈子（熬）　商陆根（熬）　海藻（洗去咸）　枯蒌根（各等分）。
上七味异捣下筛为散，更于臼中治之，白饮和服方寸匕，日三服，小便利，止后服。
牡蛎汤
治牡疟，（金匮）。
牡蛎（四两熬）　麻黄（四两去节）　甘草（二两）　蜀漆（三两）。
上四味，以水八升，先煮蜀漆麻黄，去上沫，得六升，内诸药，煮取二升，温服一升，若吐则勿更服。
芍药汤
虚弱人初痢，宜清之，（回春）。
芍药（二钱）　木香（一钱）　当归　枳壳（去穰）　槟榔（各一钱）　黄芩　黄连（各二钱）　甘草（五分）。
上锉一剂，水煎温服。
芍药汤
战汗后，复下后，越二三日，反腹痛不止者，欲作滞下也，无论已见积，未见积，此汤主之，（温疫）。
厚朴　芍药　当归（各一钱）　槟榔（二钱）　甘草（七分）。
水姜煎服，里急后重，加大黄三钱，红积倍芍药，白积倍槟榔煎服。
芍药甘草汤
胫尚微拘急主之，（伤寒太阳）。
白芍药　甘草（各四两炙）。
上二味，以水三升，煮取一升五合，去滓，分温再服。
芍药甘草附子汤
发汗病不解，反恶寒者，虚故也，主之方，（同上）。
芍药　甘草（各三两炙）　附子（一枚炮去皮破八片）。
上三味，以水五升，煮取一升五合，去滓，分温三服。
沉香降气汤
治阴阳壅滞，气不升降，胸膈痞塞，心腹胀满，喘促短气，乾哕烦满，咳嗽痰涎，口中无味，嗜卧减食，又治胃痹留饮，噎醋闻酸，胁下支结，常觉妨闷，及中寒咳逆，脾湿洞泄，两胁虚鸣，脐下撮痛，皆能治之，患脚气人，毒气上冲，心肠坚满，肢体浮肿者，尤宜服之，常服开胃消痰，散壅思食，（局方）。
香附子（二十五斤炒去鬚毛）　沉香（一斤二两半一作十四两半）　缩砂仁（三斤）　甘草（一斤半炙）。
上为细末，每服一钱，入盐少许，沸汤点服，空心服之，去邪恶气，使无瘴疫，（一本香附子四百两，沉香十八两半，缩砂仁四十八两，甘草一百二十两，）。
沉香天麻汤
治痫证，或小儿因恐惧发搐搦，痰涎有声，吐沫嚼舌，目上视，项背强直者亦主之，（卫生宝鉴）。
沉香　益智　川乌（各二钱）　天麻　防风　半夏　附子（各三钱）　独活（四钱）　羌活（五钱）　当归　殭蚕（各一钱半）　甘草（五分）。
上水煎温服。
利咽解毒汤
痘有咽喉肿痛者主之，（保赤全书）。
山豆根（一钱）　麦门冬（一钱）　牛蒡子（炒七分）　玄参（七分）　桔梗（七分）　防风（五分）　甘草（二分）。
上七味，加绿豆四十九粒，水煎服。
利膈汤
治虚烦上盛，脾肺有热，咽喉生疮，（本事方）。
鸡苏　荆芥　桔梗（炒）　防风　牛蒡子（炒）　甘草（各一两炙）　人参（半两）。
上细末，每一钱，沸汤点服，如咽痛口疮甚者，加殭蚕一两。
何首乌散
治妇人血风，皮肤瘙痒，心神烦闷，及血风游走不定，并宜服之，（大全良方）。
何首乌　防风　蒺藜　枳壳　天麻　殭蚕　胡麻　茺蔚子　蔓荆子
上为细末，每二钱，煎茵陈汤调下。
壮原汤
治下焦虚寒，中满肿胀，小水不利，上气喘急，阴囊两腿皆肿，或面有浮气，（赤水）。
人参　白术（各二钱）　茯苓　破故纸（各一钱）　桂心　附子　乾姜　砂仁（各五两）　陈皮（七分）。
水煎，食远服。
杉木节汤
治脚气入腹冲心，或心胁有块，毒胜痰逆，痞满喘急，汗流搐搦，昏闷上视，咬齿，甚至垂绝不知人，宜此药以救急，（得效方）。
杉木节（一大升）　橘叶（一升无叶用皮）　大腹子（十一个连皮锉碎）。
上以童子小便三升，煎取一升半，分二服，若服得快利，停后服。
吴茱萸汤
食谷欲呕，属阳明也，此汤主之，得汤反剧者，属上焦也，（伤寒阳明）少阴病吐利，手足逆冷，烦躁欲死者主之，（同上少阴）乾呕吐涎沫，头痛者主之，（同上厥阴）呕吐胸满者用此汤，（金匮呕吐）。
吴茱萸（一升洗）　人参（三两）　生姜（六两切）　大枣（十二枚擘）。
上四味，以水七升，煮取二升，去滓，温服七合，日三服。
贝母汤
治诸嗽久不瘥，（本事方）。
贝母（一两去心姜制半日焙）　黄芩　乾姜（生各一两）　陈皮（去白）　五味子（各一两拣）　桑白皮（洗净蜜炙黄）　半夏（汤浸七次）　柴胡（净洗）　桂心（不见火各半两）　木香（一分）　甘草（一分）。
上为粗末，每服五钱，水一盏半，杏仁七个，去皮尖碎之，生姜七片，同煎至七分，去滓温服，黄师文云，戊申冬有姓蒋者，其妻积年嗽，制此方授之，一服瘥，以此治诸嗽悉皆愈。
沃雪汤
治伤寒温疫，湿疫，热疫，（本事方）。
苍术　乾姜（炮）　甘草（炙各六两）　防风　乾葛　厚朴　芍药（各四两）。
上每三钱半，水二盏，煎七分，按百一选方，有当归川芎橘皮，无干姜，俱九味，治同，家宝方，无干姜，有芒硝，治山岚瘴气。
皂荚丸
咳逆上气，时时吐浊，但坐不得眠主之，（金匮）。
皂荚（八两刮去皮酥炙用）。
上一味，末之蜜丸，梧子大，以枣膏，和汤三丸，日三夜一服。
吹喉散
治三焦大热，口舌生疮，咽喉肿塞，神思昏闷，并能治之，（局方）。
蒲黄（一两）　盆硝（八两）　青黛（一两半）。
上用生薄荷汁一升，将盆硝，青黛，蒲黄，一处用瓷罐盛，慢火熬，令乾，研细，每用一字，或半钱，掺于口内，良久涎出，吞之不妨，或喉中肿痛，用管子入药半钱许，用力吹之，无不立效。
抑肝散
治肝经虚热，发搐，或发热咬牙，或惊悸寒热，或呕吐痰涎，腹胀少食，睡卧不安者，（直指方）。
当归　白术　茯苓　钩藤（各一钱）　川芎（八分）　柴胡　甘草（各五分）。
水煎，母子俱服。
走马汤
治中恶痛腹胀，大便不通，通治飞尸鬼击，（金匮）。
杏仁（二枚）　巴豆（二枚熬去皮心）。
上二味，以绵缠捶令碎，热汤二合，捻取白汁饮之，当下，老少量之。
疔毒复生汤
治疔毒走黄，头面发肿，毒气内攻，烦闷欲死者，（正宗）。
牡蛎　山栀　银花　木通　连翘　牛蒡子　乳香　没药　角刺　花粉　大黄　地骨皮（各八分）。
水酒各一茶锺，煎一半，食远服，不能饮者，水煎，临服入酒一杯和服，亦效，脉实便秘者，加朴硝。
快气汤
治一切气疾，心腹胀满，膈噎塞，噫气吞酸，胃中痰逆呕吐，及宿食不解，不思饮食，（局方）。
缩砂仁（去皮壳八两）　甘草（四两爁）　香附子（炒去毛十二两）。
上为细末，每服一钱，用盐汤点下，常服快气，进食，温养脾胃，或锉为粗末，入生姜同煎，名小降气汤。
妊娠忽暴下血数升，胎燥不动方，（千金方）。
榆白皮（三两）　当归　生姜（各二两）　乾地黄（四两）　葵子（一升）。
上五味，以水五升，取二升半，分三服，不瘥更作服之。
妊娠恶阻呕吐不下食方，（同上）。
青竹茹　橘皮（各十八铢）　茯苓　生姜（各一两）　半夏（三十铢）。
上五味，㕮咀，以水六升，煮取二升半，分三服，不瘥频作。
肘后疗卒得漆疮方，（外台）。
煮柳叶汤，适寒温洗之，柳皮尤妙。
冷热久癖，不能饮食，虚满如水状方，（同上）。
前胡（四两）　生姜（四两）　枳实（三两炙）　半夏（四两洗）　白术（三两）　茯苓（四两）　甘草（二两半炙）　桂心（二两）。
上八味，以水八升，煮取三升，分三服。

八画  ***************************
治游风行走无定，肿痛或如盘大，或如瓯，或著腹背，或著臂，或著脚，悉主之方，（千金方）。
海藻　独活　茯苓　防风　附子　白术（各三两）　大黄（五两）　当归（一本作当陆）　鬼箭（各一两）。
上九味，㕮咀，以酒二斗，渍五日，初服二合，渐加以知为度。
治急黄热气骨蒸，两目赤脉方，（同上）。
芒硝（一两）　大黄（一两半）　生地黄汁（八合）。
上三味，合和，一服五合，日二，以利为度，不须二服。
治三十年久痢不止方，（同上）。
厚朴（炙）　乾姜　阿胶（炙各二两）　黄连（五两）　石榴皮　艾叶（各三两）。
上六味，切，以水七升，煮取二升，分再服。
治发黄，身面目悉黄，如金色，小便如浓煮蘖汁，众医不能疗者方，（同上）。
茵陈　栀子（各四两）　黄芩　大黄　柴胡　升麻（各三两）　龙胆（一两）。
上七味，㕮咀，以水八升，煮取二升七合，分三服，若身体羸，去大黄，加栀子仁五六两，生地黄一升，（延年秘录无茵陈有栀子四两，栝蒌三两，芒硝二两，近效方，加枳实二两，）。
治胸膈心腹中，痰水冷气，心下汪洋，嘈烦，或水鸣，多唾，口中清水自出，胁肋急胀，痛不欲食，此皆胃气弱，受冷故也，其脉喜沉弦细迟，悉主之方，（同上）。
半夏　生姜（各五两）　芍药（二两）　茯苓（四两）　旋覆花　细辛　橘皮　桂心　人参　桔梗　甘草（各二两）。
上十一味，㕮咀，以水一斗，煮取三升，分三服，病先有时喜水下者，用白术三两，去旋覆花，若欲得利者，加大黄二两，须微调者，用乾地黄。
治下焦虚热注脾胃，从脾注肺，好渴利方，（同上）。
竹叶（切三升）　甘草（三两炙）　生姜（五两）　麦门冬　茯苓（各四两）　大枣（七枚）　小麦（一升）　栝蒌根（五两）　地骨皮（一升）。
上九味，㕮咀，先以水三升，煮小麦，取一斗，去滓澄清，取八升，去上沫，取七升，煮药取三升，分三服，平人夏月喜渴者，由心王也，心王便汗出，汗出则肾中虚燥，故令渴而小便少也，冬日不汗出，故小便多而数也，此皆是平人之候，名曰肾渴，但小便利而不饮水者，名肾实也，（外台）。
治一切气疾，丈夫妇人，撞心冷气并治之，（本事方）。
香附子（一斤炒去毛）　陈皮（四两去白）　甘草（一两生）。
上为细末，每服二钱，空心盐汤点服。
治热中能食，小便多，渐消瘦方，（外台）。
地骨皮（切一升）　麦门冬（三两去心）　黄连（二两）　小麦（八合）　人参（一两）。
上五味，切，以水九升，煮取三升八合，去滓，分为三服，间食服之，如不能多服，分作四五服，亦得，忌猪肉。
治卒吐血，及衄血主之方，（千金）。
伏龙肝（半斤）　阿胶　黄芩　白术　乾姜（仲景作地黄）　甘草（各三两）。
上六味，㕮咀，以水一斗，煮取三升，去滓，下胶分三服，（仲景有附子三两）。
治小儿口疮方，（本纲天南星附方）。
白屑如鹅口，不须服药，以生天南星去皮脐研末醋调涂足心，男左女右，治小儿疳口疮方，（外科精义）天南星一个去皮，上为末，好醋调摊纸上，男左女右，贴在脚心底，以帛系定，三日外取了，以温水洗尽脚下药。
附子理中丸
治脾胃冷弱，心腹绞痛，呕吐泄利，霍乱转筋，体冷微汗，手足厥寒，心下逆满，腹中雷鸣，呕哕不止，饮食不进，及一切沉寒痼冷，并皆主之，（局方）。
人参（去芦）　白术　附子（炮去皮脐）　乾姜（炮）　甘草（炙各等分）。
为锉散，每服四大钱，水一盏半，煎七分去滓，不以时服，口噤则斡开灌之。
附子粳米汤
治忧怒相乘，神志不守，思虑兼併扰乱，脏气不主传导，使诸阳不舒，反顺为逆，中寒气胀，肠鸣切痛，胸胁逆满，呕吐不食，（得效方）腹中寒气，雷鸣切痛，胸胁逆满，呕吐，主之，（金匮腹满）霍乱四逆，吐少呕多者主之，（外台一方有乾姜一两）。
附子（一两炮）　半夏（半斤）　大枣（十枚）　粳米（半升）　甘草（一两）。
上五味，以水八升，煮米熟汤成，去滓，温服一升，日服。
附子泻心汤
心下痞，而复恶寒，汗出者主之，（伤寒太阳）。
大黄（二两）　黄连（一两）　黄芩（一两）　附子（一枚炮去皮破别煮取汁）。
上四味，切，三味以麻沸汤二升渍之，须臾绞去滓，内附子汁，分温再服。
附子六物汤
治四气流注于足太阴经，骨节烦疼，四肢拘急，自汗短气，小便不利，手足或时浮肿，并皆服之，（正宗）寒湿脚气，疼痛不仁，两尺脉来沉细者，此方主之，此痹证也，（三因方）。
附子　甘草（各一钱）　防己　白术　茯苓（各三两）　桂心（五分）。
水二锺，姜三片，煎八分，食远服。
附子汤
少阴病得之一二日，口中和，其背恶寒者，当灸之，（伤寒少阴）　少阴病身体痛，手足寒，骨节痛，脉沉者主之，（同上）。
附子（二枚炮去皮破八片）　茯苓（三两）　人参（二两）　白术（四两）　芍药（三两）。
上五味，以水八升，煮取三升，去滓，温服一升，日三服。
按千金方，脚气门，附子汤，有桂心，甘草，各三两，俱七味，治湿痹，缓风，身体疼痛，如欲折，肉如锥刺刀割。
阿胶散
治脓血痢，绕脐疼痛。
阿胶（二两炒）　当归（炒）　黄连（炒）　芍药　乾姜（炮各一两）。
上为细末，每服以粥饮调下二钱，（按千金驻车丸无芍药赤石脂）。
知母麻黄汤
治伤寒后，不了了，朝夕有热，如疟状方，（千金方）　伤寒瘥后，或十数日，或半月，二十日，终不醒，醒常昏沉，似失精神，言语错谬，又无寒热，医或作鬼祟，或作风疾，多般治不瘥，或朝夕潮热颊赤，或有寒热似疟，都是发汗不尽，馀毒在心胞络之间所致，（活人书）。
知母（二两）　麻黄　甘草　芍药　黄芩　桂心（各一两）。
上六味，㕮咀，以水七升，煮取二升半，服五合，日三，温覆令微汗，若少烦不得眠，其人慾饮水，当稍稍饮之，令胃中和则愈。
知母汤
疗伤寒骨节痛，头痛，眼睛疼，咳嗽方，（外台）。
乾葛（三两）　知母（二两）　芍药（三两）　石膏（四两碎裹）　黄芩（三两）　杏仁（一两去皮尖及双仁）　栀子仁（三两擘）　贝母（三两）。
上八味，切，以水七升，煮取二升五合，去滓分为三服，如人行八九里再服，忌蒜面七日。
知母鳖甲汤
疗温疟壮热不能食方，（同上）。
知母　鳖甲（炙）　地骨皮（各三两）　常山（二两）　竹叶（切一升）　石膏（四两碎）。
上六味，切，以水七升，煮取二升五合，去滓，分三服，忌蒜，猪肉，苋菜，生葱，生菜。
知母茯苓汤
肺痿喘嗽，往来寒热自汗，（圣济）。
知母　白术（各八分）　茯苓（去皮）　五味子　人参　阿胶（各五分）　款冬花　桔梗　麦门冬（各七分）　半夏（汤泡七次）　柴胡　甘草（炙各一钱）　薄荷　川芎（各五分）。
上十四味，粗捣筛，每服二钱匕，水一盏，入生姜五片，煎至七分，去滓食后服。
定志下气方　治奄奄忽忽，朝瘥暮剧，惊悸心中憧憧，胸满不下食，阴阳气衰，脾胃不磨，不欲闻人声，（千金方）。
人参　茯苓　远志　甘草　枳实　当归　龙齿　桔梗（各二两）　半夏　桂心（各五两）　黄耆（四两）　生姜（六两）　茯神（二两）　大枣（二十枚）。
上十四味，㕮咀，以水一斗二升，先煮粳米五合，令熟去滓，次内药煮取四升，一服八合，日三夜二。
定痛散
治虫牙痛甚，（回春）。
当归　生地　细辛　乾姜　白芷　连翘　黄连　花椒　苦参　桔梗　乌梅　甘草（各等分）。
上锉一剂，水煎，先噙漱，后嚥下。
定喘汤
治哮吼喘急，（同上）。
麻黄（三钱）　杏仁（去皮尖二钱半）　片芩（去朽）　半夏（姜制）　桑皮（蜜炙）　苏子（水洗去土）　款冬花蕊（各三钱）　甘草（一钱）　白果（二十一个去壳切碎）。
上锉一剂，水煎服。
抵当汤
太阳病，六七日，表证仍在，而反下之，脉微而沉，反不结胸，其人发狂者，以热在下焦，少腹当硬满，小便自利者，下血乃愈，所以然者，以太阳随经，瘀热在里故也，主之，（伤寒太阳）太阳病，身黄脉沉结，少腹硬，小便不利者，为无血也，小便自利，其人如狂者，血结证也，此汤主之，（同上）阳明证，其人喜忘者必有畜血，所以然者，本有久瘀血，故令喜忘，屎虽硬，大便反易，其色必黑者，宜此汤下之，（同上阳明）病人无表里证，发热七八日，虽脉浮数者，可下之，假令已下，脉数不解，合热则消穀善飢，至六七日，不大便者，有瘀血，宜此汤，（同上）妇女经水不利下主之，亦治男子膀胱满急，有瘀血者，（全匮妇人）。
水蛭（熬）　虻虫（三十个去翅足熬）　桃仁（二十个去皮尖）　大黄（三两酒洗）。
上四味，以水五升，煮取三升，去滓温服一升，不下更服。
抵当丸
伤寒有热，少腹满，应小便不利，今反利者，为有血也，当下之，不可余药，宜此丸，（伤寒太阳）。
水蛭（二十个熬）　虻虫（二十个去翅足熬）　桃仁（二十五个去皮尖）　大黄（三两）。
上四味，捣分四丸，以水一升，煮一丸取七合，服之晬时，当下血，若不下者更服。
奔气汤
主大气上奔，胸膈中诸病，每发时迫满短气，不得卧，剧者，便将欲死，腹中冷湿气，肠鸣相逐，成结气方，（千金）疗卒厥逆上气，气支两胁，心下痛满，淹淹欲绝，此谓奔豚，病从卒惊怖，忧迫得之，气从下上，上冲心胸脐间，筑筑发动，有时不疗杀人，（外台）。
甘草（二两炙）　人参（一两）　吴茱萸（一升）　生姜（一斤）　半夏（一升）　桂心（三两）。
上六味，㕮咀，以水一斗，煮取三升，分四服，此药须预畜，得病便急合服。
奔豚汤
奔豚气，上冲胸腹痛，往来寒热主之，（金匮）疗手足逆冷，胸满气促，从脐左右起冲者，（外台）。
甘草　芎藭　当归（各二两）　半夏（四两）　黄芩（二两）　生葛（五两）　芍药（二两）　生姜（四两）　甘李根白皮（一斤）。
上九味，以水二斗，煮取五升，温服一升，日三夜一服，（外台秘要方无芍药当归有桂心栝蒌各二两）。
固本养荣汤
治骨疽已成，骨不吐出，或既出不能收敛，由气血之虚，脾弱也，宜服之，骨不出者，自出，不收敛者，自敛，（正宗）。
川芎　当归　白芍　熟地　白术　山药　人参　牡丹皮　黄耆　茱萸（各一钱）　甘草　肉桂　五味子（各五分）。
水二锺，姜三片，枣二枚，煎八分，食前服。
炙甘草汤
伤寒脉结代心动悸主之，（伤寒太阳）脉按之来缓时一止，复来者，名曰结，又脉来动而中止，更来小数，中有还者，反动，名曰结阴也，脉来动而中止，不能自还，因而复动者，名曰代阴也，得此脉者，必难治，（同上）治虚劳不足，汗出而闷，脉结悸行动如常，不出百日危急者，十一日死，（金匮）治肺痿涎唾多，心中温温液液者，（同上）。
甘草（四两）　生姜（三两切）　人参（二两）　阿胶（二两）　生地黄（一斤）　桂枝（三两去皮）　麦门冬（半斤去心）　麻子仁（半斤）　大枣（三十枚擘）。
上九味，以清酒七升，水八升，先煮八味，取三升，去滓内胶，烊消尽，温服一升，日三服，（一名复脉汤）。
门冬甘露饮
治麻疹热甚而渴，（医通）。
麦门冬（二钱去心）　黑玄参　黄芩　栝蒌根　连翘（各一钱）　生甘草（五分）　灯芯（廿茎）　竹叶（七片）。
水煎，温服。
来苏散
治伤风，及阴阳二毒，伤寒，（魏氏家藏方）。
苍术（八钱炒）　香附子（四钱）　甘草（一钱炙）　陈皮　紫苏（各二钱）。
上每二钱，水一盏半，姜三片，煎一盏，温服。
和解汤
治血气虚弱，外感寒邪，身体疼倦，壮热恶寒，腹中㽲痛，鼻塞头昏，痰多咳嗽，大便不调，（十便）。
芍药　桂（各二两）　厚朴　甘草　乾姜　白术　人参　茯苓（各一两半）。
上为粗末，二钱，水一盏，生姜三片，枣一个，煎六分温服，（按杨氏方，十味和解散，比此方，则有桔梗，当归，陈皮，枳壳，防风，无桂，乾姜，茯苓，冶头痛发热，肢体倦怠，又百一选方，和解汤，羌活，防风，川芎，人参，乾葛，升麻，甘草，各半两，又魏氏方，无川芎，只六味，治小儿四时感冒寒邪，壮热烦躁，鼻多涕，惊悸自汗，肢节疼痛，及麸疮，豆疮，已发未发者，皆可服，）。
青蒿散
治虚劳骨蒸，咳嗽胸满，皮毛乾枯，四肢怠堕，骨节疼痛，心中惊悸，咽燥唇焦，面赤烦躁，涕唾腥臭，困倦，夜多盗汗，肌体潮热，饮食减少，日渐瘦弱，（事证方）。
天仙藤（即青木香）　鳖甲（酢炙）　香附子（炒去毛）　桔梗（去芦头）　柴胡（去苗）　秦艽　青蒿（以上各一两）　乌药（半两）　甘草（炙一两半）　川芎（二钱半）。
上十味，以水和服方寸匕，日三服，小便即利，阴头微肿则愈矣，妇人病取男子裤裆烧服。
承气养荣汤
温疫热渴未除，里症仍在者主之，（温疫）。
知母　当归　芍药　生地黄　大黄　枳实　厚朴（等分）。
水姜煎服，痰涎涌甚，胸膈不清者，宜蒌贝养荣汤。

九画  ***************************
枳壳散
治五种积，膈气三焦，痞塞，胸膈满闷，背膂引疼，心腹膨胀，胁肋刺痛，食饮不下，噎塞不通，呕吐痰逆，口苦吞酸，羸瘦少力，短气烦闷，常服顺气，宽中消痃癖，积聚，散惊忧恚气，宜服，（同上又局方名膈气散）。
枳壳（去穰锉麸炒）　荆三稜　橘皮　益智仁　蓬莪术　槟榔　肉桂（不见火各一两或各六钱）　乾姜（炮）　厚朴（去粗皮姜汁炙）　甘草（炙）　青皮　肉豆蔻　木香（各半两或各三两）。
上为细末，每服二钱，水一盏，生姜五片，枣一个同煎，至七分，热服盐点亦得，不拘时候。
枳实散
治心下蓄积痞闷，或作痛，多噫败卵气，（本事方）。
香附子（一两麸炒舂去皮）　白术（各半两）　枳实（去穰锉麸炒）　槟榔（三钱）。
上为细末，每服二钱，米饮调下，日三服，不拘时候，（庞老）。
枳壳煮散
治悲哀烦恼，伤肝气，至两胁骨疼，筋脉紧急，腰脚重滞，两股筋急，两胁牵动，四肢不能举，渐至脊膂挛急，此药大治胁痛，（同上）。
枳壳（去穰麸炒黄）　细辛（去叶）　桔梗（炒）　防风（去钗股）　川芎（各四两）　葛根（一两半）　甘草（二两炙）。
上粗末，每服四钱，水一盏半，姜三片，煎至七分，去滓空心食前温服。
枳实栀子豉汤
大病差后，劳复者主之，（伤寒）。
枳实（三枚炙）　栀子（十四个擘）　香豉（一分绵裹）。
上三味，以清水七升，空煮取四升，内枳实栀子，煮取二升，下豉更煮五六沸，去滓分温再服，覆令微似汗，若宿食者，内大黄如博棋子五六枚服之愈。
枳实芍药散
产后腹痛，烦满不得卧主之，（金匮）师曰产后腹痛，法当以此汤，假令不愈者，此为腹中有乾血，著脐下，宜下瘀血汤主之，亦主经水不利，（同上）。
枳实（烧令黑勿太过）　芍药（等分）。
上二味，杵为散，服方寸匕，日三服，并主痈脓，以麦粥下之。
枳实白术汤
心下坚大，如盘边，如旋杯，水饮所作主之，（外台）。
枳实（七枚）　白术（三两）。
上二味，切，以水一斗，煮取三升，分温三服，腹中耎即当瘥也，此出姚大夫方，忌桃李雀肉等物。
枳实薤白桂枝汤
胸痹心下痞，留气结在胸胁，满胁下逆抢心主之，人参汤亦主之，（金匮）。
枳实（四枚）　厚朴（四枚）　薤白（半斤）　桂枝（一两）　栝蒌实（一枚捣）。
上五味，以水五升，先煮枳实厚朴，取二升，去滓内诸药，煮数沸，分温三服。
枳实大黄汤
治痧毒结于大肠之剂，（玉衡）。
赤芍药　青皮　枳实　桃仁（去皮尖）　金银花　槐花　黄芩（酒炒）　大麻仁　连翘（各一钱）　大黄（三钱）。
水煎，微温服。
枳实大黄汤
治胸腹有食积，大便不通者，（回春）。
枳实　厚朴（去皮）　大黄　槟榔（各二钱）　甘草（三分）。
上锉一剂，水煎空中温服，以利为度，不可再服，腹痛甚加木香五分。
枳缩二陈汤
治涎在心膈上，攻走腰背，呕哕大痛，（同上）。
枳实（麸炒）　砂仁　半夏（姜汁炒）　陈皮　香附（各一钱）　木香　草蔻　乾姜（各五分）　厚朴（姜汁炒）　茴香（酒炒）　延胡（各八分）　甘草（二分）。
上锉一剂，姜三片，入竹沥磨木香，同服。
香附子汤
治血崩不止，永嘉陈旡择用此方，妙甚，勿谓药粗贱而轻之，合时当以斤计大剂服之，方见奇效，（事证方）。
香附子（不拘多少去毛并黑皮炒深，色焦不妨）。
上为细末，入盐少许，沸汤点服，不拘时候。
香苏散
治四时温疫伤寒，（局方）。
陈皮（二两不去白）　香附子（炒香去毛）　紫苏叶（各四两）　甘草（炙一两）。
上为粗末，每服三钱，水一盏煎七分，去滓，热服，不拘时候，日三服，若作细末，只服二钱，（一本作三钱）入盐点服，　得效方，有苍术二两，又云，加沉香，名沉香饮子，治四时伤寒，伤风，伤湿，伤食，大人小儿皆可服，又加川芎白芷各二两，名芎芷香苏散，引管见大全良方。
香薷散
治脏腑冷热不调，饮食不节，或食腥脍生冷过度，或起居不节，或露卧湿地，或当风取凉，或风冷之气，归于三焦，传于脾胃，得冷不能消化水穀，致令真邪相干，肠胃虚弱，因饮食变乱于肠胃之间，便致吐利，心腹疼痛，霍乱气逆，有心痛而先吐者，有腹痛而先利者，有吐利俱发者，有发热头痛体疼而复吐利虚烦者，或但吐利心腹刺痛者，或转筋拘急疼痛，或但呕而无物出，或四肢逆冷，而脉欲绝，或烦闷昏塞而死者，此药悉能主之，（同上）。
香薷（去土一斤）　白豆蔻（微炒）　厚朴（去粗皮，姜汁涂炙，令黄，各半斤，）。
上为粗末，每服三钱，水一盏入酒一分，至煎至七分去滓，水中沉冷，连吃二服，立有神效，随病不拘时候，活人书方，不用白扁豆，加黄连四两，锉碎以生姜汁同研匀炒，令黄色，名曰黄连香薷散。
香砂养胃汤
治脾胃不和，不思饮食，口不知味，痞闷不舒，（回春）。
香附（炒）　砂仁　苍术（米泔制炒）　厚朴（姜汁炒）　陈皮（各八分）　人参（五分）　白术　茯苓（去皮各八分）　木香（五分）　白豆蔻（去壳七分）　甘草（炙五分）。
上锉，姜枣煎服。
香砂平胃散
治伤食，（同上）。
香附（炒一钱）　砂仁（七分）　苍术（米泔制炒一钱）　陈皮（一钱）　甘草（五分）　枳实（麸炒八分）　木香（五分）　藿香（八分）。
上锉一剂，姜一片，水煎服。
香砂六君子汤
治脾胃虚弱，恶心呕吐，或饮食不思等症，（正宗）。
人参　白术　茯苓　陈皮　半夏（各一钱）　甘草　藿香　砂仁（各五分）。
姜三片，枣二枚，水二锺，煎八分，食远服。
禹馀粮丸
治肠胃虚寒，滑泄不禁，（济生方）。
禹馀粮（煅）　赤石脂（煅）　龙骨　荜茇　诃子（煅）　乾姜（炮）　肉豆蔻（煅）　附子（炮）。
上等分，为细末，醋糊丸，梧子大，每七十丸，米饮送下，食前。
栝蒌桂枝汤
太阳症，其证备，身体强[几][几]然，脉反沉迟，此为痉，主之，（金匮痉湿）。
栝蒌根（二两）　桂枝（三两）　芍药（三两）　甘草（二两）　生姜（三两）　大枣（十二枚）。
上六味，以水九升，煮取三升，分温服，取微汗，汗不出，食顷，啜热粥发之。
栝蒌薤白白酒汤
胸脾之病，喘息咳唾，胸背痛，短气，寸口脉沉而迟，关上小紧数，主之，（金匮胸痹）。
栝蒌实（一枚捣）　薤白（半斤）　白酒（六升）。
上三味，同煎，煮取二升，分温再服。
栝蒌薤白半夏汤
胸痹不得卧，心痛彻背者，主之，（同上）。
薤白（去白）　半夏（半斤）　白酒（一升）　栝蒌根（一枚）。
上四味，同煮取四升，温服一升，日三服。
栝蒌瞿麦丸
小便不利者，有水气，其人若渴，主之，（同上小便）。
栝蒌根（二两）　茯苓　薯蓣（各三两）　附子（一枚炮之）　瞿麦（一两）。
上五味，末之，炼蜜丸，梧子大，饮服三丸，日三服，不知，增至七丸，以小便利，腹中温为知。
栝蒌牡蛎散
百合病，渴不差者，主之，（同上百合）。
栝蒌根　牡蛎（熬等分）。
上为细末，饮方寸匕，日三服。
栝蒌枳实汤
治痰结，咯吐不出，胸膈作痛，不能转侧，或痰结，胸膈满闷，作寒热气急，并痰逆心窍，不能言语者，并皆治之，（回春）。
栝蒌（去壳）　枳实（麸炒）　桔梗（去芦）　茯苓（去皮）　贝母（去心）　陈皮　片芩（去朽）　山栀（各一钱）　当归（六分）　砂仁　木香（各五分）　甘草（三分）。
上锉一剂，生姜煎，入竹沥姜汁少许，同服。
前胡泻肝除热汤
疗肝劳虚热，面目为赤，闭塞不开，烦闷宛转，热势窜胸，（同上）。
前胡　乾姜　大青　细辛　秦皮　决明子　栀子仁　子芩（各一两）　淡竹叶（切一升）　车前子（切一升）　石膏（八两碎绵裹）。
上十一味，切，以水一斗，煮取三升，去滓，平旦分为三服，须利加芒硝三两，忌生菜。
前胡汤
疗天行壮热，咳嗽，头痛，心闷方，（同上）。
前胡　升麻（各八分）　贝母　紫菀（各六分）　石膏（十二分碎绵裹）　麦门冬（八分去心）　杏仁（三十枚去皮尖两仁）　竹叶（切一升）　甘草（二分炙）。
上九味，切，以水八升，煮取二升五合，绞去滓，分温三服，相去如人行六七里，进一服，不吐利差，忌海藻，菘菜，油腻猪鱼等。
前胡建中汤
治大劳虚弱，寒热呕逆，下焦虚热，小便赤痛，客热上熏头目，及骨肉疼痛口乾方，（千金）。
前胡（三两）　黄耆　芍药　当归　茯苓　桂心（各二两）　甘草（一两）　生姜（八两）　白糖（六两）　人参　半夏（各六两）。
上十一味，㕮咀，以水一斗二升，煮取四升，去滓内糖，分四服。
前胡牡丹汤
治妇人盛实，有热在腹，月经瘀闭不通，及劳热，热病后，或因月经未得，热不通方，（同上）。
前胡　牡丹　玄参　桃仁　黄芩　射干　甘草　旋覆花　栝蒌根（各二两）　芍药　茯苓　大黄　枳实（各三两）。
上十三味，㕮咀，以水一斗，煮取三升，分为三服。
风疹遍身主之方，（外台）。
麻黄（去节）　生姜（各三两）　防风（二两）　芎藭　芍药　当归　蒺藜子　甘草（炙）　独活　乌喙　人参（各一两）。
上十一味，切，以水九升，煮取二升八合，绞去滓，分温三分讫，进粥食三日，慎生冷，醋滑，猪肉，冷水，海藻，菘菜。
风痰饮气逆满，恶心不能食方，（同上）。
人参（二两）　枳实（炙）　白术（各三两）　生姜（四两）　桂心（一两半）。
上五味，切，以水五升，煮取一升五合，分温三分，忌桃李，雀肉，生葱。
风引汤
治除热痈痫，（金匮中风）　治大人风引，少小惊痫瘈瘲，日数十发，医所不疗，除热方，巢氏云，脚气宜风引汤，（同上）。
大黄　乾姜　龙骨（各四两）　桂枝（三两）　甘草　牡蛎（各二两）　寒水石　滑石　赤石脂　白石脂　紫英石　石膏（各六两）。
上十二味，杵粗筛，以苇囊盛之，取三指撮，井花水三升，煮三沸，温服一升。
风引独活方　治脚气兼补方，（千金）。
独活（四两）　茯苓（三两）　甘草（炙三两）　升麻（一两半）　人参（二两）　桂心（一两）　防风（二两）　芍药（二两）　当归（二两）　黄耆　乾姜（各二两）　附子（一两炮）　大豆（二升）。
上十三味，㕮咀，以水九升，清酒三升，合煮取三升半，去滓分四服，相去二十里久，更进服。
风缓汤
治脚弱举，体痹不仁，热毒气入藏，胸中满塞不通，即呕吐方，（千金方）。
独活　麻黄　犀角（各三两一方用羚羊角）　半夏（一升）　大枣　乌梅（各十二枚）　桂心　鳖甲　升麻　橘皮　枳实　甘草　吴茱萸　大黄（各二两）　生姜　石膏（各六两）　贝母（七枚）。
上十七味，㕮咀，以水一斗四升，煮取四升，分五服，日三夜二，不差，至三剂必差。
活血汤
治死血痛，并治血结痛，（回春）。
归尾　赤芍　桃仁（去皮）　乌药　牡丹皮　玄胡索　香附子（别磨各五钱）　川芎（七分）　甘草（二分）。
上锉一剂，姜一片，水煎服。
活血散瘀汤
治臀痈初起，红赤肿痛，坠重如石，及大便秘涩，（正宗）。
川芎　当归　防风　芍药　苏木　连翘　天花粉　皂角针　红花　黄芩　枳实（各一钱）　大黄（二钱）。
水二锺，煎八分，服食前，便通者，去大黄，加乳香。
活络透毒饮
治痘收靥时，热毒留连，愁容可掬，将来馀毒，在所不免，却不易来者，主之，（急编琐言）　治痧后热毒流连，馀毒在所不免，却不易来者，以此汤预治之，（玉衡）。
羌活　红花　荆芥　牛蒡子　木通　当归　牛膝　蝉退　青皮　连翘　甘草
上水煎，温服。
胃风汤
治大人小儿风冷乘虚，入客肠胃，水穀不化，泄泻注下，腹胁虚满，肠鸣㽲痛，及肠胃湿毒，下如豆汁，或下瘀血，日夜无度，并宜服之，（局方）。
白芍药　白术　肉桂（去粗皮）　人参（去芦）　当归（去苗）　芎藭　茯苓（去皮各等分）。
上为粗末，每服二钱，以水一大盏，入粟米百馀粒，同煎至七分去滓，稍热服，空心下，小儿量力减之。
胃苓汤
治脾胃不和，腹痛泄泻，水穀不化，阴阳不分，（回春）。
苍术（米泔制）　厚朴（姜汁炒）　陈皮　猪苓　泽泻　白术（去芦）　茯苓（去皮）　白芍（煅各一钱）　肉桂　甘草（炙各二分）。
上锉一剂，生姜枣子煎，空心温服。
苦酒汤
少阴病咽中伤，生疮不能言语，声不出者主之，（伤寒）。
半夏（破如枣核十四枚洗）　鸡子（一枚去黄内上苦酒著鸡子壳中）。
上二味，内半夏，著苦酒中，以鸡子壳置刀环中，安火上，令三沸，去滓，少少含咽之，不差更作三剂。
苦参丸
治遍身瘙痒，癣疥疮疡方，（准绳）。
苦参（四两）　玄参　黄连（去须）　大黄（锉碎炒香）　独活（去芦）　枳实（去穰炒）　防风（各二两）　黄芩（去黑心）　栀子仁　菊花（各一两）。
上为细末，炼蜜和，捣千馀下，丸如梧子大，每服三十丸，食后浆水下，日进三服，茶酒任下亦得。
范汪木防己汤
疗肿患下水气，四肢肿聂聂动，（外台）。
防己（三两）　甘草（炙）　桂心（各二两）　茯苓（六两）　黄耆（三两）　生姜（二两）　白术（三两）　芍药（二两）。
上八味，切，以水八升，煮取三升二合，分四服，有人患下是胃寒，加当归三两，人参二两，龙骨二两，水一斗，煮取三升二合，分四服，（金匮防己黄耆汤，防己茯苓汤，两合方，加芍药一味也，）。
思仙续断丸
治肝肾风虚，气弱脚膝不可践地，腰脊疼痛，风毒流疰，下胫行止艰难，小便馀沥，此药补五脏内伤，调中益精，凉血，坚强筋骨，益智轻身耐老，（本事方）。
思仙术　五加皮　防风　薏苡仁　羌活　川续断　牛膝（各三两）　萆薢（四两）　生乾地黄（五两）。
上细末，好酒三升，化青盐三两，用大木瓜半斤，去皮子，以盐酒煮木瓜成膏，和杵丸如梧子大，每服五十丸，空心食前温酒盐汤下，膏子少益以酒糊。
俞山人降气汤
治阳虚上攻，气不升降，上盛下虚，膈壅痰实，喘满咽乾不利，烦渴引饮，头目昏眩，腰脚无力，四肢倦怠，咳嗽，兼治风湿脚气，（局方）。
苏子（炒）　前胡　厚朴（炒）　半夏（炙）　甘草（炙）　橘皮　五加皮（姜炙）　当归　桂心　黄耆（各一两）　人参　附子（炮）　桔梗　羌活　乾姜（炮各半两）。
上每三钱，水一盏半，紫苏三叶，姜三片，枣一枚，煎七分，食后服。
洗肝散
治风毒上攻，暴作赤目肿疾，难开隐涩，眵泪昏暗，羞明，或生翳膜，（局方）。
山栀（取仁）　川芎　防风　薄荷（去梗）　当归（去芦）　大黄（炮）　羌活（去芦）　甘草（炙各二两）。
上为末，每服二钱，冷水或热水，食后调下，日三服见效。
扁豆汤
疗霍乱吐痢方。
扁豆叶（一升）　香薷叶（一升）　木瓜（一枚）　乾姜（一两）。
上四味，以水六升，煮取二升五合，绞去滓，分温三服，服别相去如人行六七里服，并无所忌。
保元汤
治痘痈出脓之后，脾胃虚弱，脓清不敛者，（正宗）。
人参　黄耆　白术（各一钱）　甘草（三分）。
姜一片，枣二枚，水二锺，煎八分，食远服，（或加桂助参耆之力）。
柏叶汤
吐血不止者主之，（金匮血病）。
柏叶　乾姜（各三两）　艾（三把）。
上三味，以水五升，取马通汁一升，合煮一升温服。
红蓝花酒　妇人六十二种风，及腹中血气刺痛主之，（金匮妇人）。
红蓝花（一两）。
上一味，以酒一大升，煎减半，顿服一半，未止再服。
厚朴七物汤
病腹满发热十日，脉浮而数，饮食如故，主之，（金匮腹满）主腹满气胀，（外台）　腹满发热，以阳并阴，则阳实阴虚，阳盛生外热，阴虚生内热，脉必浮数，浮则为虚，数则为热，阴虚不能宣导，饮食如故，故致胀满者，为热胀，（得效方）。
厚朴（半斤）　甘草（三两）　大黄（二两）　大枣（十枚）　枳实（五枚）　桂枝（二两）　生姜（五两外台作乾姜）。
上七味，以水一斗，煮取四升，温服八合，日三服，呕者加半夏五合，千金一方加芒硝二两，寒多者加生姜至半斤。
厚朴生姜半夏甘草人参汤
发汗后，胀胀满者主之，（伤寒太阳）。
厚朴（半斤炙去皮）　生姜（半斤切）　人参（一两）　半夏（半斤洗）　甘草（一两）。
上五味，以水一斗，煮取三斤，去滓温服一升，日三服。
厚朴三物汤
腹中寒气雷鸣切痛，胃胸逆满呕吐，附子粳米汤主之，而痛闭者主之，（金匮寒疝）。
厚朴（八两）　大黄（四两）　枳实（五枚）。
上三味，以水一斗二升，先煮二味，取五升，内大黄，煮取三升，温服一升，以利为度，（千金加芒硝二两，治腹满发热，数十日脉浮而数，饮食如故，）。
厚朴人参汤
疗霍乱心腹痛烦，呕不止，（外台）。
厚朴（四两）　橘皮（二两）　人参（二两）　高良姜　当归（各一两）　藿香（一两）。
上六味，以水七升，煮取二升五合，绞去滓，分温三服，服别相去如人行六七里再服，忌生冷，黏腻。
厚朴桂心汤
疗霍乱后，渴，口乾，腹痛不止者，（同上）。
厚朴（四两炙）　桂心（二两）。
上二味，切，以水四升，煮取一升二合，绞去滓，内分六合，细细饮之，服了如其渴，欲得冷水，尽意饮之。
厚朴汤
疗霍乱后，不饮食，胃弱，呕吐不止，（同上）。
厚朴（四两炙）　干扁豆叶（二两）　茯苓（三两）　白术（五两）　人参（三两）。
上五味，切，以水七升，煮取二升，分三服，忌如法。
厚朴麻黄汤
咳而脉浮者主之，（金匮肺痿）。
厚朴（五两）　麻黄（四两）　半夏（半斤）　石膏（鸡子大）　杏仁（半升）　乾姜（二两）　细辛（二两）　小麦（一升）　五味子（半升）。
上九味，以水一斗二升，先煮小麦，熟去滓，内诸药，煮取三升，温服一升，日三服。
厚朴大黄汤
支饮胸满者主之，（同上支饮）。
厚朴（一尺）　大黄（六两）　枳实（四枚）。
上三味，以水五升，煮取二升，分温再服。
厚朴煮散
治胃风冷气，攻心腹，胀满疼痛，饮食不消，四肢羸瘦方，（圣济）。
厚朴（去粗皮炙姜汁）　诃梨勒（煨去株各一两半）　木香　苍术（米泔渍一宿切焙）　枳壳（去瓤麸炒）　当归（切焙）　桔梗（去芦头炒一两）　陈橘皮（汤浸去白焙各二两）。
上八味，捣罗为散，每服三钱匕，水一盏，枣一枚，去核煎至七分，温服不拘时。
厚朴汤
脾胃不和，化癖气，调中藏，及下急懊，（同上）。
厚朴（去粗皮四两生姜二两同杵阴一二日暴乾）　白术（四两）　陈橘皮（汤浸去白焙三两）　乌药（汤浸锉炒）　甘草（炙各二两）。
上五味，粗捣筛，每服二钱匕，水一盏，入生姜三片，大枣二枚擘破同煎，至七分，去滓温服。

十画  ***************************
胸中痰饮，腹中水鸣，食不消，呕吐水汤方，（外台）。
大腹槟榔（四十枚）　生姜（八两）　半夏（半升洗）　杏仁（四两去皮尖）　橘皮（三两）　茯苓（五两）　白术（切四两）。
上七味，切，以水一斗，煮取三升，去滓分三服，忌羊肉，饧，大酢，桃李，雀肉等，古今录验同。
桂枝汤
太阳中风，阳浮而阴弱，阳浮者，热自发，阴弱者，汗自出，啬啬恶寒，淅淅恶风，翕翕发热，鼻鸣乾呕者主之，（伤寒太阳）太阳病，头痛发热汗出，恶风主之，（同上）太阳病，下之后，其气上冲者，可与此汤，用前方若不上冲者，不可与之，（同上）太阳病，三日已发汗，若吐若下若温针仍不解者，此为坏病，桂枝不中与之也，观其脉症，知犯何逆，随证治之，（同上）桂枝本为解肌，若其人脉浮紧发热汗不出者，不可与之也，常须识此，勿令误也，（同上）若酒客病，不可与此汤，得之则呕，酒客不喜甘故也，（同上）太阳病，初服此汤，反烦不解者，先刺风池风府，却与此汤则愈，（同上）凡服此汤吐者，其后必吐脓血也，（同上）服此汤，大汗出，脉洪大者，与此汤，如前法，若形似疟一日再发者，汗出必解，宜桂枝二麻黄一汤，（同上）太阳病，外证未解，脉浮弱者，当以汗解，宜此汤，（同上）太阳病，外证未解，不可下之也，下之为逆，欲解外者，宜此汤，（同上）太阳病，先发汗不解，而复下之，脉浮者不愈，浮为在外，而反下之，故令不愈，今脉浮，故知在外，当须解外则愈，宜此汤，（同上）病常自汗出者，此为荣气和，荣气和者，外不谐，以卫气不共荣气谐和故尔，以荣行脉中，卫行脉外，复发其汗，荣卫和则愈，宜此汤，（同上）病人藏无他病，时发热自汗出而不愈者，此卫气不和也，先其时发汗则愈，宜此汤，（同上）伤寒不大便六七日，头痛有热者，与承气汤，其小便清者，知不在里，仍在表也，当鬚发汗，若头痛者必衄，宜此汤，（同上）伤寒发汗已解，半日许，复烦脉浮数者，可更发汗，宜此汤，（同上）伤寒医下之，续得下利清穀不止，身疼痛者，急当救里，后身疼痛清便自调者，急当救表，救里宜四逆汤，救表宜此汤，（同上）太阳病，发热汗出者，此为荣弱卫强，故使汗出，欲救邪风者，宜此汤，（同上）伤寒大下后，复发汗心下痞，恶寒者，表未解也，不可攻痞，当先解表，表解乃可攻痞，解表宜此汤，攻痞宜大黄黄连泻心汤，（同上）阳明病，脉迟汗出多，微恶寒者，表未解也，可发汗，宜此汤，（同上阳明）　病人烦热，汗出则解，又如疟状，日晡所发热者，属阳明也，脉实者宜下之，脉浮虚者宜发汗，下之与大承气汤，发汗宜此汤，（同上）太阴者，脉浮者，可发汗，宜此汤，（同上太阴）　太阳病不解，热结膀胱，其人如狂，血自下，下者愈，其外未解者，尚未可攻，当先解其外，属此汤症，（同上可发汗篇）　下利后，身疼痛，清便自调者，急当救表，宜此汤发汗，（同上）下利腹胀满，身体疼痛者，先温其里，乃攻其表，温里宜四逆汤攻表宜此汤，（同上厥阴）　吐利止而身痛不休者，当消息和解其外，宜此汤小和之，（同上霍乱）　师曰，妇人得平脉，阴脉小弱，其人渴，不能食，无塞热，名妊娠，主之，于法六十日，当有此症，设有医治逆者，却一月，加吐下者，则绝之，（金匮妊娠）　产后中风，续之数十日不解，头微痛，恶寒，时时有热，心下闷，乾呕，汗出虽久阳，旦证续在耳，可阳旦汤，（同上杂篇）。
桂枝（三两去皮）　芍药（三两）　甘草（炙二两）　生姜（三两切）　大枣（十二枚擘）。
上五味，㕮咀，三味以水七升，微火煮取三升，去滓适寒温，服一升，服已须臾歠热粥一升余，以助药力，温覆令一时许，遍身漐漐，微似有汗者益佳，不可令如水流离，病必不除，若一服汗出，病差停后服，不必尽剂，若不汗更服，依前法，又不汗，后服小促，其间半日许，令三服尽，若病重者，一日一夜服，周时观之服一剂尽，病证犹在者，更作服，若汗不出，乃服之二三剂，禁生冷，黏滑，肉面，五辛，酒酪，臭恶等。
桂枝加桂枝汤
烧针令其汗，针处被寒，核起而赤者，必发奔豚，气从少腹上冲心者，灸其核上各一壮，与此汤，更加桂二两也，（伤寒太阳）。
本曰桂枝汤，今加桂满五两，所以加桂者，以能泄奔豚气也。
桂枝加芍药汤
本太阳病，医下之，因尔腹满时痛者，属太阴也，此汤主之，（同上太阴）　太阴为病，脉弱，其人续自便利，设当行大黄芍药者，宜减之，以其人胃气弱，易动故也，下利者，先煎芍药三沸，（同上）。
本曰桂枝汤，今加芍药三两。
桂枝去芍药汤
太阳病，下之后脉促，胸满者主之，（同上太阳）。
本曰桂枝汤，今去芍药，将息如前法。
桂枝去芍药加附子汤
服前方，若微恶寒者，宜此汤，（同上）。
本曰桂枝汤，今去芍药，加附子一枚，将息如前法。
桂枝加附子汤
太阳病，发汗遂漏不止，其人恶风，小便难，四肢微急，难以屈伸者主之，（同上）。
本曰桂枝汤，今加附子一枚，将息如前法。
桂枝附子汤
伤寒八九日，风湿相搏，身体疼烦，不能自转侧，不呕不渴，脉浮虚而涩者，主之，（金匮）。
桂枝（二两去皮）　附子（三枚炮去皮破）　生姜（三两切）　大枣（十二枚擘）　甘草（三两炙）。
上五味，以水六升，煮取二升，去滓，分温三服。
桂枝加大黄汤
大实痛者主之，（伤寒太阳）。
桂枝（三两去皮）　大黄（二两）　芍药（六两）　生姜（三两切）　甘草（一两炙）　大枣（十二枚擘）。
上六味，以水七升，煮取三升，去滓，温服一升，日三服。
桂枝加厚朴杏子汤
太阳病，下之微喘者，表未解故也，主之，（伤寒太阳）喘家，作桂枝汤，加厚朴杏子佳，（同上）。
桂枝（三两去皮）　甘草（二两炙）　生姜（三两切）　芍药（三两）　大枣（十二枚擘）　厚朴（二两去皮）　杏仁（五十枚去皮尖）。
上七味，以水七升，微火煮取三升，去滓温服一升，覆取微似汗。
桂枝附子去桂加术汤
若其人大便硬，小便自利者主之，（同上）。
附子（三枚炮去皮破）　白术（四两）　生姜（三两切）　甘草（二两炙）　大枣（十二枚擘）。
上五味，以水六升，煮取二升，去滓分温三服，初一服其人身如痹，半日许，复服之，三服都尽，其人如冒状，勿怪，此以附子术并走皮内，遂水气未得除，故硬，小便自利，去桂也，以大便不硬，小便不利，当由附子三枚恐多也，虚弱家及产妇，宜减服之。
桂枝二麻黄一汤
服桂枝汤，大汗出，若脉洪大者，与桂枝汤，若形似疟，一日再发者，汗出必解，此汤主之，（同上）。
桂枝（一两十七铢去皮）　芍药（一两六铢）　麻黄（十六铢去节）　生姜（一两六铢切）　杏仁（十六个去皮尖）　甘草（一两二铢）　大枣（五枚擘）。
上七味，以水五升，先煮麻黄，一二沸，去上沫，内诸药，煮取二升，去滓温服一升，本曰桂枝汤二分，麻黄汤一分，合为二升，分再服，今合为一方，将息如前法。
桂枝二越婢一汤
太阳病，发热恶寒，热多寒少，脉微弱者，此无阳也，不可复发其汗，宜此汤，（同上）。
桂枝（去皮）　芍药　麻黄　甘草（炙各十八铢）　大枣（四枚擘）　生姜（一两三铢切）　石膏（二十四铢碎绵裹）。
上七味，以水五升，煮麻黄一二沸，去上沫内诸药，煮二升去滓，温服一升，本曰当裁为越婢汤桂枝汤，合之饮一升，今合为一方，桂枝汤二分，越婢汤一分。
桂枝麻黄各半汤
太阳病，得之八九日，如疟状，发热恶寒，热多寒少，其人不呕，清便欲自下，一日二三度发，脉微缓者，为欲愈也，脉微而恶寒者，此阴阳俱虚，不可更发汗，更下更吐也，面色反有热色者，未欲解也，以其不能得小汗出，身必痒，宜此汤，（同上）。
桂枝（一两十六铢去皮）　芍药　生姜（切）　甘草（炙）　麻黄（各一两去节）　大枣（四枚擘）　杏仁（二十四枚汤浸去皮尖两仁者）。
上七味，以水五升，先煮麻黄一二沸，去上沫内诸药，煮取一升八合，去滓温服六合，本曰桂枝汤二合，麻黄汤三合，併为六合，顿服，将息如上法。
桂枝加葛根汤
太阳病，项背[几][几]反汗出，恶风者主之，（同上）。
葛根（四两）　麻黄（三两去节）　芍药（二两）　生姜（三两切）　甘草（二两炙）　大枣（十二枚擘）　桂枝（二两去皮）。
上七味，以水一斗，先煮麻黄葛根减二升，去上沫内诸药，煮取三升去滓，温服一升，覆取微似汗，不须啜粥，如桂枝法将息及禁忌，（臣亿等谨按仲景本论，太阳中风，自汗用桂枝，伤寒无汗用麻黄，今证云汗出也，第三卷有葛根汤，恶风而方中有麻黄，恐非本意，证云无汗恶风，正与此方同，是合麻黄也，此云桂枝加葛根汤，恐是桂枝中，但加葛根耳，）。
桂枝甘草汤
发汗过多，其人叉手自冒心，心下悸，欲得按者主之，（同上）。
桂枝（四两去皮）　甘草（二两炙）。
上二味，以水三升，煮取一升，去滓顿服。
桂枝甘草龙骨牡蛎汤
火逆下之，因烧针烦躁者主之，（同上）。
桂枝（一两去皮）　甘草（二两炙）　牡蛎（二两熬）　龙骨（二两）。
上四味，以水五升，煮取二升半，去滓温服八合，日三服。
桂枝去芍药加蜀漆牡蛎龙骨救逆汤
太阳病，中风，以火劫发汗，邪风被火热，血气流溢，失其常度，两阳相熏灼，其身发黄，阳盛则欲衄，阴虚小便难，阴阳俱虚竭，身体则枯燥，但头汗出，剂颈而还，腹满微喘，口乾咽烂，或不大便，久则讝语，甚者至哕，手足燥扰，捻衣摸床，小便利者，其人可治，（伤寒太阳）　形作伤寒，其脉不弦紧而弱，弱者必渴，被火必讝语，弱者发热脉浮，解之当汗出愈，（同上）太阳病，以火熏之，不得汗，其人必躁，到经不解，必清血，名为火邪，（同上）脉浮而热甚，而反灸之，此为实，实以虚治，因火而动，必咽燥吐血，（同上）微数脉，慎不可灸，因火为邪，则为烦逆，追虚逐实，血散，脉中，火气虽微，内攻有力，焦骨伤筋，血难复也，（同上）脉浮宜似汗解，用火灸之，邪无从出，因火而盛，病从腰以下必重而痹，名火逆也，欲自解者，必当先烦，乃有汗而解，何以知之，脉浮故知汗出解，（同上）伤寒脉浮，医以火迫却之亡阳，必惊狂卧起不安者，主之，（同上）火邪者，此汤主之，（金匮胸满）。
桂枝（三两去皮金作二两）　龙骨（四两）　大枣（十二枚擘）　生姜（三两切金作六两）　甘草（二两炙金作三两）　蜀漆（三两洗去腥）　牡蛎（五两熬）。
上七味，以水一斗二升，先煮蜀漆，减二升，内诸药，煮取三升，去滓温服一升。
桂枝去桂加茯苓白术汤
服桂枝汤，或下之，仍头项强痛，翕翕发热无汗，心下满微痛，小便不利者主之，（伤寒太阳）。
本曰桂枝汤，今去桂枝，加茯苓，白术，各三两。
桂枝加芍药生姜各一两人参三两新加汤
发汗后，身疼痛，脉沉迟者主之，（同上）。
本曰桂枝汤，今加芍药，生姜，人参。
桂枝去芍药加黄辛附子汤
气分心下坚大，如盘边，如旋杯，水饮所作主之，（金匮水气）。
桂枝（三两）　生姜（三两）　甘草（二两）　大枣（十二枚）　麻黄（二两）　细辛（二两）　附子（一枚炮）。
上七味，以水七升，煮麻黄，去上沫，内诸药，煮取二升，分温三服，当汗出，如虫行皮中即愈。
桂枝人参汤
太阳病，外证未除，而数下之，遂协热而利，利下不止，心下痞硬，表里不解者主之，（伤寒太阳）太阳病，下之其脉促，不结胸者，此为欲解也，脉浮者，必结胸，脉紧者，必咽痛，脉弦者，必两胁拘急，脉细数者，头痛未止，脉沉紧者，必欲呕，脉沉滑者协热利，脉浮滑者，必下血，（同上）。
桂枝（四两别切）　甘草（四两炙）　白术（三两）　人参（三两）　乾姜（三两）。
上五味，以水九升，先煮四味，取五升，内桂更煮取三升，温服一升，日再服，夜一服。
桂枝去芍药加皂荚汤
治肺痿，吐涎沫，（金匮肺痿）。
桂枝　生姜（各三两）　甘草（二两）　大枣（十枚）　皂荚（二枚去皮子炙焦）。
上五味，以水七升，微微火煮，取三升，分温三服。
桂枝加龙骨牡蛎汤
夫失精家，少腹弦急，阴头寒，目眩发落，脉极虚芤迟，为清穀，亡血失精，脉得诸芤动微紧，男子失精，女子梦交主之，（金匮血痹）。
桂枝　芍药　生姜（各三两）　甘草（二两）　大枣（十二枚）　龙骨　牡蛎（各三两）。
上七味，以水七升，煮取三升，分温三服，按小品，曰虚弱浮汗出者，除桂加白薇附子各二分。
桂枝芍药知母汤
少阴脉，浮而弱，弱则血不足，浮则为风，风血相搏，即疼痛如掣，盛人脉涩小，短气自汗出，历节疼痛，不可屈伸，此皆饮洒，汗出当风所致，（金匮风湿）　诸肢节疼痛，身体尩羸，脚肿如脱，头痃短气，温温欲吐主之，（同上中风）。
桂枝（四两）　芍药（二两）　甘草（二两）　麻黄（二两）　生姜（五两）　白术（五两）　知母（四两）　防风（四两）　附子（二两炮）。
上九味，以水七升，煮取二升，温服七合，日三服。
桂枝茯苓丸
妇人宿有症病，经断不及三月，而得漏下不止，胎动在脐上者，为症痼害，（金匮妇人）　妊娠六月动者，前三月，经水利时，胎下血者，后断二月不血也，所以血不止者，其症不下去故也，当下其症主之，（同上）。
桂枝　茯苓　牡丹（去心）　桃仁（去皮尖熬）　芍药（各等分）。
上五味，末之，炼蜜和丸，如兔屎大，每日食前，服一丸，不知，加至三丸。
桂枝枳实汤
心中痞，诸逆心悬痛主之，（同上胸痹）。
桂枝　生姜（各三两）　枳实（五枚）。
上三味，以水六升，煮取三升，分温三服。
桂枝加黄耆汤
黄汗之病，两胫自冷，假令发热，此属历节，食已汗出，又身常暮盗汗出者，此劳气也，若汗出已，反发热者，久久其身必甲错，发热不止者，必生恶疮，若身重汗出已辄轻者，久久必身瞤，瞤即胸中痛，又从腰以上，必汗出，下无汗，腰髋弛痛，如有物在皮中状，剧者不能食，身疼重烦躁，小便不利，此为黄汗主之，（金匮水气）　诸病黄家，但利其小便，假令脉浮，当以汗解之，宜此汤，（同上黄疸）。
桂枝　芍药（各三两）　甘草（二两）　生姜（三两）　大枣（十二枚擘）　黄耆（二两）。
上六味，以水八升，煮取三升，温服一升，须臾饮热稀粥一升余，以助药力，温覆取微汗，若不汗更服。
柴胡桂枝干姜汤
伤寒五六日，已发汗而复下之，胸胁满微结，小便不利，渴而不呕，但头汗出，往来寒热心烦者，此为未解也，主之，（伤寒论太阳下）　治疟寒多，微有热，或但寒而不热者，服一剂如神，（金匮疟论）。
柴胡（半斤）　桂技（三两去皮）　乾姜（二两）　栝蒌根（四两）　黄芩（三两）　牡蛎（二两熬）　甘草（二两炙）。
上七味，以水一斗二升，煮六升去滓，再煎取三升，温服一升，日三服，初服微烦，复服汗出便愈。
柴胡桂枝汤
妇人伤寒发热，经水适来，昼日明瞭，暮则讝语，如见鬼神状者，此为热入血室，无犯胃气及上二焦，必自愈，（同上太阳下）　伤寒六七日，发热微恶寒，支节烦疼，微呕心下支结，外证未去者主之，（同上）发汗多亡阳，讝语者，不可下，与此汤和其荣卫，以通津液，后自愈，（同上）治寒疝腹中痛者，（外台）　治心腹卒中痛者主之，（金匮寒疝）。
桂枝（去皮）　黄芩（各一两半）　人参（一两半）　甘草（一两炙）　半夏（二合半洗）　柴胡（四两）　芍药（一两半）　大枣（六枚擘）　生姜（一两半切）。
上九味，以水七升，煮取三升，去滓温服一升。
柴胡加芒硝汤
伤寒十三日不解，胸满而呕，日晡所发潮热，已而微利，此本柴胡证，下之而不得利，今反利者，知医以丸药下之，此非其治也，潮热者实也，先宜服小柴胡汤以解外，后以此汤下之，（伤寒太阳）。
柴胡（二两十六铢）　黄芩（一两）　人参（一两）　甘草（一两炙）　生姜（二两切）　半夏（二十铢一本云五枚洗）　大枣（四枚擘）　芒硝（二两）。
上八味，以水四升，煮取二升，去滓内芒硝，更煮微沸，分温再服，不解更作。
柴胡去半夏加栝蒌汤
治疟病发渴者，亦治劳疟，（金匮疟论）。
柴胡（八两）　人参　黄芩　甘草（各三两）　生姜（二两）　栝蒌根（四两）　大枣（十二枚）。
上七味，以水一斗二升，煮取六升，去滓再煎取三升，温服一升，日二服。
柴胡加龙骨牡蛎汤
伤寒八九日，下之胸满烦惊，小便不利，讝语，一身尽重，不可转侧者主之，（伤寒太阳中）。
半夏（二合半洗）　大枣（六枚擘）　柴胡（四两）　生姜（一两半）　桂技（去皮一两半）　人参（一两半）　龙骨（一两半）　铅丹（一两半）　茯苓（一两半）　大黄（三两）　牡蛎（一两半熬）　黄芩（一两半）。
上十二味，以水八升，煮取四升，内大黄切，如棋子，更煮一两沸，去滓，温服一升。
柴胡清燥汤
温疫下后，或数下，膜原尚有馀邪未尽，传胃，邪热与卫气相併，故热不能顿除，当宽缓两日，俟馀邪入胃，再下之，宜此汤，缓剂调理方，（温疫）。
柴胡　黄芩　陈皮　甘草　花粉　知母
姜枣煎服。
柴胡养荣汤
表有馀热，宜此汤，（同上）。
柴胡　黄芩　陈皮　甘草　当归　白芍　生地黄　知母　天花粉
姜枣煎服，里证未尽，宜承气养荣汤。
柴胡汤
温疫下后，续得盗汗者，表有微邪也，若邪甚，竟作自汗，伏邪中溃，则作战汗矣，凡人目张，则卫气行于阳，目瞑则卫气行于阴，行阳谓升发于表，行阴谓敛降于内，今内有伏热，而又遇卫气，两阳相搏，热蒸于外，腠理开而盗汗出矣，若内伏之邪，一尽则盗自止，设不止者，宜此汤，（同上）。
柴胡（三钱）　黄芩（一钱）　陈皮（一钱）　甘草（一钱）　生姜（一钱）　大枣（二枚）。
水煎温服，古方用人参，半夏，今表里实，故不用人参，无呕吐，不加半夏。
柴胡丁香汤
治妇人年三十岁，临经先腰脐痛甚，则腹中亦痛，经缩三两日，（兰室秘藏）。
羌活　防风　当归身（以上各一钱）　生地黄（二两）　丁香（四两）　柴胡（一钱五分）　全蝎（一个）。
上件都作一服，水二盏，煎至一盏，去渣食前稍热服。
柴胡胜湿汤
治外肾冷，两髀阴汗，前阴痿，阴囊湿痒臊气，（兰室秘藏）。
柴胡　生甘草　酒黄蘖（以上各二钱）　升麻　泽泻（以上各一钱五分）　当归梢　羌活　麻黄根　汉防己　龙胆草　茯苓（以上各一钱）　红花（少许）　五味子（二个）。
锉如麻豆大，分作二服，水二盏，煎至一盏，去渣，食前稍热服，忌酒湿，面，房事，又名清魂汤。
柴胡通塞汤
治下焦热，大小便不通方，（千金方）。
柴胡　羚羊角　黄芩　橘皮　泽泻（各三两）　栀子仁（四两）　石膏（六两）　生地黄（一升）　芒硝（三两）　香豉（一升）。
上十味，切，以水一斗，煮九味，取三升，去滓，下芒硝，分三服，忌芜荑。
柴胡厚朴汤
疗心腹胀满，（外台）。
柴胡　厚朴（炙各十分）　茯苓　橘皮　紫苏（八分）　生姜（十二分）　槟榔（五分末）。
上七味，切，以水七升，煮取二升五合，绞去滓，分温三服，服别相去如人行六七里，进一服，微利，忌醋物，生冷，油腻，黏食。
柴胡清肝汤
治鬓疽初起未成者，毋论阴阳表里，俱可服之，（正宗）。
川芎　当归　白芍　生地黄　柴胡　黄芩　山栀子　天花粉　防风　牛蒡子　连翘　甘草节（各一钱）。
水二锺，煎八分，食远服。
柴胡鳖甲汤
治虚劳，夜多盗汗，面色痿黄，四肢无力，不思饮食，咳嗽不止方，（圣济）。
柴胡（去苗）　鳖甲（去裙襴酢炙令热各一两）　地骨皮（一两半）　知母（一两）。
上四味，粗捣筛，每服三钱匕，水一盏，乌梅半个，青蒿少许，同煎至六分，去滓，温服，食后临卧服之。
柴胡抑肝汤
治寡居独阴无阳，欲心萌，而多不遂，是以恶寒发热，全类疟者，（寿世）。
柴胡　赤芍（各二钱半）　青皮（二钱）　牡丹皮（一钱半）　苍术　香附子　栀子　地骨皮（各一钱）　神麴　川芎（七分）　连翘　生地黄（各五分）。
上锉，水煎服。
柴胡汤
治产后往来寒热，恶露不尽方，（千金方）。
柴胡　生姜（各八分）　桃仁（五十枚）　当归　黄耆　芍药（各三两）　吴茱萸（二钱）。
上七味，㕮咀，以水一斗三升，煮取三升，去滓，先食服一升，日三，（千金翼以清酒一斗煮）。
柴胡汤
治劳羸瘦，荣卫不顺，体热盗汗，筋骨疼痛，多困少力，饮食进退方，（圣济）。
柴胡　鳖甲（去裙襴醋浸一宿各二两）　甘草（炙一两）　秦艽（一两锉）　知母（焙一两）。
上五味，粗捣筛，每服二钱匕，水一盏，入枣二枚擘，煎取六分，去滓热服。
柴胡汤
疗天行后，乍寒乍热，昏昏不省觉，胁下痛，百节骨痛，咳不能下食，兼口舌乾生疮，（外台）。
柴胡（八分）　升麻（六分）　芍药（六分）　黄芩（六分）　甘草（五分）　石膏（十二分碎绵裹）　生麦门冬（六分去心）　葱白（半分）　香豉（六分绵裹）　生姜（六分）　竹叶（切一升洗）。
上十一味，切，水九升，煮取二升五合，去滓分温三服，服别相去如人行六七里，进一服，不吐不利差，忌海藻，菘菜，热面，油腻。
柴胡汤
疗胸膈间伏气，不下食，脐下满，（同上）。
柴胡　枳实　生姜　白术（各三两）　甘草（炙一两）　槟榔（七个）。
上六味，切，以水六升，煮取二升，绞去滓，分温二服，服别如人行六七里，进一服，小弱人微利，忌生冷，蒜腥，海藻，菘菜，桃李，雀肉等。
柴胡汤
疗胸膈满塞，心背撮痛，走注气闷，宜此汤，（同上）。
柴胡　当归　青木香　犀角（屑各六分）　槟榔（十个）　甘草（二分）。
上六味，切，以水七升，煮取二升半，绞去滓，内麝香末，分温三服，服别如人行四五里，微利为度，忌海藻，菘菜，热面，荞麦，猪鱼等。
柴胡汤
疗两胁下妨，吐逆不下食，（同上）。
柴胡　茯苓　橘皮　人参（各六分）　厚朴（八分炙）　桔梗（六分）　紫苏（五分）　生姜（十六分）　诃黎勒（七枚去核炙）　甘草（五分炙）。
上十味，切，以水八升，煮取二升五合，绞去滓，分温三服，服别相去如人行六七里，进一服，不吐利，忌海藻，菘菜，醋物，猪肉等。
柴胡散
治骨蒸劳，肺痿咳嗽，唾涎，心神烦热，不欲饮食，宜服此方，（事证方）。
柴胡（一两去苗）　麦门冬（二两去心焙）　黄芩（一两）　陈皮（三分汤浸去白焙）　人参（一两去芦）　甘草（二分炙微赤锉）　半夏（半两汤浸七遍去滑）　桔梗（半两去芦）　白茯苓（三分）。
上件，捣罗为散，每服三钱，水一中盏，生姜半分，煎至六分，去滓，不计时候温服。
柴胡散
治肝气实热，头痛目眩，眼目赤痛，胸中烦闷，梦寐惊恐，肢节不利，（同上）。
柴胡（去芦）　地骨皮（去木）　玄参　羚羊角（镑）　甘菊（去枝梗）　赤芍药　黄芩（一两）　甘草（炙半两）。
上㕮咀，每服四钱，水一盏半，姜五片，煎至八分，去滓温服，不拘时候。
柴葛解肌汤
治足阳明胃经受症，目痛鼻乾不眠，眼眶痛，脉来微洪，宜解肌，属阳明经病，其正阳明诸病，别有治法，（伤寒六书）。
柴胡　葛根　黄芩　羌活　芍药　白芷　桔梗　石膏（各等分）　甘草（减半）。
上水二锺，姜三片，枣二枚，水煎温服，本经无汗恶寒，去黄芩，加麻黄。
茯苓甘草汤
伤寒，汗出而渴者，五苓散主之，不渴者此汤主之，（伤寒太阳）伤寒，厥而心下悸者，宜先治水，当服此汤，却治其厥，不尔水渍入胃，必作利也，（同上厥阴）。
茯苓（二两）　桂皮（二两去皮）　生姜（三两切）　甘草（一两炙）。
上四味，以水四升，煮取二升，去滓分温三服。
茯苓桂枝甘草大枣汤
发汗后，其人脐下悸者，欲作奔豚，此汤主之，（同上太阳）。
上于前方中，去生姜，加大枣，以甘烂水煎服。
茯苓桂枝白术甘草汤
伤寒，若吐若下后，心下逆满，气上冲胸，起则头眩，脉沉紧，发汗则动经，身为振振摇者主之，（同上）心下有痰饮，胸胁支满目眩者，用此方，（金匮痰饮）夫短气有微饮，当从小便去之，此汤主之，肾气丸主之，（同上）。
茯苓（四两）　桂枝（三两去皮）　白术　甘草（各二两炙）。
上四味，以水六升，煮取三升，去滓，分温三服。
茯苓桂枝五味甘草汤
卫气即低，而反更咳胸满者，用此汤，去桂加乾姜，细辛，以治其咳满，（金匮咳嗽）。
茯苓（四两）　桂枝（四两去皮）　甘草（三两）　五味子（半斤）。
上四味，以水八升，煮取三升，去滓，分温三服。
茯苓五味甘草去桂加姜辛夏汤
咳满即止，而更复渴，卫气复发者，以细辛乾姜为热药也，服之当遂渴，而渴止者，为支饮也，支饮者，法当冒，冒者必呕，呕者复内半夏，以去其水，（同上痰饮）。
茯苓（四两）　甘草　细辛　乾姜（各二两）　五味　半夏（各半升）。
上六味，以水八升，煮取三升，去滓温服半升，日三。
茯苓甘草五味辛夏仁汤
水去呕止，其人形肿者，加杏仁主之，其证应内麻黄，以其人遂痹，故不内之，若逆而内之者，必厥，所以然者，以其人血虚，麻黄发其阳故也，（金匮咳嗽）。
茯苓（四两）　甘草（三两）　五味子（半升）　乾姜（三两）　细辛（三两）　半夏（半升）　杏仁（半升去皮尖）。
上七味，以水一斗，煮取三升，去滓温服半升，日三服。
茯苓甘姜味辛夏仁黄汤
若面热如醉，此为胃热，上冲熏其面，加大黄以利之，（同上痰饮）。
茯苓（四两）　甘草（三两）　五味子（半斤）　乾姜（三两）　半夏（半升）　细辛（三两）　杏仁（半升）　大黄（三两）。
上八味，以水一斗，煮取三升，去滓温服半升，日三。
茯苓杏仁甘草汤
胸痹，胸中气塞，短气主之，橘枳姜汤亦主之，（同上胸痹）。
茯苓（三两）　甘草（一两）　杏仁（五十个）。
上三味，以水一斗，煮取五升，温服一升，日三服，不差更服。
茯苓四逆汤
发汗若下之，病仍不解，烦躁者主之，（伤寒太阳）。
茯苓（四两）　人参（一两）　甘草（二两炙）　乾姜（一两半）　附子（一枚去皮用生破八片）。
上五味，以水五升，煮取三升，去滓温服七合，日二服。
茯苓戎盐汤
小便不利，蒲灰散主之，滑石白鱼散主之，此汤亦主之，（金匮消渴）。
茯苓（半斤）　白术（二两）　戎盐（弹丸大一枚）。
上三味，先将茯苓术煎成，入盐再煎，分温三服。
茯苓泽泻汤
胃反，吐而渴欲饮水者，用此汤，（同上反胃）。
茯苓（半斤）　泽泻（四两）　甘草（一两）　桂枝（二两）　白术（三两）　生姜（四两）。
上六味，以水一斗，煮取三升，内泽泻再煎，取二升半，温服八合，日三服。
茯苓汤
胃腑实热，引饮常渴，泄热止渴方，（外台）。
茯苓（五两一作茯神）　栝蒌（五两）　知母（四两）　小麦（二升）　麦门冬（五两去皮）　大枣（二十枚去核）　生地黄（六两）　淡竹叶（三升）　萎蕤（四两）。
上九味，切，以水三升，先煮小麦，竹叶，取九升，去滓内诸药，煮取四升，分四服，不问早晚，随渴随进，非但正治胃渴，通治渴痛，热即服之，忌芜荑，酢物。
茯苓汤
心头结气，连胸背痛，及吐酸水，日夜不止，（同上）。
茯苓（四两）　厚朴（四两炙）　橘皮（二两）　白术（二两）　生姜（十两）。
上五味，切，以水九升，煮取二升七合，绞去滓，分温三服，每服相去如人行七八里服，须利加槟榔末一两半，汤欲熟时内之，甚安稳，三日服一剂，频服六七剂，可则停，忌酢物，桃李，雀肉等。
茯苓汤
疗常吐酸水，脾胃中冷，（同上）。
茯苓　橘皮　生姜（各十二两）　白术　甘草（各八分炙）　人参　桂心（各六分）　紫苏（十分）　槟榔（七分）。
上九味，切，以水九升，煮取二升半，绞去滓，分温三服，每服人行七八里，未好差，三两日更服一剂，老小取微利，忌生葱酢物，桃李，雀肉，海藻，菘菜。
茯苓安心汤
上焦虚寒，精神不守，泄下便利，语声不出，（同上）。
茯苓　人参　乾姜（各三两）　桂心（一两）　远志皮（三两）　甘草（二两炙）。
上六味，切，以水九升，煮取三升，去滓分三服，忌如上法。
茯苓理中汤
疗霍乱，脐上筑而悸，（同上）。
木瓜　人参　甘草（各三两）　茯苓（二两）　乾姜（一两泡）。
上五味，㕮咀，以水六升，煮取三升，去滓，适寒温，分为四服，忌海藻，菘菜，酢物。
茯苓补心汤
治心肝症，（回春）。
茯苓　人参　白术　当归　生地黄　白芍　酸枣仁　麦门冬　陈皮　黄连（炒各等分）　甘草（三分）　辰砂（研末临服调入五分）。
上锉一剂，枣二枚，乌梅一个，小麦一撮，水煎，食远服。
茯苓补心汤
妇人以血旺，气衰为本，心主血，肝藏血，今血衰而气盛者，由心气虚耗，不能主血，又不能制乎肺金，使肺气得以乘乎肝木，肝之亏损，则血不能藏，渐致枯涸，不荣经络，故月事不调矣，此方专补心元之虚，抑其肺气之乘，调和荣卫，滋养血脉，其疾自然平复矣，（大全良方）。
即于参苏饮方内，除木香，与四物汤对分匀和，以姜枣煎，每服四钱，食前温服。
茯神汤
疗渴利虚热，引饮不止，消热止渴，（外台）。
茯神　萎蕤　宿姜　知母（四两）　地骨皮　生地黄（各一升）　石膏（八两碎）　竹叶（二升）　麦门冬（二升去心）　栝蒌（五两）。
上十味，切，以水一斗二升，下大枣三十枚擘，并药煮取四升，分为四服，忌芜荑。
茯神散
治因惊语言颠错，（本事方）。
茯神（去木）　熟乾地黄（酒洗九蒸九曝焙乾秤）　白芍药　川芎　当归（洗去芦薄切焙乾）　白茯苓（去皮）　桔梗（炒）　远志（去心洗锉炒令黄色）　人参（去芦以上各一两）。
上为细末，每服二钱，水一盏，灯心枣肉，同煎至七分，不拘时候。
乌药顺气散
治男子妇人一切风气，攻疰，四肢骨节疼痛，遍身顽麻，头目旋晕，及疗瘫痪，语言蹇涩，筋拘挛，又治脚气，步履艰难，脚膝软弱，妇人血风，老人冷气上攻，胸臆两胁刺痛，心腹膨胀，吐泻肠鸣，（局方）。
麻黄（去根节）　陈皮（去白）　乌药（去木各二两）　川芎　甘草（炒）　白殭蚕（去丝觜炒）　枳壳（去穰麸炒）　白芷　桔梗（各一两）　乾姜（炒半两）。
上为细末，每服三钱，水一盏，生姜三片，枣一枚，煎至七分，如四时伤寒，憎寒壮热，头痛，肢体倦怠，加葱白三寸，同煎并服，出汗差，如闪挫身体头痛，温酒服，遍身瘙痒，抓之成疮，用薄荷参叶，煎服，常服，疏风顺气，孕妇不可服，按三因方，直指方并同，得效方，无干姜，殭蚕，有人参，白术，名通气驱风汤。
乌头汤
治历节，不可屈伸，疼痛者主之，（金匮中风）味酸则伤筋，筋伤则缓，名曰泄，咸则伤骨，骨伤则痿，名曰枯，枯泄相搏，名曰断泄，荣气不通，卫不独行，荣卫俱微，三焦无所御，四属断绝，身体羸瘦，独足肿大，黄汗出，胫冷，假令发热，便为历节，（同上）治寒疝，腹中绞痛，贼风入攻，五藏拘急，不得转侧，发作有时，使人阴缩，手足厥逆，（同上）治脚气，疼痛不可屈伸，（同上）。
麻黄　芍药　黄耆（各三两）　甘草（三两炙）　川乌（五枚㕮咀以蜜二升煎取一升即出乌头）。
上五味，㕮咀，四味以水三升，煮取一升，去滓内蜜煎中，更煎之，服七合，不知，尽服之。
乌头桂枝汤
寒疝腹中痛，逆冷手足不仁，若身疼痛炙刺，诸药不能治，抵当用此汤，（金匮寒疝）。
乌头（五枚）。
上一味，以蜜二斤，煎减半，去滓，以桂枝汤五合，解之得一升后，初服二合，不知，即服三合，又不知，复加至五合，其知者如醉状，得吐者，为中病。
乌头赤石脂丸
心头彻背，背痛彻心，主之，（金匮胸痹）。
蜀椒（一两一法一分）　乌头（一分炮）　附子（半两炮一法二分）　乾姜（一两一法一分）　赤石脂（一两一法二分）。
上五味，末之，蜜丸如梧子大，先食服一丸，日三服，不知，稍加服。
乌头汤
治风冷脚痹，疼痛挛弱，不可屈伸方，（千金）。
乌头　细辛　蜀椒（各一两）　甘草　秦艽　附子　桂心　芍药（各二两）　乾姜　茯苓　防风当归（各三两）　独活（四两）　大枣（二十枚）。
上十四味，㕮咀，以水一斗二升，煮取四升，分五服，若热毒多服亦佳。
乌梅丸
伤寒，脉微而厥至七八日，肤冷，其人躁，无暂安时者，此为藏厥，非蛔厥也，蛔厥者，其人当吐蛔，令病者静而时烦者，此为藏寒，蛔上入胸膈，故烦，须臾复止，得食而呕又烦者，蛔闻食臭出，其人当自吐蛔，蛔厥者主之，又主久利方，（伤寒论厥阴篇）。
乌梅（三百枚）　细辛（六两）　乾姜（十两）　黄连（十六两）　当归（四两）　附子（六两炮去皮）　蜀椒（四两出汁）　桂枝（去皮六两）　人参（六两）　黄蘖（六两）。
上十味，异捣筛，合治之，以苦酒渍乌梅一宿，去核蒸之五斗米下，饭熟捣成泥，和药令相得，内臼中，与蜜杵二千下，丸如梧桐子大，先服饮服十丸，日三服，稍加至二十丸，禁生冷，滑物，臭食等。
乌沉汤
治一切气，除一切冷，调中补五藏益精，壮阳道，暖腰膝，去邪气，治吐泻，转筋，症癖疼痛，风水毒肿，冷风麻痹，又中恶，心腹痛，虫毒，疰忤鬼气，宿食不消，天行瘴疫，膀胱肾间冷气，攻冲背膂，俯仰不利，及妇人血气攻击，心腹刺痛，并宜服之，（局方）。
天台乌药（一百两）　人参（去芦头三两）　沉香（五十两）　甘草（爁四两半）。
上为末，每服半钱，入生姜三片，盐少许，沸汤点服，空心食前下。
乌苓通气散
治一切疝气，无问远近寒热风湿寒气，（回春）。
乌药　当归　芍药　香附　糖球　陈皮（各一钱）　白术（去芦）　茯苓　槟榔　玄胡　泽泻（各五分）　木香　甘草（各三分）。
上锉一剂，生姜三片，水煎服。
秦艽扶羸汤
治胆肺二经虚热，及肺痿骨蒸已成劳咳，或寒，或热，声嗄不出，体虚自汗，四肢怠惰，（入门）。
柴胡（二钱）　人参　鳖甲（醋炙）　秦艽　当归　紫菀　半夏（各一钱）　地骨皮（一钱半）　甘草（五分）。
上用水二锺，姜三片，乌梅，大枣，各一枚，煎七分，食后服，如热甚者，加青蒿，汗多者，加黄耆，去半夏生姜二味。
秦艽苍术汤
治痔疾若破，谓之痔漏，大便秘涩，必作大痛，此由风热乘袭，食饱不通，气逼大肠而作也，受病者，燥气也，为病者，胃湿也，胃与大肠则化燥火，以乘燥热之实，胜风附热而来，是湿热风燥，四气而合，故大肠头成块者，湿也，作大痛者，风也，若大便燥结者，主病兼受火邪，热结不通也，去此四者，其西方肺，主诸气，其体收下，亦助病为邪，须当破气药兼之，治方全矣，以锉汤与之，其效如神，（兰室秘藏）。
秦艽（去芦）　桃仁（汤浸去皮另研）　皂角仁（烧存性另研各一钱）　苍术（制）　防风（以上七分）　黄蘖（去皮酒洗五分）　当归梢（酒洗）　泽泻（以上各三分）　梭身槟榔（一分另研）　大黄（少许虽大便过涩亦不可多用）。
上除槟榔，桃仁，皂角仁三味外，余药㕮咀，如麻豆大，都作一服，水三盏，煎至一盏二分，去渣，入槟榔等三味末，再上火煎至一盏，空心热服，待少时以进膳压之，不犯胃气也，服药日，忌生冷，硬物，及酒湿面，大辛热物乾姜之类，犯之，则其药无效，如有白脓，加白葵花头五朵，去萼心，青皮半钱，不去白，入正药中，同煎，木香三分，为细末，同槟榔等三味，依前服饵，古人治此疾，多以岁月除之，此药一服则愈。
秦艽防风汤
治痔漏，每日大便时，发疼痛，如无疼痛者，非痔漏也，此药主之，（同上）。
素艽　防风　当归身　白术（以上各一钱五分）　炙甘草　泽泻（各六分）　黄蘖（五分）　大黄（煨）　橘皮（各五分）　柴胡　升麻（以上各二分）　桃仁（三十个）　红花（少许）。
上锉，如麻豆大，都作一服，水二盏，煎至一盏，去滓稍热，空心服之，避风寒，忌房事，酒湿面，大辛热物。
秦艽当归汤
治痔漏，大便结燥疼痛，（同上）。
大黄（煨四钱）　秦艽　枳实（以上各一钱）　泽泻　当归梢　皂角仁　白术（以上各五分）　红花（少许）　桃仁（二十个）。
上都作一服，水三盏，煎至一盏，去滓食前热服，忌同前。
秦艽鳖甲饮
治骨蒸壮热，肌肉消瘦，唇红颊赤，气粗四肢倦，夜有盗汗，（卫生宝鉴）。
柴胡　鳖甲（去裙醋炙九肋者）　地骨皮（各一两）　秦艽　当归　知母（各半两）。
上六味，为粗末，每服五钱，水一盏，青蒿五叶，乌梅一个，煎至七分，去滓温服，空心临卧，各一服。
秦艽汤
治阴黄不欲闻人言，小便不利，（圣济）。
秦艽（去苗土一两）　旋覆花（半两）　赤茯苓（去赤皮半两）　甘草（炙锉半两）。
上四味，粗捣筛，每服四钱匕，以牛乳一盏，煎取六分，去滓温服，不拘时候。
桃仁承气汤
发黄一证，胃实失下，表里壅闭，郁而为黄，热更不泄，搏血为瘀，凡热经气不郁，不致发黄，热不干血分，不致畜血，同受其邪，故发黄而兼畜血，非畜血而致发黄，但畜血一行，热随血泄，黄因随减，尝见发热者，原无瘀血，有瘀血者，厚不发黄，所以发黄，当咎在经瘀热，若专治瘀血误也，胃移热于下焦气分，小便不利，热结膀胱也，移热于下焦血分，膀胱畜血也，小腹硬满，疑其小便不利，今小便自利者，责之畜血也，小便不利，亦有畜血者，非小便自利，便为畜血也，胃实失下，至夜发热者，热留血分，更加失下，必致瘀血，初则昼夜发热，日晡益甚，既投承气，昼日热减，至夜独热者，瘀血未行也，宜此汤，（温疫论）。
大黄　芒硝　桃仁　当归　芍药　牡丹皮
照常煎服。
桃仁汤
热到膀胱，小便赤色，邪到膀胱，干于气分，小便胶浊，干于血分，溺血畜血，留邪欲出，小便急数，膀胱不约，小便自遗，膀胱热结，小便闭塞，（温疫）邪于血分者，宜之，热到膀胱者，其邪在胃，胃热灼于下焦，在膀胱，但有热而无邪，惟令小便赤色而已，其治在胃，（同上）。
桃仁（三钱研如泥）　丹皮（一钱）　当归（一钱）　赤芍（一钱）　阿胶（二钱）　滑石（五钱）。
照常煎服，小腹痛，按之硬痛，小便自调，有畜血也，加大黄三钱，甚则抵当汤，药分三等，随其病轻重而施治。
桃核承气汤
太阳病不解，热结膀胱，其人如狂，血自下，下者愈，其外不解者，尚未可攻，当先解其外，外解已，但少腹急结者，乃可攻之，宜此方，（伤寒论太阳中）。
桃仁（五十个去皮尖）　桂枝（二两去皮）　大黄（四两）　芒硝（二两）　甘草（二两炙）。
上五味，以水七升，煮取二升半，去滓内芒硝，更上火，微沸下火，先食温服五合，日三服，当微利。
桃花汤
少阴病，下利便脓血者，主之，（同上少阴）少阴病，二三日，至四五日，腹痛小便不利，下利不止，便脓血者，主之，（同上）不利便脓血者，主之，（金匮下利）。
赤石脂（一斤一半生用一半筛末）　乾姜（一两）　粳米（一升）。
上三味，以水七升，煮米令熟去滓，温服七合，内赤石脂末，方寸匕，日三服，若一服愈，余勿服。
桃花汤
疗脚气及腰肾膀胱，宿水，及痰饮，（外台）。
桃花（阴乾）。
收量取一大升，但随虚满，不须按捺，捣为散，罗下之，温清酒和一服，令尽通利为度，空腹服之，须臾当转，可五六行，但宿食不消化等物，总泻尽，若中间觉飢虚，进少许软饭，及糜粥安稳，不似转药，虚人废朝谒，但觉腰脚软快，使人踊跃，食味倍佳，脚先肿者，一宿顿消，如囊中贮物倾却相似，又无毒，易将息，唯忌胡蒜猪肉，三月内腹虚大，都消息，慎生冷，酸滑，五辛，酒面，及黏食，肥腻，四五日外，诸食复常。
茵陈蒿汤
阳明病，发热汗出者，此为热越，不能发黄也，但头汗出，身无汗，剂颈而还，小便不利，渴引水浆者，此为瘀热在里，身必发黄主之，（伤寒阳明）伤寒，七八日，身黄如橘子色，小便不利，腹满者主之，（同上）谷疸之为病，寒热不食，食即头眩，心胸不安，久久发黄，为谷疸主之，（金匮黄疸）　疫邪传里，遗热下焦，小便不利，邪无输泄，经气郁滞，其传为疸，身目如金者，宜此汤，（温疫论）。
茵陈蒿（六两）　栀子（十四枚擘）　大黄（二两去皮）。
上三味，以水一斗二升，先煮茵陈减六升，内二味，煮取三升去滓，分温三服，小便当利，尿如皂荚汁状，色正赤，一宿腹减，黄从小便去也。
茵陈五苓散
黄疸病主之，（金匮黄疸）　治阴黄，身如橘色，小便不利，（圣济）　又曰，阴黄者，面色黄，头痛不发热，黄如橘，故谓之阴黄也，（同上）阴黄，阳气伏，阴气盛，热毒加之，故但身面色黄，头痛而不发热，名阴黄也，（病源候论）。
茵陈蒿末（十分）　五苓散（五分）。
上二物和，先食方寸匕，日三服。
茵陈汤及丸
疗一切黄，蒋九处得，其父远使得黄，服此极效方，（外台）。
茵陈（四两）　大黄（三两）　黄芩（三两）　栀子（三两擘）。
上四味，切，以水五升，煮取三升，分为三服，空肚服之，不然捣筛蜜和为丸，饮服廿丸，加至稍稍二十五丸，量病与之，重者作汤胜丸，日一服，忌羊肉，酒，面，热物等，以差为限，小便黄色及身黄者，并主之。
茵陈汤
治黄疸目黄，小便如血，心躁闷，口苦头痛，（圣济）。
茵陈蒿　山栀子仁（各三分）　甘草（炙半两）　木通（锉）　栝蒌根　柴胡（去苗各一两）　麦门冬（去心焙一两半）。
上七味，粗捣筛，每服五钱匕，水二盏，入竹叶三七片，同煎至一盏，去滓食后服。
茵陈散
治骨槽风，（医通）。
茵陈　连翘　荆芥　麻黄　升麻　羌活　薄荷　殭蚕（各五钱）　细辛（二钱半）　牵牛头末（一两）。
为散，每服三钱，先以水一盏煎沸入药搅之，急出，食后和滓热服。
消风百解散
治四时伤寒，头疼项强，壮热恶寒，身体烦疼，四肢倦怠，行步喘乏，及寒壅咳嗽，鼻塞声重，涕唾稠黏，痰涎壅盛，气急满闷，并宜服之，（局方）。
荆芥　陈皮（洗去白）　白芷　苍术　麻黄（去节各四两）　甘草（炙二两）。
上为细末，每服二大钱，水一大盏，姜三斤，乌梅一个，同煎七分，不拘时温服，或用茶酒调下，仍欲发散风邪，入连发葱白三寸同煎。
消风散
治风湿浸淫血脉，致生疮疥，瘙痒不绝，及大人小儿，风热瘾疹，遍身云片，斑点乍有乍无，并效，（正宗）。
当归　生地　防风　蝉蜕　知母　苦参　胡麻　荆芥　苍术　牛蒡子　石膏（各一钱）　甘草　木通（各五分）。
水二锺，煎八分，食远服。
消疳饮
治小儿疳疾，身热面黄，肚大青筋，瘦弱者，通治诸疳，（济生方）。
人参　白术　茯苓　黄连　胡黄连　神麴　青皮　砂仁　甘草（炙）。
水煎，伤食加山楂，有虫加使君子。
硝矾散
黄家，日晡所发热，而反恶寒，此为女劳得之，膀胱急，少腹满，身尽黄，额上黑，足下热，因作黑疸，其腹胀如水状，大便必黑时溏，此女劳之病，非水也，腹满者，难治主之，（金匮）。
硝石　矾石（烧等分）。
上二味，为散，以大麦粥汁，和服寸匕，日三服，病随大小便去，小便正黄，大便正黑是候也。
消毒饮
治便毒，单生肿硬，大作痛者，服此方，（霉疮）。
归尾　粉草　熟大黄　黑丑（捣研各三钱）　殭蚕　贝母（各二钱）。
用水酒各一大钟，煎八分，空腹，滓煎七分服。
消渴口苦舌乾方，（外台）。
麦门冬（五两去心）　茅根（一升）　栝蒌（三两切）　乌梅（十颗去核）　小麦（三合）　竹茹（一升切）。
上六味，以水九升，煮取三升，去滓细细含咽，分为四五服，忌面炙肉。
桔梗白散
病在阳，应以汗解之，反以冷水潠之，若灌之其热被却，不得去，弥更益烦，肉上粟起，意欲饮水，反不渴者，服文蛤散，若不差者，与五苓散，寒实结胸，无热证者，与三物小白散，（伤寒太阳）治咳而胸满，振寒脉数，咽乾不渴，时出浊唾腥臭，久久吐脓如米粥者，为肺痈，（金匮）。
桔梗（三分）　巴豆（一分去皮熬黑碎如脂）　贝母（三分）。
上三味，为散，内巴豆更于臼中杵之，以白饮和服，强人半钱匕，羸者减之，病在膈上必吐，在膈下必利，不利进热粥一杯，利过不止，进冷粥一杯，身热皮粟不解，欲引衣自覆，若以水潠之，洗之，益热，却不得出，当汗而不汗，则烦，假令汗已，腹中痛，与芍药三两，如上法。
桔梗汤
咳而胸满，振寒脉数，咽乾不渴，时出浊唾腥臭，久久吐膜如粥者，为肺痈主之，亦治血痹，（金匮）少阴病，二三日，咽痛者，可与甘草汤，不差与此汤，（伤寒）。
桔梗（一两）　甘草（二两）。
上二味，以水三升，煮取一升，分温再服。
桔梗散
疗心腹中气，时时痛，食冷物则不安稳，及恶水，（外台）。
桔梗　茯苓（各八分）　枳实（炙）　人参　厚朴（炙）　芍药　橘皮（各六分）　桂心（五分）　槟榔（八分）　麦门冬（去心八分）。
上十味，捣筛为散，空肚，煮姜枣饮服方寸匕，日三服，渐加至一匕半，热以茶饮不利，忌猪肉，酢物，生葱，生冷，油腻，小豆，黏食，面，炙肉等物。
荆防败毒散
治时毒初起，头眩恶寒，腮项肿痛，脉浮者服之，（正宗）痈疔肿，发背乳痈，憎寒壮热，甚者，头痛拘急，状似伤寒者方，（仁斋直指）。
羌活　独活　前胡　柴胡　川芎　桔梗　荆芥　防风　茯苓　枳壳（各一钱）　甘草（五分）　人参（五分）。
姜三片，水二锺，煎八分，食远服，寒甚加葱白三枝，直指方无人参，有薄荷。
荆芥连翘汤
两耳肿痛者，肾经有风热也，（回春）。
荆芥　连翘　防风　当归　川芎　白芍　柴胡　枳壳　黄芩　山栀子　白芷　桔梗（各等分）　甘草（减半）。
上锉一剂，水煎食后服，两耳出脓者，肾经亦风热也。
荆芥汤
痧有郁气不通者，此方主之，（玉衡）。
荆芥　防风（各一钱）　川芎（三分）　陈皮　青皮　连翘（各八分）。
水二锺，煎七分，稍冷服，食不消，加山楂，卜子，心烦热去川芎，加黑山栀，有积，加槟榔，痰多，加贝母，白芥子，气壅，加乌药，香附，血壅，加桃仁，红花，郁闷不舒，加细辛，食积，加三稜，蓬术，大便不通，加枳实大黄，暑热，加香薷，紫朴，小便不通，加木通，泽泻，喉痛，去川芎，加薄荷，射干，大力子，咳嗽，加桑白皮，兜铃。
桑白皮汤
治舌苦头痛，欲呕心闷方，（千金）。
桑根白皮（半两）　乾姜（二两）　桂心（五寸）　大枣（十枚）。
上四味，㕮咀，以水一斗，煮取三升，去滓分三服，适衣无令汗出。
桑白皮汤
治下痢后脾胃虚弱，不能制输水气，致身肿胀满，（圣济）。
桑白皮　海藻　赤小豆　郁李仁　橘皮
上水煎。
射干麻黄汤
咳而上气，喉中水鸡声主之，（金匮肺痿）。
射干（十三枚一日三两）　麻黄（四两）　生姜（四两）　细辛　紫菀　款冬花（各三两）　五味子（半斤）　大枣（七枚）　半夏（大者洗八枚一法半斤）。
上九味，以水一斗二升，先煮麻黄两沸，去上沫，内诸药，煮取三升，分温三服。
射干兜铃汤
治痧似伤风咳嗽者，（玉衡）。
射干　桑白皮　兜铃　桔梗　薄荷　玄参　天花粉　贝母　枳壳　甘菊　金银花（各等分）。
水二锺，煎七合，稍冷服，咳甚加童便。
射干汤
疗喉痹闭不通利而痛，不得饮食者，若闭喉并诸疾方，（外台）。
当归（二两）　甘草（一两炙）　白芷（三两）　升麻（一两）　射干　犀角（屑）　杏仁（去皮尖各一两）。
上七味，切，以水八升，煮取一升半，分服神良，忌海藻，菘菜。
益气养荣汤
治抑郁，或劳伤气血，或四肢颈项筋缩结，成瘰瘰如贯珠者，谓之筋疬，此患皆繇思虑太过，神气受伤，乃劳中所得者也，其患或软，或硬，或赤不赤，或痛不痛，或日晡发热，或溃而不敛者是，（正宗）。
人参　茯苓　陈皮　贝母　香附子　当归　川芎　黄耆　熟地　白芍（各一钱）　甘草　桔梗（各五分）　白术（二钱）。
姜三片，枣二枚，水二锺，煎八分，食远服。
益元散
治身热吐痢，泄泻肠癖，下利赤白，癃闭淋痛，利小便，偏生石淋，肠胃中积聚，寒热积气，通九窍六府，生津液，去留结，消畜水，止渴宽中，除烦热，心躁腹胀痛闷，补益五藏，大养脾肾之气，理内伤阴痿，安魂定魄，补五藏七伤，一切虚损，主痫痉，惊悸，健忘，止烦满，短气，藏伤咳嗽，饮食不下，肌肉疼痛，并口疮，牙齿疳蚀，明耳目，壮筋骨，通经脉，和血气，消水穀，保元真，解百药，　食邪毒，耐劳役，飢渴，辟中外诸邪所伤，久服强志轻身，驻颜延寿，及解中暑，伤寒疫病，飢饱劳损，忧愁思虑，恚怒惊恐，传染，并汗后遗热，劳复诸疾，并解两感，伤寒，能令遍身结滞，通气和而愈，及妇人下乳，催生，产后损血，血衰阴虚热甚，一切热证，兼吹奶，乳痈，此神验之仙药也，惟孕妇不宜服，滑胎也，（宣明论）。
桂府腻白滑石（六两）　甘草（一两炙）。
上为末，每服三钱，温水调下，日三服，欲冷饮者，新汲水调下，解利伤寒发汗，煎汤调下四钱，并三服，效度，此药是寒凉，解散郁热，若病甚不解，多服此药，无害，但有益而无损，俗恶性寒兼易得之贱物，而不明素问造化之理，故不取本草神验之言，而多不用焉，若以随症验之，此凡人之仙药也，不可阙之，（又纲目附方名天水散，玉泉散，六一散，又救偏琐言，加辰砂五钱，名朱砂六一散，治痘出炎天，烦渴不宁，或炽热紫艳，心胸烦闷者，）。
真武汤
少阴病二三日不已，至四五日，腹中小便不利，四肢沉重疼痛，自下利者，此为有水气，其人或咳，或小便利，或呕者主之，（伤寒少阴）太阳病发汗，汗出不解，其人仍发热，心下悸，头眩身瞤动，振振欲擗地者主之，（同上太阳）。
茯苓　芍药（各三两）　白术（二两）　附子（一枚炮去皮破八斤）　生姜（三两切）。
上五味，以水八升，煮取三升，去滓温服七合，日三服，若咳者加五味半升，细辛一两，乾姜一两，若小便利者去茯苓，若下利者，去芍药，加乾姜二两，若呕者，去附子加生姜足前成半斤，（千金方作玄武汤）。
真人养脏汤
治大人小儿肠胃虚弱，冷热不调，藏府受寒，下痢赤白，或便脓血，有如鱼脑，里急后重，脐腹㽲痛，日夜无度，胸膈痞闷，脊肋胀满，全不思食，及治脱肛坠下，酒毒便血，诸药不效者，并皆治之，（局方）。
白芍药（一两六钱）　当归（去芦洗焙）　人参（去芦）　木香（不见火一两四钱一本作一两六钱）　白术（焙各六钱）　肉豆蔻（面裹煨半两一本无肉豆蔻）　肉桂（去粗皮）　甘草（炙各三钱）　诃子皮（一两二钱）　罂粟壳（去蒂盖蜜炙三两六钱）。
上件锉为粗末，每服二大钱，水一盏半，煎至八分，去滓，食前温服，老人，孕妇，小见暴泻，宜急服之立愈，忌酒面，生冷鱼腥油腻，如肠肺滑泄，夜起久不差者，可加炮附子三四片，煎服，此药的有神效，不可具述。
流气饮
治肝经不足，内受风热上攻，眼目昏暗，视物不明，常见黑花，当风多泪，怕日羞明，堆眵赤肿，隐涩难开，或生翳障，倒睫拳毛赤烂，及妇人血风眼，及时行暴赤肿，眼胞紫黑，应有眼疾，并宜服，（局方）。
荆芥（去梗）　木贼（去根节）　牛蒡子（炒）　细辛（去苗）　玄参（去芦）　大黄（炮）　蔓荆子（去白皮）　白蒺藜（去尖炒）　决明子（一两半）　黄芩（一作二两）　防风（去芦）　山栀子（去皮）　川芎（各一两）　苍术（二两米汤浸洗一本作汤浸一宿炒十二两）　菊花（去枝）　甘草（炙）。
上捣，罗为细末，每服二钱半，临卧用冷酒调下，如牙儿（一作孩儿）有患，只令乳母服之。
流气饮子
治臂痛，外连肌肉，牵引背胛，时发时止，此由荣卫之气，循行失度，留滞经络，与正气相搏，其痛发则有瘫痪，（妇人大全良方）。
紫苏叶　青皮　桔梗　大黄（焙）　当归　芍药　乌药　茯苓　川芎　黄耆　枳壳（去瓤麸炒）防风（各半两）　甘草　橘皮（各三分）　木香　连翘　大腹（二两锉姜汁炙）。
上㕮咀，每服二钱，水二盏，姜二片，枣一枚，煎一盏，去滓服。
高良姜汤
治心腹绞痛如刺，两胁支满，烦闷不可忍方，（千金方）。
高良姜（五两）　厚朴（二两）　当归　桂心（各三两）。
上四味，㕮咀，以水八升，煮取一升八合，分二服，日二，若一服痛止，便停不须更服，强者为二服，劣者分三服，　仁斋直指，名当归厚朴汤，治肝经受寒，面色青惨，厥而泄痢。
高良姜汤
疗久心刺肋，冷气结痛，不能食，（外台）。
高良姜（十分）　当归（十分）　橘皮（八分）　厚朴（十分炙）　桔梗（八分）　桃仁（五十枚去尖皮）　吴茱萸（八分）　生姜（八分）　诃梨勒（五分）。
上九味，切，以水八升，煮取二升八合，绞去滓，分温三服，服别相去如人行六七里再服，忌猪肉，生冷，油腻，黏食，小豆等。
痃癖气壮热，兼咳，久为骨蒸验方，（外台）。
柴胡（四两）　茯苓　白术　枳实（炙各二两）。
上四味，切，以水七升，煮取二升半，分为三服，积热不歇，即加芒硝六分取利，热除之后，每三日，服一剂瘥，后每日一剂，肥白，终身永除，忌桃李，雀肉，醋物。
痃癖胸背痛，时时咳嗽，不能食方，（同上）。
桂心　细辛　鳖甲（炙各四分）　白术（六分）　厚朴（三分炙）　附子　乾姜（各五分）　橘皮　防葵（三分炙）　吴茱萸（三分）。
上十味，捣筛，蜜和为丸，如梧子大，服十五丸，酒下，日二服，加至二三十丸，忌苋菜，醋物，生葱等。
候氏黑散
治大风四肢烦重，心中恶寒，不足者，（外台）。
菊花（四十分）　白术　防风（各十分）　细辛　茯苓　牡蛎　人参　矾石　当归　乾姜　芎藭　桂枝（各三分）　桔梗（八分）　黄芩（五分）。
上十四味，杵为散，酒服方寸匕，日一服，初服二十日，酒温调服，禁一切鱼肉，大蒜，常宜冷食，六十日止，即药积在腹中，不下也，热食即下矣，冷食自能助药力。
指迷七气汤
治七情相干，阴阳不得升降，气道壅滞，攻冲作疼，（直指）。
青皮　陈皮　桔梗　莪术　辣桂　藿香　益智（各一两）　香附子（一两半）　甘草　半夏（各三分）。
上锉细，每服三钱，水一盏，姜四片，枣一枚，煎至七分，不拘时候。
秘传降气汤
治男子妇人，上热下虚之疾，饮食过度，致伤脾胃，酒色无节，耗损肾元，水土交攻，阴阳关隔，遂使气不升降，上热则头目昏眩，痰实呕逆，胸膈不快，咽喉乾燥，饮食无味，下弱则腰脚无力，大便秘涩，里急后重，脐腹冷痛，治以凉，则脾气怯弱，肠鸣下利，治以温，则上焦壅热，口舌生疮，及脚气上攻，与久利不差，宜先服此药，劫以所主药，治之，（局方）。
桑白皮（二两炒）　枳壳（汤浸去瓤麸炒）　柴胡（去毛芦洗）　陈皮（炒黄色）　甘草（炒一两）　五加皮（酒浸半日炒黄）　骨碎补（燎去毛锉炒半两）　地骨皮（炒黄）　草果（去皮膜净洗炒黄）　诃子（炮取肉）　半夏（生姜汁和饼再碎炒以上各半两）。
上锉散和匀，以碗盛，饭甑上蒸一伏时，倾出摊令冷收之，每服二钱，紫苏三叶，生姜三片，水一盏，同煎七分，食后通口服，痰咳加半夏曲，心肺虚每料加人参茯苓各一两，上膈热加北黄芩五钱，下部大段虚，加少许炮附子煎，如使附子多加生姜，妇人血虚，加当归一两。
神授散
治大便下血不止，（魏氏家藏方）赵八节使传，寿皇御前，见一药人，黄瘦，一日忽肥壮，呼来问之，乃云久患失血，因得此方，遂获安差，寿皇面赐此方，吴嗣秀王，传于大父，（同上）。
白鸡冠花　生姜（去皮）。
上等分，同于沙盆内，烂研捻作饼子，焙乾为细末，白汤调下，不拘时候服。
唐侍中，疗苦脚气攻心，此方消散肿气，极验，（外台）。
大槟榔（七枚合子碎）　生姜（各二两）　橘皮　吴茱萸　紫苏　木瓜（各一两）。
上六味，切，以水三升，煮取一升三合，分再服，忌如药法。
夏月暴冷，忽壮热，泄痢引饮，热汤断变，通身浮肿，或成冷下结，脉沉细，小数方，（千金方）。
泽泻（一两半）　吴茱萸　茯苓　白术　当归　桔梗　犀角　青木香　海藻　芍药　大黄（各二两）。
上十一味，㕮咀，以水九升，煮取三升，分三服，下后消息，五六日许，可与女曲散。
羌活汤
治白虎风，痛甚如啮，（圣济）。
羌活（去芦头一分）　防风（去叉一两）　秦艽（去苗土）　芎藭　当归（焙各一两半）　牛膝（去苗酒浸一两）　附子（炮裂去皮脐三分）　大腹（连皮用三枚）　桃仁（汤浸去皮尖双仁炒三十一枚）。
上九味，锉，如麻豆，每服五钱匕，水二盏入，生姜一枣大，拍破煎至一盏，去滓温服，日二夜一。
狼牙汤
少阴脉滑而数者，阴中即生疮，阴中蚀疮烂者，此汤洗之，（金匮妇人杂病）。
狼牙（三两）。
上一味，以水四升，煮取半升，以绵缠箸如茧，浸汤沥阴中，日四遍。
除热清肺汤
治麻疹尽透而壮热，咳嗽大便秘结，（医通）。
石膏（三钱）　黑玄参　生地黄　赤芍　栝蒌根　贝母（各二钱）　麦门冬（去心一钱半）　甘草（五分）。
上水煎，温服。
除湿汤
治寒湿所伤，身体重著，腰脚痠疼，大便溏泄，小便或涩，或利，（准绳）。
半夏曲（炒）　厚朴（姜制）　苍术（米泔制各二两）　藿香叶　陈皮（去白）　白茯苓（去皮各一两）　甘草（炙七钱）　白术（生用一两）。
上㕮咀，每服四钱，水一盏，姜七片，枣一枚，煎七分，食前温服。
仓公当归汤
治贼风口噤，角弓反张，身强直痉方，（千金）。
当归　防风（各十八铢）　独活（一两半）　附子（一枚）　细辛（半两）　麻黄（五铢）。
上六味，㕮咀，以酒五升，水三升，煮取三升，服一升，口不开者，格口内汤一服当苏，二服小汗，三服大汗。

十一画  ***************************
清湿化痰汤
治遍身四肢，骨节，走注疼痛，牵引胸背，亦作寒热，喘咳烦闷，或作肿块，痛难转侧，或四肢麻痹不仁，或背心一点，如水冷，脉来沉滑，乃是湿痰流注经络，关节不利故也，（寿世）。
南星（炮）　半夏（制）　陈皮（去白）　茯苓（去皮）　苍术（米泔炒）　羌活　酒芩　白芷（各等分）　甘草（减半）。
上锉，水煎，入竹沥姜汁，磨木香温服，骨体痛甚，及有肿块作痛者，名痰块，加乳香，没药，海石，朴硝，头项痛加川芎，威灵仙，手臂膊痛，加薄桂，引南星等药至痛处。
清燥养荣汤
夫疫乃热病也，邪气内郁，阳气不得宣布，积阳为火，阴血每为热搏，暴解之后，余焰尚在，阴血未复，大忌参耆白术，得之反助其壅郁，馀邪留伏，不惟目下淹缠，日后必变生异证，或周身痛痹，或四肢挛急，或流火结痰，或遍身疮疡，或两腿攒痛，或劳嗽涌痰，或气毒流注，或痰核穿漏，皆骤补之为害也，凡有阴枯血燥者，宜此汤，若素多痰，及少年平时肥盛者，投之恐有腻膈之弊，亦宜斟酌，大抵时疫愈后，调理之剂投之不当，莫如静养，节饮食为第一，（温疫）。
知母　天花粉　当归身　白芍　地黄汁　陈皮
加灯心煎服，表有馀热，宜柴胡养荣汤。
清阳汤
治口喎斜，颊腮紧急，胃中火盛，汗不出而小便数也，（准绳）。
红花　黄蘖（酒制）　桂枝（已上各七钱）　生甘草　苏木（各五分）　炙甘草（一钱）　葛根（一钱五分）　当归　升麻　黄耆（各二钱）。
㕮咀，作一服，酒三盏，煎至一盏三分，去滓稍热，食前服讫，以火熨摩紧急处即愈，夫口喎筋急者，是筋脉血络中大寒，此药少代燔针，劫刺破恶血，以去凝结，内泄冲脉之火炽。
清暑益气汤
治长夏湿热大胜，蒸蒸，人感之，多四肢困倦，精神短少，懒于动作，胸满气促，肢节沉疼，或气高而喘，身热而烦，心下膨痞，小便黄而少，大便溏而频，或利出黄糜，或如泔色，或渴，或不思饮食，自汗体重，或汗少者，血先病，而气不通也，其脉中得洪缓，若湿气相搏，必加之以迟，迟病虽互摸少差，其天暑湿令则一也，宜以清燥之剂治之，（辨惑论）。
黄耆（汗少者减五分）　苍术（各一升半）　升麻（一钱）　人参（去芦）　五味子　白术　陈皮（各五分）　神麴　泽泻（各五分）　甘草（炙三分）　黄蘖（酒焙）　当归身　麦门冬（去心）　青皮（去白）　乾姜（各三分）。
上㕮咀，作一服，水二盏，煎之一盏去渣，稍热服，食远服。
清凉甘露饮
治膏粱所酿，暴怒所结，遂致口唇高突坚硬，或损破流血，或虚热生痰，或渴症久作，并治，（正宗）。
犀角　银柴胡　茵陈　石斛　枳壳　甘草　麦门冬　生地黄　黄芩　知母　枇杷叶（各一钱）。
水二锺，淡竹叶，灯心，各二十，煎八分，食后服。
清凉饮子
治小儿血脉壅实，腑藏生热，颊赤多渴，五心烦躁，睡卧不宁，四肢惊掣，及因乳哺不时，寒温失度，令儿血气不理，肠胃不调，或温热连滞，欲成伏热，或壮热不歇，欲发惊痫，又治风热结核，头面疮疖，目赤咽痛，疮疹馀毒，一切壅滞，并宜服之，（局方）。
赤芍药　当归（去芦）　甘草（炙）　大黄（各等分）。
上为粗末，每服一钱，水一中盏，煎至七分，去滓温服，量儿大小虚实加减，微溏利为度，食后临卧服。
清凉散
治一切实火，咽喉肿痛，（回春）。
山栀　连翘　黄芩　防风　枳壳　黄连　当归　生地　甘草（各等分）　桔梗（倍）　薄荷（减半）　白芷（或不可用）。
上锉一剂，灯心一团，细茶一撮，水煎，磨山豆根调服。
清胃散
治胃经有热，牙齿或牙龈作肿，出血不止，并效，（正宗）。
黄芩　黄连　生地　丹皮　升麻　石膏（各一钱）。
水二锺，煎八分，食后服。
清中散
治胃经积热，牙齿或牙根肿痛，或牵引头脑作痛，或面热耳红，并皆治之，（同上）。
当归　黄连　生地黄　山栀子（各一钱半）　牡丹皮（六分）　升麻（八分）　甘草（五分）。
上水二锺，煎八分，食远服。
清热补血汤
治口舌生疮，体倦少食，日晡益甚，或目涩热痛，（准绳）。
当归（酒洗）　川芎　芍药　熟地（酒洗各一钱）　玄参（七分）　知母　五味子　黄蘖　麦门冬（去心）　柴胡　牡丹皮（各五分）。
上水煎服，如不应，用补中益气汤，加五味治之。
清热导痰汤
中风痰涎壅盛，不能言语，不省人事，牙关紧急，有火有痰有气，或面赤，身热，手足温暖，脉紧盛，宜服此方，（寿世）。
人参　白术（去芦）　茯苓（去皮）　陈皮（去皮）　半夏（姜制）　南星　桔梗　瓜蒌　枳实（麸炒）　黄芩　黄连（各等分）　甘草（减半）。
上锉，生姜水煎，一方有防风，白附子，尤效。
清热透肌汤
治麻疹未透，热甚而咳，（医通）。
黑参　石膏　鼠黏子　荆芥　防风　前胡　葛根　杏仁（等分）　生甘草（减半）。
水煎，热服。
清热消毒散
治痈疽，阳症，肿痛发寒热，作渴等证，（入门）治热实口舌生疮，及一切疮疡，肿痛，形病俱实方。
金银花（二钱）　芍药　川芎　生地黄（各一钱半）　当归　黄连　栀子　连翘　甘草（各一钱）。
水煎服。
清魂散
治产后血晕不省人事，（续易简方）。
泽兰叶　人参（各一分）　荆芥穗（一两）　川芎（半两）　甘草（二钱炙）。
上细末，每服一钱，热汤温酒各小盏调匀，日灌下，过喉，即开眼气定，省人事。
清肝解郁汤
治一切忧郁，气滞乳结肿，硬不痛，不痒，久渐作疼，或胸膈不利，肢体倦怠，面色痿黄，饮食减少，（正宗）。
陈皮　白芍　川芎　当归　生地　半夏　香附子（各八分）　青皮　远志　茯神　苏叶　桔梗（各六分）　甘草　山栀子　木通（各四分）。
水二锺，姜三片，煎八分，食远服。
清肝渗湿汤
治肝经郁滞，邪火流行，致阴肿痛，或热作痒，（同上）。
川芎　当归　白芍　生地　山栀　黄连　连翘　龙胆草（各一钱）　银柴胡　泽泻　木通（各六分）　滑石（一钱）　芦荟（五分）　甘草（三分）　防风（八分）。
水二锺，淡竹叶，灯心，各二十件，煎八分，食前服。
清心莲子饮
治心经蕴热，小便赤涩，玉茎肿痛，或茎窍作疼，及上盛下虚，心火炎上，口苦咽乾，烦躁作渴，又治虚阳口乾，小便白浊，夜则安静，昼则发热者，（同上）。
石莲肉　黄耆　黄芩　赤茯苓　人参（各一钱）　炙甘草　泽泻　麦门冬　地骨皮（各五分）。
水二锺，煎八分，空心并食前服，（赤水玄珠，去泽泻，加车前，）。
清心抑胆汤
平肝解郁，清火化痰，除眩晕诸痫之疾，（回春）痫属气血虚，而兼痰火者，宜攻补兼施，（同上）。
当归（酒浸）　白芍（酒炒）　白术（去芦炒）　茯苓（去皮）　陈皮　半夏（姜汁炒）　枳实（麸炒）　竹茹　石菖蒲　黄连（姜汁炒）　香附（炒各一钱）　麦门冬（去心）　川芎　人参（去心）　远志　甘草（四分）。
上锉一剂，生姜三片，水煎温服。
清咽滋肺汤
治麻疹出透，及没后有馀热，咳嗽声喝者，（医通）麻疹未出，先咳甚为佳兆，发透咳自己，若透彻，及收后咳仍不止者，属肺热，（同上）。
玄参　牛蒡子　荆芥　葳蕤　贝母　栝蒌根　马兜铃　桔梗　麦门冬（各等分）　甘草（减半）。
上十味，照常煎服，若多吐痰，去麦门冬，加橘皮，（按缪仲淳方，无马兜铃，有薄荷，）。
清咽利膈汤
治积热咽喉肿痛，痰涎壅盛，及乳蛾，喉痹，喉痈，重舌，木舌，或胸膈不利，烦躁饮冷，大便秘结等症，（正宗）。
连翘　黄芩　甘草　桔梗　荆芥　防风　山栀　薄荷　金银花　黄连　牛蒡子　玄参（各一钱）　大黄　朴硝（各二钱）。
水二锺，煎八分，食远服。
清肺饮
治痘儿咽乾声哑，（保赤）。
麻黄（一钱五分）　麦门冬　桔梗（各二钱）　知母　荆芥穗　天花粉（各一钱）　石菖蒲　诃子肉（各八分）。
上入竹沥姜汁服。
清肺汤
治一切咳嗽，上焦痰盛，或久嗽不止，或劳怯，或久嗽声哑，或喉生疮者，是火伤肺金，并宜此汤，（回春）。
桔梗（去芦）　茯苓（去皮）　陈皮（去白）　桑白　贝母（去心各一钱）　杏仁（去皮）　当归　山栀　天门（去心）　麦门冬（去心各七分）　五味子（七粒）　甘草（三分）　黄芩（去朽心一钱半）。
上锉，姜枣子水煎，食后服。
清肺饮子
治渴而小便不利者，是热邪在上焦，肺之分，故不利也，肺者金也，金合生水，若肺中有热，不能生水，是绝其水源，治宜淡渗之剂，以清肺之气，泄其火邪，滋水之上源也，（同上）。
赤茯苓（去皮一钱半）　猪苓（二钱）　泽泻（一钱）　通草（一钱）　灯草（一钱）　车前子（炒另研一钱）　琥珀（另研五分）　萹蓄（七分）　木通　瞿麦（各七分）。
上锉一剂，水煎，空心稍热服。
清上防风汤
清上焦火，治头面生疮疖，风热毒等，（同上）。
防风（一钱）　荆芥　薄荷　黄连（酒炒）　山栀子　枳壳（各五分）　黄芩（酒炒）　川芎（各七分）　连翘　白芷　桔梗（各八分）　甘草（二分）。
上水煎，食后服，入竹沥一匙，尤妙。
清神散
治气壅头目不清，耳常重听，（准绳）。
甘菊花　白殭蚕（炒各半两）　羌活　荆芥穗　木通　川芎　防风（各四两）　石菖蒲　甘草（各一钱）。
上为细末，每服二钱，食后茶清调饮。
清解汤
治一切感冒，（同上）。
苍术（炒）　荆芥（各二两）　麻黄（一两半）　甘草（一两）。
上四味，㕮咀，每服一两，水二锺，生姜三片，葱白一茎，同煎七分，去滓微热服，以被盖覆，取汗为度。
清阳散火汤
治牙根尽处结肿，连及耳项作痛，名骨槽风也，（正宗）。
升麻　白芷　黄芩　牛蒡子　连翘　防风　当归　荆芥　白蒺藜（各一钱）　甘草（五分）。
水二锺，煎八分，食后服。
清地退火汤
治痘不退热而出，名为火里苗，急用此方，以退其热，则后无青黑干陷之患，（保赤）。
地骨皮（一钱）　地肤子（九分）　牛蒡子（炒研七分）　柴胡（一钱五分）　紫草（八分用糯米撮制过）　乾葛（八分）　连翘（六分）　当归（五分）　木通（三分）　蝉退（二分）。
上用姜一片，水煎服，如热不退，再服一剂，或制末药灯心汤下，亦好。
麻黄汤
太阳病，头痛发热，身疼腰痛，骨节疼痛，恶风无汗而喘者主之，（伤寒太阳）太阳与阳明合病，喘而胸满者，不可下宜此汤，（同上）太阳病十日已去，脉浮细而嗜卧者，外已解也，设胸满胁痛者，与小柴胡汤，脉但浮者，与此汤，（同上）太阳病，脉浮紧无汗，发热身疼痛，八九日不解，表证仍在，此当发其汗，服药已微除，其人发烦，目瞑剧者必衄，衄乃解，所以然者，阳气重故也，主此汤，（同上）脉浮者，病有表，可发汗，宜此汤，（同上）脉浮而数者，可发汗，宜此汤，（同上）伤寒脉浮紧，不发汗因致衄者，主之，（同上）阳明病脉浮无汗而喘者，发汗则愈，（同上阳明）　阳明中风，脉弦浮大而短气，腹部满，胁下及心痛，又按之，气不通，鼻乾不得汗，嗜卧，一身及面悉黄，小便难，有潮热，时时哕，耳前后肿，刺之小差，外不解，病过十日，脉续浮者，与小柴胡汤，脉但浮，无馀证者，与此汤，若不尿腹满，加哕者不治，（同上）阳明病，脉浮无汗而喘者，发汗则愈，宜此方，（同上）脉浮而紧，浮则为风，紧则为寒，风则伤卫，寒则伤荣，荣卫俱病，骨节烦疼，可发其汗，（伤寒可发汗篇）。
麻黄（三两去节）　桂枝（二两去皮）　甘草（一两炙）　杏仁（七十个去皮尖）。
上四味，以水九升，先煮麻黄，减二升，去上沫，内诸药，煮取二升半，去滓温服八合，覆取微似汗，不须啜，余如桂枝法将息。
麻黄附子甘草汤
水之为病，其脉沉小，属少阴浮者为风无水，虚胀者为气水，发其汗，即愈，脉沉者宜此汤，浮者宜杏子汤，（金匮水气篇，又云，杏子汤未见，恐麻黄杏仁甘草石膏汤，）　少阴病，得之二三日，以此汤微发汗，以二三日，无里证，故微发汗也，（伤寒少阴）。
麻黄（二两去节）　甘草（二两炙）　附子（一枚炮去皮破八片）。
上三味，以水七升，先煮麻黄一两沸，去上沫，内诸药，煮取三升去滓，温服一升，日三服。
麻黄杏仁薏苡甘草汤
病者一身尽疼，发热日晡所剧者，名风湿，此病伤于汗出当风，或久伤取冷所致也，可与此汤，（金匮湿暍）。
麻黄（半两汤泡去节）　甘草（一两炙）　薏苡（半两）　杏仁（七个去皮尖炒）。
上锉，麻豆大，每服四钱匕，水盏半，煮八分，去滓温服，有微汗避风。
麻黄加术汤
湿家身烦疼，可与此汤，发其汗为宜，慎不可以火攻之，（同上）。
麻黄（三两去节）　桂枝（二两去皮）　甘草（二两炙）　杏仁（七十个去皮尖）　白术（四两）。
上五味，以水九升，先煮麻黄，减二升，去上沫，内诸药，煮取二升半，去滓温服八合，覆取微似汗。
麻黄杏仁甘草石膏汤
发汗后，不可更行桂枝汤，汗出而喘，无大热者，可与此汤，（伤寒太阳）。
麻黄（四两去皮）　杏仁（五十个去皮尖）　甘草（二两）　石膏（半斤碎绵裹）。
上四味，以水七升，煮麻黄减二升，去上沫，内诸药煮取二升，去滓温服一升。
麻黄细辛附子汤
少阴病，始得之，反发热脉沉者，（伤寒）。
麻黄（二两）　细辛（二两）　附子（一枚）。
上三味，以水一斗，先煮麻黄，减三升，去上沫，内诸药，煮取三升，去滓温服一升，日三服。
麻黄升麻汤
伤寒六七日大下后，寸脉沉而迟，手足厥逆，下部脉不至，咽喉不利，唾脓血，泄利不止者，为难治主之，（同上厥阴）。
麻黄（二两半去节）　升麻（一两一分）　当归（一两一分）　知母　黄芩　萎蕤（各十八铢一作菖蒲）　石膏（碎绵裹）　白术　乾姜　芍药　天门冬（去心）　桂枝（去皮）　茯苓　甘草（各六铢炙）。
上十四味，以水一升，先煮麻黄一两沸，去上沫，内诸药，煮取三升，去滓分温三服，相去如炊三斗米顷，令尽汗出愈。
麻黄醇酒汤
治黄疸，（金匮）。
麻黄（三两）。
上一味，以美酒五升，煮取二升半，顿服尽，冬月用酒，春月用水煮之。
麻黄连轺赤小豆汤
伤寒瘀热在里，身必黄，主之，（伤寒阳明）。
麻黄（二两去节）　连轺（二两连翘梗也）　杏仁（四十个去皮尖）　赤小豆（一升）　大枣（十十枚擘）　生梓白皮（切一斤）　生姜（二两切）　甘草（二两炙）。
上八味，以潦水一斗，先煮麻黄再沸，去上沫，内诸药，煮取三升，去滓分温三服，半日服尽。
麻黄汤
疗风水，身体面目尽浮肿，腰背牵引髀股，不能食方，（外台）。
麻黄（五两去节）　桂心（四两）　生姜（三两）　甘草（二两炙）　附子（二枚炮）。
上五味，切，以水一斗，先煮麻黄，减二升，内药煎取三升，一服一升，日三，忌同前。
麻黄汤
治头面风热烦躁，皮肉如乱针刺痛，（圣济）。
麻黄（去根节）　杏仁（去皮尖双仁炒研）　桔梗（去芦头）　秦艽（去苗叶）　薄荷叶　丹皮（去心）　防风（去皮）　芍药　升麻　黄芩（去黑皮）　紫菀（去苗土各一分）　半夏（汤洗去滑半分）　羌活（去芦头半两）。
上十三味，粗捣筛，每服二钱匕，水一盏，入生姜三片，煎至七分去滓，食后临卧热服。
麻子汤
治大风周身，四肢挛急，皮肤劳强，服之，不虚人，又治精神矇昧者方，（千金）。
秋麻子（三升净择水渍一宿）　防风　桂心　生姜　石膏（碎绵裹）　橘皮（各二两）　麻黄（三两）　竹叶　葱白（各一握）　香豉（一合）。
上十味，㕮咀，先以水二斗半煮麻子，令极熟，漉去滓，取九升，别煮麻黄两沸，掠去沫，内诸药汁中，煮取三升去滓，分三服，空腹服当微汗，汗出以粉涂身，极重者，不过三两剂，轻者一两剂瘥，有人患大风贼风刺风，加独活三两，比之小续命汤，准当六剂。
麻子汤
治肺气不足，咳唾脓血气短，不得卧方，（千金）。
麻子（一升）　桑白皮　饧（各一斤）　桂心　人参（各二两）　阿胶　紫菀（各一两）　生姜（三两）　乾地黄（四两）。
上九味，㕮咀，以水一斗五升，合煮取四升，分五服。
麻子仁丸
趺阳脉，浮而涩，浮则胃气强，涩则小便数，浮涩相搏，大便则硬，其脾为约主之，（伤寒阳明）脉阳微而汗少者，为自和也，汗出多者为太过，阳脉实，因发其汗，出多者，亦为太过，太过者，为阳绝于里，亡津液，大便因硬也，（同上）脉浮而芤，浮为阳，芤为阴，浮芤相搏，胃气生热，其阳则绝，（同上）。
麻子仁（二升）　芍药（半斤）　枳实（半斤炙）　大黄（一斤去皮）　厚朴（一尺炙去皮）　杏仁（一升去皮尖熬别作脂）。
上六味，蜜和丸，如梧桐子大，饮服十丸，日三服，渐加以知为度。
参附养荣汤
疫邪留于心胸，令人痞满，下之，痞应去，今反痞者虚也，以其人或因他病先亏，或因新产后，气血两虚，或禀赋娇怯，因下益虚，失其健运，邪气留止，故令痞满，今愈下而痞愈甚，若更用行气破气之剂，转成坏证，宜此汤方，（温疫）。
当归　白芍（一钱）　生地黄（三钱）　人参（一钱）　附子（炮七分）　乾姜（炒一钱）。
照常煎服，果如前证，一服痞当如失，倘有下证，下后，脉实，病未除者，再下之，此有虚实之分，一者有下证，下后痞即减者为实，一者表虽微热，脉不甚数，口不渴，下后痞反甚者为虚，若潮热口渴，脉数而痞者，投之祸不旋踵。
参耆内托散
治痘不起发，根窠不红，灰白色，咬牙寒战等症，（保赤）气虚痒塌及大便频者，（同上）。
人参　厚朴（去粗皮姜汁炒）　黄耆　川芎（去芦）　当归（酒洗）　防风（去芦）　白芷　桔梗（去芦头）　木香（随时磨服各随意加减）　肉桂（去粗皮）　紫草　糯米（一撮）。
上各等分，姜一片，枣一枚，水煎服，红色紫者，去肉桂，木香，加紫草，蝉退，浆不满，水酒各半煎，色淡白者，去防风，白芷，加糯米，弱，不食，加人乳和服。
参苓白术汤
治脾胃虚弱，饮食不进，多困少力，中满痞噎，心忪气喘，呕吐，泄泻，及伤寒，咳嗽，此药中和不热，久服养气育神，醒脾悦色，顺正辟邪，（局方）。
人参（去芦）　山药（各一斤）　莲肉（去皮）　白扁豆（一斤半姜汁浸去皮微炒）　白术　缩砂（取仁各一斤）　桔梗（炒令深黄色二两）　薏苡仁　甘草（炒各一两）。
上为细末，每服二钱，枣汤下，小儿量岁数，加减服之，久泻及大病后，痢后调理，消渴者，尤宜此方。
参苏饮
治感冒发热头疼，或因痰饮凝节，兼以为热，并宜服之，若因感冒发热，亦如服养胃汤法，以被盖卧，连进数服，微汗即愈，尚（一本作面）有馀热，更宜徐徐服之，自然平治，因痰饮发热，但连日频进此药，以热退为期，不可预止，虽有前胡乾葛，但能解肌耳，既有枳壳橘红辈，自能宽中快膈，不致伤脾，兼大治中脘痞满，呕逆恶心，开胃进食，无以逾此，毋以性凉为疑，一切发热，皆能取效，不必拘其所因也，小儿室女，亦宜服之，（局方）治一切发热，头疼体痛，服之皆效，不必拘其所因，小儿室女，尤得其宜，用药致和，而且平故也，痰饮停积，中脘闭塞，眩晕嘈烦，忪悸愪戄，呕逆不食，有如气隔，痰气停滞，关节不利，手足嚲曳，筋脉挛急类中风，食已即吐，发热头痛，百节烦疼，状似伤寒，但连日频进此药，以病退为期，不可预止，（得效方）。
陈皮（去白）　枳壳（去穰麸炒）　桔梗（去芦）　甘草（炙）　木香（各半两）　半夏（汤洗七次姜制）　紫苏（用叶）　乾葛（洗）　前胡（去苗）　人参（去芦）　茯苓（去皮各三分）。
上㕮咀，每服四钱，水一盏半，姜七片，枣一个，煎六分，去滓微热服，不拘时候，易简方不用木香，只十味。
参连汤
治下痢噤口，不食者，脾胃热甚也，（回春）。
人参（五钱）　黄连（一两）。
上锉水煎，终日时呷之，如吐再强饮，但得一口呷下咽喉，即好，加石莲肉三钱尤效，外以田螺捣烂盫脐中，引热下行故也。
参耆鹿茸汤
痘初无大热，面色少赤或赤斑，皮肤中隐隐，而经四五日不起出，面色憔悴，似内攻非内攻，此禀受虚症之儿，毒气盛实，不能发表危症也，不可下，宜此汤，若表气兼阴寒者，宜温中益气汤，（活幼新法）。
鹿茸（酒炙去毛三钱）　黄耆（蜜炙）　当归（酒洗各一钱半）　人参（一钱二分）　附子（一枚）　龙眼肉（三个）　生姜（一片）　甘草（炙六分）。
同煎，去滓，入好酒一杯温服。
参麦清补汤
有一种出痘稠密，毒火既盛，然元气虚，血气弱，津液枯竭，不能制火，以致虚火炎蒸，或烦或渴，或咽喉痛，或鼻时出血，难任温补，痘必不能成浆结痂，大凡年长之男女，嗜欲久开，血气耗者，多有此症，最为难治，时医见其热候，率用清凉如犀角地黄汤之类，不知原因，血气不能胜毒气，而致有此证，今又纯用寒凉，则血气愈亏损，而毒气愈肆行，岂复有可生之理，是以此等之症，时医治之，十无一生，可哀怜，今制此汤调之，（同上）。
大参（八分）　麦门冬（无心酒蒸晒乾一钱二分）　白花粉（酒蒸晒乾）　生黄耆（各一钱）　前胡　牛蒡（各五分）　炙甘草　生甘草（各三分）　酒炒白芍　生白芍（各四分）　当归（酒洗八分）　红花（酒洗三分）　大川芎　生地黄（酒洗各三分）　桔梗（三分）　山楂肉（五分）。
生姜一片，龙眼肉三个，同煎温服，遇此症者，此药当频服。
通脉四逆汤
少阴病，下利清穀，里寒外热，汗出而厥者，（金匮）手足厥逆，脉微欲绝，身反不恶寒，其人面色赤，或腹痛，或乾呕，或咽痛，或利止脉不出者主之，（伤寒）。
甘草（一两炙）　附子（大者一枚生用去皮破八片）　乾姜（三两强人可四两）。
上三味，以水三升，煮取一升二合，去滓分温再服，其脉即出者愈，面色赤者，加葱九茎，腹中痛者，去葱加芍药二两，呕者加生姜二两，咽痛者，去芍药加桔梗一两，利止脉不出者，去桔梗加人参二两，病皆与方相应者，乃服之。
通脉四逆加猪胆汁汤
吐已下断，汗出而厥，四肢拘急不解，脉微欲绝者主之，（同上）。
甘草（二两炙）　乾姜（三两强人可四两）　附子（大者一枚生去皮破八片）　猪胆汁（半合）。
上四味，以水三升，煮取一升二合，去滓内猪胆汁，分温再服，其脉即来，无猪胆以羊胆代之。
通气防风汤
治肩背痛，用风药以散之，肩背痛不可回顾者，太阳气郁而不行也，（回春辨惑论羌活胜湿汤）。
藁本（一钱）　防风　羌活（二钱）　川芎（一钱）　独活（二钱）　蔓荆子（六分）　甘草（六分）。
上锉一剂，水煎服，如身重腰沉，经中有寒湿，加酒浸防己一钱，轻者炮附子，重者炮川乌各五分。
通气噎汤方，（外台）。
半夏（三两洗）　桂心（三两）　生姜（八两）　羚羊角（三两）　大枣（二十枚）。
上四味，切，以水八升，煮取三升，分服半升，日再服，忌羊肉，生葱，饴。
通经导滞汤
治妇人产后败血，流注经络，结成肿块，疼痛者，（正宗）。
香附　赤芍　川芎　当归　熟地　陈皮　紫苏　牡丹皮　红花　牛膝　枳壳（各一钱）　甘草节　独活（各五分）。
水二锺，煎八分，入酒一小杯，食前服。
通膈绝汤
疗中焦实热闭塞，上下不通，隔绝关格，不吐不下，腹满彭彭喘急，大黄泻热开关格，（外台）。
大黄（三两切引渍）　黄芩　泽泻　升麻（各三两）　羚羊角（四两）　栀子仁（四两）　生地黄汁（一升）　玄参（八两）　芒硝（三两）。
上九味，切，以水七升，先煮七味，取二升三合，下大黄，更煎数沸，绞去渣，下消，分三服，忌芜荑。
通膈汤
治肺气喘急烦闷，或时咳嗽方，（圣济）。
射干　桑白（炙锉一两）　麻黄（去根节洗去沫焙）　甘草（炙各一钱）　槟榔子（锉）　草豆蔻（各半两）　郁李（麸炒去皮一两）。
上七味，粗捣筛，每服三盏匕，水一盏，入生姜一枣大，拍碎同煎，至七分去滓，食后温服。
通气饮
治横痃初起，或两髀俱肿作痛，肉未坚实，应服此方，（霉疮）。
木通　瓜蒌子（各五钱）　忍冬花　粉甘草（各三钱）　贝具　紫苏叶（各二钱）。
用水二大钟，煎八分，空腹服，渣再煎，七分服。
通关散
治中风伤寒发热，恶风头痛，目眩鼻塞声重，肩背拘急，身体痠疼，肌肉瞤动，牙关紧急，及久新头风，攻疰眼暗，并宜服之，（局方）。
川芎（一两）　细辛（半两）　甘草　川乌　白芷（一本以上三味各一两半）　抚芎（各二两）　龙脑　薄荷（一两半）。
上为细末，每服一大钱，葱白茶清调下，薄荷汤调亦得，不拘时候。
通经丸
治妇人室女，月候不通，或成血瘕，（本事方）。
桂心　青皮　大黄（炮）　乾姜（炮）　川椒　莪术　川乌（炮）　乾漆（炒）　当归　桃仁（炒各等分）。
上细末，四分用米醋熬成膏和，馀六分未成剂曰中治之，丸梧子大，淡醋汤下，温酒亦得，食前服，按大全良方，及济生方，有红花，无川乌。
栀子豉汤
发汗后，水药不得入口为逆，若更发汗，必吐下不止，发汗吐下后，虚烦，不得眠，若剧者，必反复颠倒，心中懊憹主之，（伤寒太阳中篇）　伤寒五六日，大下之后，身热不去，心中结痛者，未欲解也，此汤主之，（同上）发汗若下之，而烦热胸中窒者主之，（同上）凡栀子豉汤，病人旧微溏者，不可与服之，（同上）阳明病，脉浮而紧，咽燥口苦，若腹满而喘，发热汗出，不恶寒，反恶热，身重若发汗则躁，心溃溃反讝语，若加烧针必憷惕，烦躁不得眠，若下之，则胃中空虚，客气动膈，心中懊憹，舌上胎者主之，（同上阳明）　阳明病，下之其外有热，手足温不结胸，心中懊憹，飢不能食，但头汗出者主之，（同上）下利后更烦，按之心下濡者，为虚烦也，宜此汤，（同上厥阴）。
栀子（十四个擘）　香豉（四合绵裹）。
上二味，以水四升，先煮栀子，得二升半，内豉煮取一升半，去滓分为二服，温进一服，得快吐者，止后服。
栀子甘草豉汤
前证若少气者主之，（伤寒太阳）。
栀子（十四个擘）　甘草（二两炙）　香豉（四合绵裹）。
上三味，以水四升，先煮栀子，甘草，取二升半，内豉煮取一升半，去滓分二服，温进一服，得吐者，止后服。
栀子生姜豉汤
前证若呕者主之，（同上）。
栀子（十四个擘）　生姜（五两）　香豉（四合绵裹）。
上三味，以水四升，先煮栀子生姜，取二升半，内豉煮取一升半，去滓，分二服，温进一服，得吐者，止后服。
栀子大黄汤
酒黄疸，心中懊憹，或热痛者主之，（金匮）。
栀子（十四枚）　大黄（一两）　枳实（五枚）　豉（一升）。
上四味，以水六升，煮取二升，分温三服。
栀子乾姜汤
伤寒医以丸药大下之，身热不去，微烦者主之，（伤寒太阳中篇）。
栀子（十四个擘）　乾姜（二两）。
上二味，以水三升半，煮取一升半，去滓分温，进一服。
栀子蘖皮汤
伤寒身黄发热者主之，（同上阳明）。
栀子（十五个擘）　甘草（一两炙）　黄蘖（二两）。
上三味，以水四升，煮取一升半，去滓分温再服。
栀子厚朴汤
伤寒下后，心烦腹满，卧起不安者主之，（同上太阳）。
栀子（十四个擘）　厚朴（四两炙去皮）　枳实（四枚水浸炙令黄）。
上三味，以水三升半，煮取一升半，去滓分二服，温服进一服。
深师石膏汤
疗伤寒病，已八九日，三焦热，其脉滑数，昏愦身体壮热，沉重拘挛，急不差，直用汗药，则因加剧，而方无表里疗者，意思以三黄汤以救其内，欲解其外，故宜石膏汤，（外台方）。
石膏　黄连　黄蘖　黄芩（各二两）　香豉（一升绵裹）　栀子（十枚擘）　麻黄（三两去节）。
上七味，切，以水一斗，煮取三升，分为三服，一日并服出汗，初服一剂，少汗，其后更合一剂，分两日服，常令微汗出，拘挛烦愦即差，得数行利，心开令语，毒折也，忌猪肉，冷水。
深师阿胶汤
疗虚劳小便利而多，有人虚劳，服散又虚热盛，当风取冷，患脚气，喜发动，兼小便利，脉细弱，此方利即减，同上
阿胶（一两）　乾姜（二两）　麻子（一斤捣筛）　远志（四两去心）　附子（一枚炮）　人参（一两）　甘草（一两炙）　
上七味，切，以水七升，煮六味，取三升，去滓，内胶，烊销，分三服，一方云小便利多，日夜数十行，一石五斗者良，忌猪肉，冷水，海藻，菘菜。
深师芍药汤
疗中毒风肿，心腹痛达背，迫气前后，如疰痛方，（同上）　
芍药　细辛　桂心　甘草（炙）　当归　吴茱萸　独活（各二两）　乾地黄　生姜（五两）　桃仁（四十枚去皮尖两仁研）　
上十味，切，以水九升，煮取三升，分为四服，宜利者，加大黄二两，忌海藻，菘菜，生葱，芫荑，生菜，　
深师乾姜汤
疗冷咳逆气，（同上）　
乾姜（四两）　紫苑（一两）　杏仁（七十枚去皮尖两人切）　麻黄（去节四两）　桂心　甘草（炙各二两）　五味子（一两）　
上七味，切，水八升，煮取二升七合，分三服，平体人加射干一两，代乾姜，忌海藻，菘菜，生葱等。
深师酸枣汤
疗伤寒及吐下后，心烦乏气，昼夜不眠方，（同上）　
酸枣仁（四升）　麦门冬（一升去心）　甘草（二两炙）　知母（一两）　茯苓（二两）　芎藭（二两）　乾姜（三两）　
上七味，切，以水一斗六升，煮枣取一斗，去枣内药，煮取三升，去滓温分三服，忌海藻，菘菜，大醋，（按金匮，无干姜，麦门冬。
猪苓汤
阳明病，脉浮而紧，咽燥口苦，腹满而喘，发热汗出，不恶寒，反恶热，身重，若发汗则躁，心愦愦，反讝语，若加温针，必憷惕烦躁，不得眠，若下之，则胃中空虚，客气动膈，心中懊憹，舌上胎者，栀子豉汤主之，若竭欲饮水，口乾舌燥者，白虎加人参汤主之，若脉浮发渴，欲饮水，小便不利者，此汤主之，伤寒阳明脉浮发热，渴欲饮水，小便不利者，此汤主之，（金匮消渴）夫诸病，在藏欲攻之，当随其所得，而攻之，如渴者，与此汤，余皆效此，（同上）阳明病汗出多而渴者，不可与此汤，以汗多胃中燥，此汤复利小便故也，（伤寒阳明）少阴病，不利六七日，咳而呕渴，心烦不得眠者主之，（伤寒少阴）。
猪苓（去皮）　茯苓　阿胶　泽泻　滑石（各一两）　
上五味，以水四升，先煮四物，取二升去滓，内阿胶烊尽，温服七合，日三服，，　猪苓散
呕吐而病在膈上，后思水者解，急与之，思水者，用此汤，（金匮呕吐）。
猪苓　茯苓　术（各等分）。
上三味，杵为散，服方寸匕，日三服。
猪苓汤
邪到膀胱者，乃疫邪分布下焦，膀胱实有之邪，不止于热也，从胃家来，治在胃，兼治膀胱，若纯治膀胱，胃气乘势，拥入膀胱，非其治矣，若肠胃无邪，独小便急数，或白膏如马遗，其治有膀胱，宜此汤，（温疫论）。
猪苓（二钱）　泽泻（二钱）　滑石（五分）　甘草（八分）　木通（一钱）　车前子（二钱）。
灯心煎服。
猪膏发煎　诸黄用此方（金匮黄疸）胃气下泄，阴吹而正喧，此穀气之实也，（同上妇人）。
猪膏（半斤）　乱发（鸡子大三枚）。
上二味，和膏中煎之，发消药成，分再服，病从小便出。
猪肤汤
少阴病，下利咽痛，胸满心烦主之，（伤寒少阴）。
猪肤（一斤）。
上一味，以水一斗，煮取五升去滓，加白蜜一升，白粉五合，熬香和相得，温分六服，（汤液本草曰，方中用白粉，即白米粉，）。
紫参汤
下利肺痛主之，（金匮方）。
紫参（半斤）　甘草（三两）。
上二味，以水五升，先煮紫参，取二升，内甘草，煮取一升半，分温三服。
紫石寒食散
治伤寒，愈后不复，（同上）。
赤石脂　紫石英　白石英　锺乳（雄炼）　栝蒌根　防风　桔梗　文蛤　鬼臼（各十分）　附子（炮去皮四分）　太一馀粮（十分烧）　乾姜　桂枝（去皮各四分）。
上十三味，杵为散，服方寸匕。
紫菀汤
治妊娠咳嗽不止，胎不安，（妇人大全良方）。
甘草　杏仁（各一两）　紫菀（一两）　桑白（一分）　桔梗（三分）　天门冬（一两）。
上㕮咀，每服三钱，水一盏，竹茹一块，煎至七分去滓，入蜜半匙，更煎二沸温服。
紫苏饮
治妊娠胎气不和，怀胎近上，胀满疼痛，谓之子悬者，心胃胀痛也，兼治胎气不和，心腹胀满，疼痛及胎前诸疾，依此方加减，（寿世保元）。
大腹皮　人参（去芦）　川芎（洗）　陈橘皮（去白）　白芍药（各半两）　紫苏茎叶（一两）　当归（洗去芦薄切三钱）　甘草（一钱炙）。
上各细锉，分作三服，每服用水一盏半，生姜四片，葱白七寸，煎至七分，去滓空心服，济生方，名紫苏和气饮，又百一选方，无川芎。
紫苏煮散
膜外水气，（圣济）。
紫苏　防风　白术　桑白皮（各等分）。
共末，水煎觉热，去白术，加甘草，功效如五灵汤。
紫苏汤
主通身体满，小便涩，上气不下，不能食，食囷胀者方，（外台）。
紫苏茎（一两）　甘草（炙）　橘皮（各一两半）　生姜（三两）　槟榔（三枚）。
上五味，切，以水五升，煮取二升，分三服，相去十里久，若能长服之，永令气消下，忌海藻，菘菜，（本事方，不用甘草，名槟榔汤，暴得疾，手足不举，诸医以为风，针灸臂腿不知痛，作脚气，与此药乃愈，）。
麦门冬汤
大逆上气，咽喉不利，止逆下气者主之，（金匮咳嗽）病后劳复发热者，（玉函）。
麦门冬（七升）　半夏（一升）　人参（三两）　甘草（二两）　粳米（三合）　大枣（十二枚）。
上六味，以水一斗二升，煮取六升，温服一升，日三夜一服，千金三因并同，圣济，治虚劳烦热，口乾舌燥，欲得饮水方，无人参，有竹叶，生姜，本事方，治小儿呕吐，脉数有力方，无粳米大枣，加茯苓三钱，姜三片，名麦门冬散。
麦门冬汤
治霍乱已愈，烦热不解，多渴小便不利，（济生）。
麦冬　橘皮　半夏　白术（各一两）　人参　甘草（炙各半两）　小麦（五合）。
上每四钱，水一盏半，生姜五片，乌梅少许，煎八分温服，　圣惠方，人参散，无小麦，乌梅，半夏，有葛根，治霍乱卒吐，下利不禁，脉数烦渴，宜服此方。
麦门冬汤
治脾瘅发黄，口甘烦渴主之，（圣济）。
麦门冬（三两）　芍药　黄芩（两半）　栀子仁（五枚）　乌犀角（一两）　石膏（一两）。
水煎五钱，去滓入朴硝五分，三沸，温服，日二。
麦门冬汤
治凡下血虚极方，（千金）。
麦门冬　白术（各四两）　甘草（一两）　牡蛎　芍药　阿胶（各三两）　大枣（二十枚）。
上七味，㕮咀，以水八升，煮取二升，分再服。
排脓内托散
治痈疽，脑项诸发等疮，已溃流脓时，宜服，（正宗）。
当归　白术　人参（各二钱）　川芎　白芍　黄耆　陈皮　茯苓（各一钱）　香附　肉桂（各八分）　甘草（五分）　白芷（项之上加三分）　桔梗（胸之上加五分）　牛膝（下部加五分）。
姜三片，水二茶锺，煎八分，食远服。
旋覆花汤
治其人常欲蹈其胸上，先未苦时，但欲饮热主之，（金匮）寸口脉弦而大，弦则为减，大则为芤，减则为寒，芤则为虚，寒虚相搏，此名曰革，妇人则半产漏下，此汤主之，（同上）。
旋覆花（三两）　葱（十四茎）　新绛（少许）。
上三味，以水三升，煮取一升，顿服之。
旋覆花汤
疗妊娠六七月，胎不安，常处方，（同上）。
旋覆花（一两）　厚朴（炙）　白术　枳实（炙）　黄芩　茯苓（各三两）　半夏（洗七遍）　芍药（各二两）。
上九味，切，以水一斗，煮取二升半，先食分五服，日三夜二，忌羊肉，饧，醋，桃李，雀肉等。
旋覆代赭石汤
伤寒吐下后，发汗虚烦，脉甚微，八九日，心下痞硬，胁下痛，气上冲咽喉，眩冒经脉，动惕者，久而成痿，（伤寒太阳）　伤寒发汗，若吐若下解后，心下痞硬，噫气不除者主之，（同上）。
旋覆花（三两）　甘草（三两炙）　大枣（十二枚擘）　人参（二两）　生姜（五两）　半夏（半斤洗）　代赭石（一两）　甘草（三两炙）。
上七味，以水一斗，煮取六升，去滓再煎，取三升，温服一升，日三服。
旋覆饮子
治脚气[疒/帬]痹不仁，两脚缓弱，脚肿无力重者，少腹气满，胸中痞塞，见食即呕，或两手大拇指不遂，或两脚大拇指不遂，或小便涩，第一疗气满，呕逆不下食，（外台）。
即犀角旋覆花汤，去犀角者。
旋覆花汤
治支饮，胸膈实痞，呼吸短气方，（圣济）。
旋覆花　槟榔　紫胡（去苗）　桔梗（炒各一两）　鳖甲　桑根白皮　大黄（锉炒各一两半）　甘草（炙半两）。
上八味，锉，如麻豆大，每服五钱匕，水一盏半，煎至八分，去滓温服，不拘时候。
羚羊角散
治大人小儿，一切风热毒上冲，眼目暴发赤肿，或生疮疼痛，隐涩羞明，（局方）。
羚羊角（镑）　车前子　甘草（微炙）　黄芩　川升麻（各十两）　决明子（二十两炙）　龙胆草（去芦）　山栀子（取仁各五两）。
上为细末，每服一钱，食后温熟水调下，日进三服，小儿可服半钱。
羚羊角汤
主肺热胸背痛，时时乾咳，不能食方，（外台）。
羚羊角（屑二两）　贝母　生姜　茯苓（各三两）　橘皮　人参　芍药（各二两）。
上七味，切，以水五升，煮取一升八合，去滓分温三服，每服如人行八九里久，更服，禁生冷蒜面醋。
羚羊角豉汤
疗喉痛肿结毒，气冲心胸方，（同上）。
豉（一升半）　犀角（一两屑）　羚羊角（屑一两）　芍药（三两）　升麻（四两）　杏仁（一两去皮尖）　栀子（七枚）　甘草（炙二两）。
上八味，切，以水七升，煮取一升半，分三服，忌海藻，菘菜。
羚羊角汤
治肝热生风内障，（医通）。
羚羊角（镑）　人参（各钱半）　黑玄参　地骨皮　羌活　车前子（各一钱二分）。
水煎，食前热服。
羚羊角汤
治眼见黑花，或头旋目暗，欲变青盲，眼瞳微开方，（圣济）。
羚羊角（镑）　决明子　人参　升麻　玄参　车前子（各一两）　羌活　防风（去叉各一两半）　细辛（半两）。
上九味，细锉如麻豆大，每服五钱匕，以水一盏半，煎至八分，去滓温服，不拘时候。
理中丸（即人参汤）伤寒服汤药，下利不止，心下痞硬，服泻心汤已，复以他药下之，利不止，医以理中与之，利益甚，理中者，理中焦，此利在下焦，赤石脂禹馀粮汤主之，复不止者，当利其小便，（伤寒太阳）霍乱头痛，发热身疼痛，热多欲饮水者，五苓散主之，寒多不用水者，此丸主之，（同上霍乱）大病差后，喜唾久不了了，胸上有寒，当以丸药温之，宜此丸，（同上阴阳易）胸痹心中痞，留气结在胸，胸满胁下逆抢心，枳实桂枝汤主之，人参汤又主之，（金匮胸痹）霍乱吐下，胀满食不消化，心腹痛者主之，（同上霍乱，即局方理中汤，千金名治中汤，）。
人参　乾姜　甘草（炙）　白术（各三两）。
上四味，捣筛，蜜和为丸，如鸡子黄许大，以沸汤数合和一丸，研碎温服之，日三四，夜二服，腹中未热，益至三四丸，然不及汤，汤法以四物依两数切，用水八升，煮取三升，去滓温服一升，日三服，若脐上筑者，肾气动也，去术加桂四两，吐多者，去术加生姜三两，下多者，还用术，悸者，加茯苓二两，渴欲得水者，加术足前成四两半，腹中痛者，加人参，足前成四两半，寒者加乾姜，足前成四两半，腹满者，去术加附子一枚，服汤后，如食顷，饮热粥一升许，微自温，勿发揭衣被。
理中丸
疗冷热不调，霍乱吐痢，宿食不消，（外台）。
人参（八分）　白术（八分）　甘草（八分炙）　高良姜（八分）　桂心（六分）。
上五味，捣筛蜜丸，空腹以饮下，梧子大，服三十丸，日二服，渐加四十丸，老少以意减之。
理中安蛔汤
伤寒吐蛔者，手足冷，胃空虚也，（回春）。
人参（七分）　白术　茯苓（各一钱）　乌梅（三分）　乾姜（炒黑五分）。
上锉剂，水煎服，治蛔不可用甘草甜物，盖蛔得甘，则动于上，得酸则静，见苦则安，得辛辣则头于下，如合丸用乌梅，浸烂蒸熟捣如泥，入前末药，再捣如泥，每服十丸，米汤吞下。
乾姜汤
治饮食，辄噎方，（千金方集验名半夏汤）。
乾姜　石膏（各四两）　人参　桂心　栝蒌根（集验作桔梗各二两）　半夏　小麦（各一升）　甘草（一两）　吴茱萸（二升）　赤小豆（三十粒）。
上十味，㕮咀，以酒五升，水一斗，煮枣二十枚，去滓合煮，取三升，合三服。
乾姜附子汤
下之后，复发汗，昼日烦躁，不得眠，夜而安静，不呕不渴，无表证，脉沉微，身无大热者主之，（伤寒）。
乾姜（一两）　附子（一枚生用去皮尖八片）。
上二味，以水三升，煮取一升，去滓顿服。
乾姜人参半夏丸
妊娠呕吐不止主之，（金匮妊娠）。
乾姜　人参（各一两）　半夏（二两）。
上三味，末之，以生姜汁糊为丸，如梧子大，饮服十丸，日三服。
乾姜黄连黄芩人参汤
伤寒，本自寒下，医复吐下之，寒格更逆吐下，若食入口即吐者主之，（伤寒厥阴）伤寒四五日，腹中痛，若转气下趋少腹者，此欲自利也，（同上少阴）。
乾姜　黄连　黄芩　人参（各三两）。
上四味，以水六升，煮取二升，去滓分温再服。
连翘消毒饮
治热毒瘰疬，过食炙煿，醇酒，膏粱，以致蕴热腮项成核，或天行亢热，湿痰作肿，不能转侧者效，（正宗）。
连翘　陈皮　桔梗　玄参　黄芩　芍药　当归　山栀　葛根　射干　天花粉　红花（各一钱）　甘草（五分）　大黄（初起便燥者加之）。
水二锺，煎八分，食后服，有痰者，加竹茹一钱。
连翘汤
治妒乳，乳痈方，（千金方）。
连翘　芒硝（各二两）　芍药　射干　升麻　防己　杏仁　黄芩　大黄　柴胡　甘草（各三两）。
上十一味，㕮咀，以水九升，煮取二升五合，分三服。
连翘散
治积饮停痰，蕴热膈上，以致咽喉肿痛，胸膈不利，咳吐痰涎，舌燥，无表里症相兼者，服此，（正宗）。
连翘　葛根　黄芩　赤芍　山栀　桔梗　升麻　麦门冬　牛蒡子　甘草　木通（各八分）。
水二锺，竹叶二十片，煎八分，食远服。
凉膈散
治大人小儿，藏腑积热，烦躁多渴，面热头昏，唇焦咽燥，舌肿喉闭，目赤鼻衄，颔颊结硬，口舌生疮，痰实不利，涕稠黏，睡卧不宁，谵语狂忘，肠胃燥涩，便溺秘结，一切风壅，并宜服之，（局方）治三焦实火，烦渴舌生疮，小水赤，大便结，一切有馀之火，（回春）。
川大黄　朴硝　甘草（炙各二十两）　连翘（去梗二斤半）　栀子　黄芩　薄荷（去土各十两）。
上粗末，每服二钱，水一盏，入竹叶七片，蜜少许，同煎至七分，食后温服，小儿可服半钱，更随岁数加减服之，得利下住服，（正宗有石膏）。
凉荣泻火汤
治妇人怀抱，忧郁不清，致生内热，小水涩滞，大便秘结，及阴中火郁作痛，亦如涩淋，宜此泻之，（正宗）。
川芎　当归　芍药　生地　黄芩　黄连　山栀　木通　柴胡　茵陈　龙胆草　知母　麦门冬（各一钱）　甘草（五分）　大黄（酒炒二钱）。
上粗末，水二锺，煎八分，空心服，便利，去大黄。
崔氏疗脚气遍身肿方，（外台）。
大豆（二大升以水一斗煮取五升去豆）　桑白皮（一握切）　槟榔（七枚碎）　茯苓（二两切）。
上四物，将三物，以前豆汁，浸经宿，煮取二升，绞去滓，添酒二合，内药中，随多少服之，忌醋物。
崔氏疗漆疮方，（同上）。
频以盐汤洗之，大良。
陈橘皮汤
治乾霍乱，腹胁胀满，不吐利，心胸闷乱，不可忍方，（圣济）。
陈橘皮（汤浸去白焙三两）　蜀椒（去目并开口炒出汗四十枚）。
上二味，粗捣筛，每服五钱匕，水一盏半，生姜三片，煎至一盏，去滓温服，不拘时。
牵牛子汤
此药不独疗水病，凡肺气脚气奔豚气，上筑心胸，不可忍，皆治之，（圣济）。
牵牛子　槟榔（煨）　木香　赤茯苓　陈皮（各一两）。
上五味，粗捣筛，每服二钱匕，水一盏，煎三两沸，去滓温服。
启脾丸
消食，止泻止吐，消疳，消黄，消胀，定腹痛，益脾健胃，（回春）。
人参　白术（去芦油炒）　白茯苓（去皮）　陈皮　莲肉（各一两去心）　山楂肉　山药（炒）　泽泻　甘草（炙各五钱）。
上为末，炼蜜为丸，梧桐子大，每服二三十丸，空心米汤下，或米汤研化服，亦可，小儿常患伤食，服之立愈。
鹿肉汤
治产后虚羸，劳损补之方，（千金）。
鹿肉（四斤）　乾地黄　甘草　芎藭　黄耆　芍药　麦门冬　茯苓（各三两）　人参　当归　生姜（各一两）　半夏（半斤）　大枣（二十枚）。
上十三味，㕮咀，以水二斗五升，煮肉取一斗三升，去肉，内药煎，取五升，去滓分四服，日三夜一。
阴毒甘草汤
治伤寒初病一二日，便结成阴毒，或服药六七日以上，至十日，便成阴毒，身重背强，腹中绞痛，咽喉不利，毒气攻心，心下坚强，短气不得息，呕逆唇面青黑，四肢厥冷，其数沉细紧数，仲景云，此阴毒之候，身如被打，五六日可治，至七日不可治也，（千金方）。
甘草　升麻（各半两）　当归　蜀椒（各六铢）　鳖甲（一两）。
上五味，㕮咀，以水五升，煮取二升半，分三服，如人行五里，须臾进一服，温服发汗，当从汗出，汗出则愈，若不汗，则不除，重作服，（仲景方去蜀椒）。
陷胸汤
治胸中心下结积，饮食不消方，（千金方）。
栝蒌实　大黄　黄连（各二两）　甘草（一两）。
上四味，㕮咀，以水五升，煮取二升五合，分三服。
透脓散
治便毒有脓未破，作痛作胀，（霉疮）。
皂角刺　黄耆　牛膝（各三钱）　川芎（一钱）　当归尾　川山甲　忍冬花　汉防己（各一钱五分）。
用水二大钟，煎八分，空腹服，渣再煎七分，若服前方不效者，感毒必重，正宗，透脓散，无牛膝，忍冬花，汉防己三味，而有入酒一杯，法曰，治痈疽诸毒，内脓已成，不穿破者，宜服之，即破。
偏风，膈上风热，心藏恍惚，神情天阴，心中惛惛，如醉不醒方，（同上）。
淡竹沥（三升若热多用竹沥冷多则用荆沥）　羚羊角（二分屑）　石膏（十分碎绵裹）　茯神（六分切）。
上四味，以水一斗，合竹沥煮取一升五合，去滓食后服，欲消分为三服，常能服之，永不畏风发，忌酢物。
豆附丸
治丈夫妇人，肠胃虚弱，内受风冷，水穀不化，泄泻注下，腹痛肠鸣，手足厥冷，服诸药不效者，（局方）。
肉蔻（炮）　附子（炮）　茯苓（各四两）　木香　肉桂　乾姜（炮各二两）　丁香（一两）。
上细末，姜汁面糊丸，梧子大，食前生姜下。
净府汤
治小儿一切癖块，发热口乾，小便赤，成洞泻，（回春）。
柴胡　白茯苓（去皮）　猪苓　泽泻　三稜（醋炒）　莪术　山楂子（去核各一钱）　黄芩　白术（去芦）　半夏（姜制）　人参（各八分）　胡黄连　甘草（各三分）。
上锉一剂，姜枣煎服。
产后下赤白，腹中绞痛汤方，（千金）。
芍药　乾地黄（各一两一本作五两）　甘草　阿胶　艾叶　当归（各二两）。
上六味，㕮咀，以水七升，煮取二升半，去滓内胶令烊，分三服。
常山饮
治山岚瘴疟，寒热往来，或二日三日一发，（圣济）。
常山（锉）　厚朴（去粗皮生姜汁炙熟各一两）　草豆蔻（去皮）　肉豆蔻（去壳各两枚）　乌梅（去核七枚）　槟榔（锉）　甘草（炙各半两）。
上七味，粗捣筛，每服二钱匕，水一盏，煎至六分，去滓候冷，未发前服，如热吃即吐。
蛇床子散
温阴中坐药，（金匮）一本曰，妇人阴寒，温中坐药主之，（同上）。
蛇床子仁
上一味，末之，以白粉少许，和令相得，如枣大，绵裹内之，自然温。
逍遥散
治血虚劳倦，五心烦热，肢体疼痛，头目昏重，心忪颊赤，口燥咽乾，发热盗汁，减食嗜卧，及血热相搏，月水不调，脐腹胀痛，寒热如疟，又治室女血弱阴虚，荣卫不和，痰嗽潮热，肌体羸瘦，渐成骨蒸，（局方）。
柴胡（七分炒）　白术（蜜蒸）　茯苓　当归（各一钱）　白芍（钱半酒炒）　甘草（炙八分）　薄荷（五分）。
上锉一剂，生姜七片，水煎温服，痰盛加全蝎，炙二枚，仍先用通关散，搐鼻，若牙噤者，用乌梅肉擦，和南星细辛末，以中指蘸药，擦牙自开。

十二画  ***************************
黄土汤
下血先便后血，此远血也，主之，亦主吐血，（金匮吐衄）。
甘草　乾地黄　阿胶　黄芩（各三两）　白术　附子（炮各三两）　灶中黄土（半斤）。
上七味，以水八升，煮取三升，分温二服。
黄芩清肺饮
治肺风粉刺，皶鼻，初起红色，久则肉匏发肿者，（正宗）。
川芎　当归　赤芍　防风　生地　乾葛　天花粉　连翘　红花（各一钱）　黄芩（二钱）　薄荷（五分）。
水二锺，煎八分，食后服，用酒一杯过口。
黄芩汤
太阳与少阳合病，自下利者与之，若呕者黄芩加半夏生姜汤主之，（伤寒太阳下）　伤寒脉迟六七日，而反与此汤，彻其热，脉迟为寒，今与此汤，复除其热，腹中应冷，当不能食，今反能食，此名除中必死，（同上厥阴）。
黄芩（三两）　甘草（二两炙）　芍药（二两）　大枣（十二枚擘）。
上四味，以水一斗，煮取三升，去滓温服一升，日再夜一。
黄芩加半夏生姜汤
太阴与少阳合病，自下利者，与黄芩汤，若呕者，此汤主之，（伤寒太阳下）　乾呕而利者主之，（金匮）。
黄芩（三两）　芍药（二两）　甘草（二两炙）　大枣（十二枚擘）　半夏（半斤洗）　生姜（一两半一方三两切）。
上六味，以水一斗，煮取三升，去滓温服一升，日再夜一服，外台，用乾姜有桂枝人参，无甘草，芍药，名黄芩汤，又治乾呕下痢。
黄耆建中汤
治虚劳里急，诸不足方，（千金）。
黄耆　生姜　桂心（各三两）　甘草（二两）　芍药（六两）　大枣（十二枚）　饴糖（一斤）。
上七味，㕮咀，以水一斗，煮取三升，去滓内饴，令消，温服一升，日三，间日可作，呕者，倍加生姜，腹满者，去枣加茯苓四两佳，（仲景，集验古今录验，并同，深师，治虚劳腹满食少，小便多者，无饴糖，有人参二两，半夏一升，又治大虚不足，小腹里急，劳寒拘引脐，气上冲胸，短气，言语谬误，不能食，吸吸气乏闷乱，必效方，治虚劳下焦虚冷，不甚渴，小便数多，有人参，当归各一两，若失精，加龙骨，白蔹各一两，古今录验，治虚劳里急，小腹急痛，气引胸胁痛，或心痛短气者，以乾姜，代生姜，加当归四两，）。
黄耆建中汤
治虚劳有热，胸中烦，手足热，心怔忡，口苦咽乾，咳嗽潮热等疾服之，能进饮食，陆彦安方，唐仲举家屡效，（事证方）。
黄耆（去芦）　白术　枳壳（汤浸去穰）　前胡（三分）　杏仁（去皮尖）　柴胡（银州者）　人参　白茯苓　甘草　当归　川芎　半夏（汤洗七遍）　黄芩　白芍药　羚羊角　生乾地黄　麦门冬（去心各二分）。
上十七味，为粗末，每服四钱，水一大盏半，生姜四片，煎至八分，去滓服，食后服，日二服。
黄耆桂枝五物汤
血痹，阴汤俱微，寸口关上微，尺中小紧，外证身体不仁，如风痹状者，主之，（金匮血痹）。
黄耆（三两）　芍药（三两）　桂枝（三两）　生姜（六两）　大枣（十二枚一方有人参）。
上五味，以水六升，煮取二升，温服七合，日三服。
黄耆芍药桂枝苦酒汤
问曰，黄汗之为病，身体肿，发热，汗出而渴，状如风水，汗沾衣，色正黄，如蘖汁，脉自沉，何从得之，师曰，以汗出入水中，浴水从汗孔入得之。
芍药（三两）　黄耆（五两）　桂枝（三两）。
上三味，以苦酒一升，水七升，相和煮取三升，服一升，当心烦，服至六七日，乃解，若心烦不止者，以苦酒阻故也，（金匮水气）。
黄耆汤
筋实极，则好怒，口乾燥，好嗔，身躁不定，调筋止怒定气方，（外台）。
黄耆　芎藭　白柘皮（无刺者各二两）　通草　芍药（各四两）　甘草（炙）　桂心（各二两）　大枣（四十枚去核）　石膏（八两碎绵裹）　竹叶（切一升）。
上十一味，切，以水九升，煮取三升，去滓分为三服，忌海藻，菘菜，生葱，桃李，雀肉。
黄耆汤
疗虚劳里急，少腹痛，气引胸胁痛，或心痛，短气方，（同上）。
芍药（六两）　黄耆（四两）　甘草（二两炙）　桂心（二两）　乾姜（四两）　当归（四两）　大东（十二枚）　饴糖（六两）。
上八味，切，以水一斗，煮取三升，去滓下饴糖令消，分三服，忌海藻，生葱，菘菜。
黄耆汤
疗消渴，（同上）。
黄耆　茯苓　栝蒌　甘草（炙）　麦门冬（去心各三两）　乾地黄（五两）。
上六味，切，以水八升，煮取二升半，分三服，忌芜荑，酢物，海藻，菘菜，日进一剂，服十剂，托服丸药，后肾消门中，宜补丸是。
黄耆汤
治咽喉中肿痒，微嗽声不出方，（圣济）。
黄耆（一两半）　人参（一两）　赤茯苓（一两半）　桂枝（半两）　甘草（炙一两）。
上五味，粗捣筛，每服三钱匕，水一盏，生姜半分，拍破，枣二枚擘，煎至五分去滓，空腹，食前，各一服。
黄耆汤
自汗属表虚，宜此汤，无有不止者，然温疫证，属实常多，属虚常少，邪气盛为实，正气夺为虚，虚实之分，在乎有热无热，有热为实，无热为虚，若颠倒误用，未免实实虚虚之误，临证当慎，（温疫）。
黄耆（三钱）　五味子（五分）　当归（一钱）　白术（一钱）　甘草（五分）。
照常煎服，如汗未止，加麻黄净根一钱五分。
黄耆理中汤
治上焦虚寒，短气不续，语声不出，（千金）。
黄耆　桂心（各二两）　五味子　桔梗　乾姜　茯苓　甘草　川芎（各三两）　丹参　杏仁（各四两）。
上十味，㕮咀，以水九升，煮取三升，为三服。
黄耆内托散
治臀痈已成，服活血散瘀汤，势定者，欲其溃脓，宜服之，（正宗）。
黄耆（二钱）　当归　川芎　金银花　皂角刺　穿山甲　甘草节（各一钱）。
水二锺，煎八分，入酒一杯，食前服。
黄连汤
伤寒胸中有热，胃中有邪气，腹中痛欲呕吐者。
黄连（三两）　甘草（炙）　乾姜　桂枝（去皮各三两）　人参（二两）　半夏（半升洗）　大枣（十二枚擘）。
上七味，以水一斗，煮取六升，去滓温服一升，日三服，夜二，（伤寒太阳下）。
黄连阿胶汤
少阴病得之二三日以上，心中烦，不得卧，主之，（伤寒少阴）。
黄连（四两）　黄芩（二两）　芍药（二两）　鸡子黄（二枚）　阿胶（三两）。
上五味，以水六升，先煮三物，取二升，去滓，内胶烊尽，小冷，内鸡子黄，搅令相得，温服七合，日三服。
黄连解毒汤
前军刘车者，得时疾三日，已汗解，因饮酒复剧，苦烦闷，乾呕口燥，呻吟错语，不得卧，余思作此汤方，（外台）。
黄连（三两）　黄芩　黄蘖（各二两）　栀子（十四枚擘）。
上四味，切，以水六升，煮取二升，分二服，一服目明，再服进粥，于此渐差，余以疗凡大热盛，烦呕呻吟，错语不得眠皆佳，传语诸人，用之亦效，此直解热毒，除酷热，不必饮酒，剧者，此汤疗五日中神效，忌猪肉，冷水，正宗有连荛，牛蒡子，甘草各五分，治疔毒入心，内热口乾，烦闷，恍惚，脉实者宜用。
黄连泻心汤
治大人小儿，心火妄动，结成重舌，木舌，紫舌，胀肿坚硬，语言不利者，并宜服之，（正宗）。
黄连　山栀子　荆芥　黄芩　连翘　木通　薄荷　牛蒡子（各一钱）　甘草（五分）。
水二锺，灯心二十根，煎八分，食后服。
黄连煎　治中焦寒，洞泄下痢，或因霍乱后，泻黄白无度，腹中虚痛方，（千金方）。
黄连　酸石榴皮　地榆　阿胶（各四两）　当归　厚朴　乾姜（各三两）。
上八味，㕮咀，以水九升，煮取二升，去滓下阿胶，更煎烊，分三服。
黄连竹茹汤
治胃热，烦渴呕吐，（回春）。
黄连（姜汁炒）　山栀（炒黑）　竹茹（各一钱）　人参（五分）　白术（去芦）　茯苓（去皮）　陈皮　白芍（炒）　麦门冬（去心）　甘草（二分）。
上锉一剂，乌梅一个，枣二枚，炒米一撮，水煎，徐徐温服，发热加柴胡。
黄连洗汤
疗眼漠漠方，（外台）。
黄连（三两）　秦皮（二两）　蕤仁（半两）。
上三味，㕮咀，水三升，煮取一升半，绞去滓，适寒温，以洗目，日四五度，又加升麻二两，加水煎之，忌猪肉。
黄龙汤
温疫证，本应下，耽搁失治，或为缓药羁迟，火邪壅闭，耗气搏血，精神殆尽，邪火独存，以致循衣摸床，撮空理线，筋惕肉瞤，肢体振战，目中不了了，皆缘应下失下之咎，邪热一毫未除，元神将脱，补之则邪毒愈甚，攻之则几微之气，不胜其攻，攻不可，补不可，补泻不及，两无生理，不得已勉用此方，此证下亦死，不下亦死，与其坐以待毙，莫如含药而亡，或有回生于万一，宜此方，（温疫论）。
大黄　厚朴　枳实　芒硝　人参　地黄　当归
照常煎服。
黄蘖黑散
疗小儿脐中汁不差方，（外台）。
黄蘖（炙一两）　釜底墨（四分）。
上二味，捣和作散，以粉脐中即差。
犀角地黄汤
治伤寒及温病，应发汗而不汗之，内畜血者，及鼻衄吐血不尽，内余瘀血，大便黑面黄，消瘀血，（千金）。
犀角（一两）　生地黄（八两）　芍药（三两）　牡丹皮（二两）。
上以水九升，煮取三升，分三服，喜忘如狂者，加大黄二两，黄芩三两，其人脉大来迟，腹不满，自言满者，为无热，但依方不须有所增加，（又温疫论云，服桃仁承气汤，畜血尽，而热亦尽，大势已去，亡血过多，余焰尚存者，宜此汤，）。
犀角地黄汤
治一切吐血，衄血，咳血，咯血，唾血，并皆治之，（回春）。
犀角（一钱镑）　牡丹皮（一钱半）　生地黄（二钱）　赤芍药（一钱半）　当归（一钱）　黄芩（一钱）。
上锉一剂，水煎熟入茅根汁，磨京墨，调服。
犀角旋覆花汤
夫脚气之疾，先起岭南，稍来江东，得之无渐，或微觉疼痹，或两胫肿满，或行起涩弱，或上入腹不仁，或时冷热，小便涩，喘息气冲喉，气急欲死，食呕不下，气上逆者，皆其候也，先觉此证，先与此汤，（千金方）。
犀角　旋覆花（各二两）　橘皮　茯苓（各二两）　大枣（二七枚）　香豉（一升）　紫苏茎叶（一握）。
上八味，㕮咀，以水八升，煮取二升七合，分三服，相去十里久服之，以气下小便利为度，（崔氏，名小犀角汤，如其不下，服后大犀角汤，）。
犀角麻黄汤
服大犀角汤，竟不下，气急不定，主之，（同上）。
犀角　麻黄　防风　独活（崔氏用茯苓）　防己　芎藭　白术　羚羊角（崔氏用附子）　当归　黄芩（各二两）　石膏（四两）　生姜　甘草　杏仁（崔氏用细辛）　桂心（各三两）。
上十五味，㕮咀，以水二斗，煮麻黄去沫，取汁八升，下药煎，取三升，分三服，相去十里久服讫覆取汗，若不差，五日后，更一剂，取汗同前。
犀角散
治风毒壅热，心胸痰滞，两耳虚聋，头重目眩，（准绳）。
犀角（屑）　甘菊花　前胡　枳壳（麸炒黄）　羌活　石菖蒲　泽泻　木通　生地黄（各半两）　麦门冬（去心二两）　甘草（炙二钱半）。
上为末，每服三钱，水煎去滓，食后温服。
犀角黑参汤
治发斑，毒盛咽痛，（伤寒绪论）。
犀角　黑玄参（各一钱）　升麻　射干　黄芩　人参（各一钱）　甘草（生八分）。
上水煎，温服。
犀角大青汤
治斑出大盛，大热心烦，狂言闷乱，（同上）。
犀角（三钱）　大青（一钱五分）　黑玄参　升麻　黄连　黄芩　黄蘖　山栀（各一钱）　甘草（八分生）。
上水煎，热服无时。
犀角饮子
治风热上壅，耳内聋闪，焮肿掣痛，脓血流出，（准绳）。
犀角（镑）　木通　石菖蒲　甘菊花（去根枝）　玄参　赤芍药　赤小豆（炒各二钱）　甘草（炙一钱）。
水二锺，生姜五片，煎至一锺，不拘时候。
犀角汤
治热毒流入四肢，历节肿痛方，（千金）。
犀角（二两）　羚羊角（一两）　前胡　黄芩　栀子仁　射干（各三两）　大黄　升麻（各四两）　豉（一升）。
上九味，㕮咀，以水九升，煮取三升，去滓分三服。
犀角汤
治风毒热，头面肿方，（同上）。
犀角　生姜（各二两）　苦参　栝蒌根　防风（各一两）　石膏（六两）　黄芩　青木香　升麻（各三两）　防己（一两半）　竹叶（二握）。
上十一味，㕮咀，以水七升，煮取二升，分三服，相去十里久，内消不利。
犀角升麻汤
王检正希皋，昔患鼻额间痛，或麻痹不仁，如是者数年，忽一日连口唇，颊车，发际，皆痛不可开，口虽言语饮食亦相妨，左额与颊上常如糊急，手触之则痛，予作足阳明经络受风毒，传入经络，血凝滞而不行，故有此证，或者以排风小续命，透水丹之类与之，皆不效，予制此汤赠之，服数日而愈，（本事方）。
上等犀角（镑一两二分）　真川升麻（一两）　防风（去芦）　羌活（各三分）　白芷（不见火）　黄芩（去皮）　川芎（洗）　白附子（焙各半两）　甘草（炙一分）。
上粗末，每服四大钱，水一盏半，煎至八分，去滓温服，食后临卧，日三四服。
犀角消毒饮
治大人，小儿，内蕴邪热，咽膈不利，痰涎壅嗽，眼赤脸肿，腮项结核，痈肿毒聚，遍身风疹，瘅毒赤瘦，及疮疹已出未出，不能快透，并皆治疗，小儿疹痘欲出及已出，热未解，急进此药，三四服，快透消毒，应神效，（局方）。
鼠黏子（炒六十四两）　荆芥穗　甘草（各十六两）　防风（去苗八两）。
上为粗末，每服三钱，水一盏，煎至七分，去滓食后温服，吴昆医方考曰，此方名犀角，无犀角者，谓其功同乎犀角也。
温中当归汤
疗暴冷，心腹刺痛，面目青，肉冷，汗出，欲霍乱吐下，脉沉细者，及伤寒毒冷，下清水变作青白滞下，及白滞后，还复下清水者，悉主之，此方可以调诸冷痛也，（外台）。
当归　人参　乾姜　茯苓　厚朴（炙）　桂心　青木香　桔梗　芍药　甘草（炙各二两）。
上十味，切，以水八升，煮取三升，分温服，日三服，不耐青木香者，以犀角一两代之，忌海藻，菘菜，猪肉，醋物，生葱等。
温中补脾汤
慢惊之后，多因吐泻，或因久泻，或因久疟而得之，身冷，面或白或黄，不甚搐搦，目微微上视，口鼻中气寒，大小便清，目昏睡露睛，筋脉拘挛，俗谓之天吊风，盖因脾土极虚，中气不足，故寒痰壅盛，而风动筋急也，此阴证也，又危证也，急宜温中补脾，则风痰自退，盖治本，即所以治标，全不必治风，治惊，彼用蜈蚣，全蝎，辰砂，牛黄等，皆误也，（活幼心法）。
白术（用里白无油者去芦去皮炒一钱二分）　制半夏（七分）　黄耆（蜜炙）　人参（各八分）　白茯苓　白豆蔻仁（研）　乾姜（炒）　砂仁（研各五分）　官桂　陈皮　甘草（炙）　白芍（酒炒各四分）　熟附子（若觉虚寒甚者加五分）　老生姜（一片）　大枣（一枚去核）。
水二茶锺，煎八分，温服，儿小者分数次服，必得肢体温和，风除神爽，方可止服，遇此症，服药不于迟缓过时，其效如神，立起回生矣，而昔人谓慢惊，为九死一生之症，何也，得非调治错慢而然乎。
温中大黄汤
治小儿暴冷，水穀下或乳冷下，青结不消，或冷实，吐下乾呕烦闷，及冷滞赤白下者良，若已服诸利者，去实，胃中虚冷，下如水，乾呕目陷烦扰，不宜利者，可除大黄，若中乳，乳母洗浴水气未消，饮儿遂为霍乱者，但用大黄，小儿诸霍乱宜利者，便用大黄，不须利，用温和者，除之方，（千金方）。
大黄（六分）　桂心　厚朴　甘草　乾姜（各一分）　人参　茯苓　白术　当归（各二分）　桔梗（三分）。
上十味，以水二升半，煮取八合，凡儿三十日至六十日一服，二合，七十日至一百日一服，二合半，二百日已来，一服三合。
温中汤
疗寒下，食完出方，（外台）。
甘草（炙）　乾姜（各三两）　蜀椒（八十枚去汁）　附子（一枚炮）。
上四味，切，以水二升，煮取一升，分为再服，若呕，内橘皮半两，小与老皆取服之良。
温经汤
问曰，妇人年五十，所病下利，数十日不止，暮即发热，少腹里急，腹满，手掌烦热，唇口乾燥，何也，师曰，此病属滞下，何以故，曾经半产，瘀血在少腹不去，何以知之，其证唇口乾燥，故知之，当以此汤主之，（金匮妇人）亦主妇人少腹寒，久不受胎，兼治崩中去血，或月水来过多，及至期不来，（同上）治冲任虚损，月候不调，或来多不断，或过期不来，或崩中去血过多不止，又治曾经损娠瘀血停留，少腹急痛，发热下利，手掌烦热，唇口燥，及治少腹有寒，久不受胎，（局方）。
吴茱萸（三两）　当归　芎藭　芍药　人参　桂枝　阿胶　牡丹皮（去心）　生姜　甘草（各二两）　半夏（半斤）　麦门冬（一斤去心）。
上十二味，以水一斗，煮取三升，分温三服。
温经汤
治妇人血海虚寒，月水不调方，（局方）若妇人经道不通，绕脐寒疝痛彻，其脉沉紧，此由寒客血室，血凝不行，结积，血为气所冲，新血与故血相搏，所以发痛，譬如天寒地冻，水凝成冰，宜服此药，（十便）。
当归　川芎　芍药　桂枝　牡丹皮　莪术（各半两）　人参　甘草　牛膝（各一两）。
上九味，水二盏，煎一盏，温服，按大全良方，同金匮温经汤，加减方也。
温脾汤
治下久，赤白连年不止，及霍乱脾胃冷实不消，（千金）。
大黄（四两）　人参　甘草　乾姜（各二两）　附子（一枚大者）。
上五味，㕮咀，以水八升，煮取二升半，分三服，临熟下大黄，与后温脾汤小异，须大转泻者，当用此方，神效。
温胆汤
治大病后，虚烦不得眠，此胆寒故也，宜服此汤方，（千金方）。
生姜（四两）　半夏（二两洗）　竹茹（二两）　枳实（二两）　橘皮（三两）　甘草（一两）。
上六味，㕮咀，以水八升，煮取二升，分三服，按得效方，加茯苓二两，人参一两，治惊悸自汗，触事易惊，又回春，有酸枣仁，茯苓，治心胆虚怯，触事易惊，又加麦门冬，人参，柴胡，桔梗。
黑锡丹　治脾元久冷，上实下虚，胸中痰饮，或上攻头目瞪昏眩，及奔豚气上冲胸腹，连两胁膨胀，刺痛不可忍，气欲绝者，及阴阳气，上下不升降，饮食不进，面黄羸瘦，肢体浮肿，五积水气，脚气上攻，及牙龈肿痛，满口生疮，齿欲落者，兼治脾寒，心痛，冷汗不止，或卒暴中风，痰潮上膈，言语艰涩，神昏气乱，喉中痰响，状似瘫痪，曾用风药，吊吐不出者，宜用此药百粒，煎姜枣汤灌之，压下，风涎自利，或触冒寒邪，霍乱吐泻，手足逆冷，唇口青黑，及男子阳事痿怯，脚膝痠软，行步乏力，脐腹虚鸣，大便久滑，及妇人血海久冷，白带自下，岁久无子，血气攻注，头面四肢，兼疗胸膈烦壅，痰饮虚喘，百药不愈者，（局方）。
金铃子　胡芦巴（酒炒）　木香　附子（炮）　肉蔻（煨）　破故纸（酒炒）　沉香（镑）　茴香（舶上者）　阳起石（酒煮研各一两）　肉桂（半两）　黑锡　硫黄（各二两）。
上用黑盏或新铁铫，内如常法，结黑锡硫黄，砂子地上，出火毒，研令极细，余药併为细末，一处和匀，入研，自朝至暮，以黑光色为度，酒糊丸，梧子大，每三四粒，空心盐汤或枣汤下，按家宝方直指方并同，本事方无阳起石，有巴戟天，俱十一味，三因方，有青皮，乌药，俱十四味，杨氏方，无胡芦巴，沉香，阳起，肉桂，俱八味。
疏凿饮子
治水气，通身洪肿，喘呼气急，烦躁多渴，大小便不利，煮热药不得者，（济生方）。
泽泻　赤豆（炒）　商陆　羌活（去芦）　大腹皮　椒目　木通　秦艽（去芦）　槟榔　茯苓皮
上等分，㕮咀，每服四钱，水一盏半，生姜五片，煎七分，去滓温服，不拘时候。
疏肝饮
治左胁下痛，肝积属血，或因怒气所伤，或跌扑闪挫所致，或为痛，（回春）。
黄连（吴茱萸煎汁炒二钱）　柴胡　当归（各一钱半）　青皮　桃仁（研如泥）　枳壳（麸炒各一钱）　川芎　白芍（七分）　红花（五分）。
上锉一剂，水煎食远服。
疏经活血汤
治遍身走痛如刺，左足痛尤甚，左属血，多因酒色损伤，筋脉虚空，被风寒湿热，感于内，热包于寒，则痛伤筋络，是以昼轻夜重，宜以疏经，活血，行湿，此非白虎，历节风也，（同上）。
当归（酒洗一钱二分）　白芍（酒炒一钱半）　生地（酒洗）　苍术（米泔浸）　牛膝（去芦酒洗）　陈皮（去白）　桃仁（去皮尖炒）　威灵仙（酒洗各一钱）　川芎　汉防己（酒洗）　羌活　防风（去芦）　白芷（各六分）　龙胆草（八分酒洗）　茯苓（去皮七分）　甘草（四分）。
上锉一剂，生姜三斤，水煎空心温服，忌生冷温物。
异功散
治妇人血冷气痛，心胸烦闷，不思饮食，四肢无力，头目昏疼，寒热往来，状似劳倦，并治之，（医书大全）。
牡丹　芍药　白芷　乾姜（各三钱）　当归　陈皮　官桂　玄胡　川芎　桔梗（各半两）　乌药（半两）。
上为末，每二钱，生姜三片，酒水各半盏，煎七分，温服，初生时，宜服此药，每日三服，七日后，渐减服，数至十日满，永无疾病，服后些少，腹痛不妨。
异功散
温中和气，治吐泻，不思食，凡治小儿虚冷病，先与数服，以正其气，（直诀）。
人参　茯苓　白术　甘草（炙）　陈皮（各等分）。
上每二钱，水一盏，生姜五片，枣二个，煎七分，食前温热服。
异功散
能除风寒热湿痹，调和阴阳，滋养气血，使痘疮易出，易靥，不至痒塌，善救表虚，文中代代为医，不敢妄处药饵，思人身难得，因果非轻，（陈氏方）。
木香　官桂　当归　茯苓　人参　陈皮　厚朴　肉蔻（各一两）　丁香　附子（炮）　半夏（各一两半）　白术（一两）。
上每三钱，水一大盏半，生姜五片，肥枣三枚，煎六分，空心温服。
萎蕤汤
治风温之病，脉阴阳俱浮，汗出体重，其息必喘，其形状不仁，嘿嘿但欲眠，下之者，则小便难，发其汗者，必讝语，加烧针者，则耳聋难言，但吐下之，遗失便利如此者，宜服之方，（千金方无葛根）治冬温，及春月中风伤寒，则发热头脑痛，咽喉干舌强，骨肉疼，心胸痞满，腰背强，亦治风温，（小品方）风温者，脉尺寸俱浮，头痛身热，常自汗出，体重其必喘，四肢不收，嘿嘿但欲眠，治在少阴，厥阴，不可发汗，发即讝语，独语，内烦躁，不得卧，若惊痫，目乱无精，如此死者，医杀之耳，（准绳无白薇有白芷）治风温咳嗽，及冬温发热，头眩咽乾舌强，（医通）。
萎蕤（一钱五分）　石膏（二钱碎）　白薇　麻黄（去节）　川芎　葛根　羌活　甘草　杏仁（去皮尖碎）　青木香（各一钱）。
上水煎，日三服，千金方，无葛根，用独活，以上九味，㕮咀，以水八升，煮取三升，去滓分三服，取汗，若一寒一热，加朴硝一分，及大黄三两下之，如无木香，可用麝香一分。
云林参苓白术散
治气虚泄泻，凡虚泻者，饮食入胃即泻，水穀不化，脉微弱是也，（回春）治痘出里寒，饮食少进，大便泄泻，小便清白，神气倦，口鼻气冷，疮不起发，（保赤全书）。
人参　白术（去芦）　茯苓（去皮）　砂仁（炒）　山药（炒）　藿香　陈皮　乾姜（炒）　莲肉（去心皮）　诃子（煨）　肉蔻（煨去油）　甘草（炒各等分）。
上锉一剂，生姜一片，灯心一圈，水煎服，呕哕恶心，加半夏，乌梅，元气虚脱，昏倦，加黄耆，升麻少许，去砂仁，藿香，饱闷，加厚朴，去内蔻，诃子，水小短涩，加木通，车前炒，去乾姜，泻甚不止，加炒苍术，乌梅，熟附子少许。
越脾汤
风水恶风，一身悉肿，脉浮不渴，续自汗出无大热主之，（金匮）。
麻黄（六两）　石膏（半斤）　生姜（一两）　大枣（十五枚）　甘草（二两）。
上五味，以水六升，先煮麻黄去上沫，内诸药，煮取三升，分温三服。
越脾加术汤
治内极热，则身体津脱，腠理开，汗大泄，厉风气下焦脚弱，（金匮）里水者，一身面目黄肿，其脉沉，小便不利，故令病水，假如小便自利，此亡津液，故令渴也，主之，（同上）。
于越脾汤内加白术四两，恶风加附子一枚炮。
越脾加半夏汤
咳而上气为肺胀，其人喘，目如脱状，脉浮大者主之，（同上）。
于越脾汤内，加半夏半斤。
提肛散
治气虚肛门下坠及脱肛便血，脾胃虚弱等症，（正宗）。
川芎　归身　白术　人参　黄耆　陈皮　甘草（各一钱）　升麻　柴胡　条芩　黄连　白芷（各五分）。
水二锺，煎八分，食远服，渣再煎服。
提气散
脱肛乃脾肺虚寒也，下脱肛门翻出也，宜此方，（寿世保元）盖肺与大肠为表里，肛者大肠门，肺实热则闭结，虚寒则脱肛，肾主大肠，故肺肾虚者，多有此症，（同上）。
黄耆（蜜炒）　人参　白术（去芦）　当归（各一钱）　白芍（炒八分）　乾姜（炒）　柴胡　升麻　羌活（各五分）　甘草（炙二分）。
上锉，水煎服。
钩藤散
治肝厥头昏，清头目，（准绳）。
钩藤　陈皮　半夏　麦门冬　茯苓　茯神（各半两）　石膏　人参　甘菊花　防风（各半两）　甘草（一分炙）。
上为粗末，每服四钱，水一锺半，姜七片，煎八分温服。
钩藤饮
治吐利，脾胃虚，慢惊，（幼幼新书）。
钩藤（二分）　蝉壳　防风（焙）　人参（切去须焙）　麻黄（去节）　白殭蚕（炒）　天麻　蝎尾（去毒炒各半两）　甘草（炙）　川芎（各一分）　麝香（一钱）。
细末二钱，水一盏，煎六分，温服，量与，寒多加附子半钱，无时。
舒筋汤
臂痛不能举，有人常苦左臂痛，或以为风为湿，诸药悉投，继以针灸，俱不得效，用此方而愈，盖是气血凝滞，经络不行所致，非风湿，腰以下食前服，腰以上食后服，（准绳）。
姜黄（二钱如无则以嫩莪术代之）　芍药　当归　海桐（去角皮）　白术（以上各一钱半）　羌活　甘草（炙各一钱半）。
上作一服，水二锺，生姜三片，煎至一锺，去滓，磨沉香汁少许，食前服，（大全良方，名舒经汤，直指增味五痹汤，无防己，）。
惺惺散
治小儿风热疮疹，伤寒时气，头痛壮热，目涩多睡，咳嗽喘粗，鼻塞清涕，（局方）治头痛壮热喘急，此攻毒散热之剂，（保赤）。
人参（去芦）　甘草（炙）　细辛（去叶）　瓜蒌根　茯苓（去皮）　白术　桔梗（各一两半）。
上件同杵，罗为末，每服一钱，水一小盏，入薄荷三叶，同煎至四分，温服，要和气，即入生姜煎服，不计时，一方无瓜蒌根，有川芎。
普济消毒饮
治时毒疫疠，初觉憎寒发热，肢体沉重，次传头面作肿，或咽喉不利，舌乾口燥，烦渴不宁者服，（正宗）。
黄芩　黄连（各二钱）　人参（一钱）　陈皮（去白）　玄参　甘草　柴胡　桔梗（炒各一钱五分）　连翘　牛蒡子　马勃　板蓝根（一作大青）　升麻　殭蚕（各五分）。
水二碗，煎八分，食后服，如大便燥，加煨大黄一钱，或二钱，以利为度，肿势甚者，宜砭去恶血。
开结舒经汤
妇人手足麻痹者，七情六淫，郁滞经络也，（回春）。
紫苏　陈皮　香附　乌药　川芎　苍术（米泔制）　羌活　南星　半夏（姜制）　当归（各八分）桂枝　甘草（各四分）。
上锉一剂，生姜三片，水煎，临服入竹沥姜汁少许同服。
诃梨勒散
气利主之，（金匮呕吐）。
诃梨勒（十枚煨）。
上一味，为散，粥饮和顿服。
顺气和中汤
治呕吐翻胃，嘈杂吞酸，痞闷噫气噎膈，心腹刺痛，恶心吐痰水，（回春）。
陈皮（盐水浸炒一钱）　半夏（姜汁炒七分）　白茯苓（去皮七分）　白术（去芦炒七八分）　枳壳（麸炒五分）　香附（姜汁炒黑一钱）　砂仁（炒三分）　黄连（六分姜汁和猪胆汁拌炒）　山栀（姜汁炒黑一钱）　神麴（炒六分）　甘草（炙三分）。
上锉一剂，生姜三片，长流水，入娇泥搅澄清，水一锺，煎至七分，入竹沥童便姜汁，不拘时，细细温服。
萆薢汤
治结毒筋骨疼痛，头胀欲破，及已溃腐烂，并效，（正宗）。
川萆薢（二钱）　苦参　防风　何首乌（各一钱）　威灵仙　当归　白芷　苍术　胡麻　石菖蒲　黄柏（各六分）　羌活　川椒（各四分）　龟板（一钱五分）　红花（三分）　甘草（五分）。
水二锺，煎八分，临服入酒一杯，量病上下服之。
雄黄熏　蚀于肛者熏之，（金匮）。
雄黄
上一味，为末，筒瓦二枚，合之烧，向肛熏之，脉经云，病人或从呼吸，上蚀其咽，或从下焦蚀之肛阴，蚀上为惑，蚀下为狐，狐惑者，猪苓散主之，（百合病）。
肾著汤
治妊娠腰脚肿痛，（三因方）。
茯苓　白术（各四两）　乾姜（炮）　甘草（炙各二两）　杏仁（炒三两）。
上每四钱，水一盏半，煎七分，食前服，（千金方，肾著汤，无杏仁，大全良方亦同，）。
椒梅汤
治时痛时止，面白唇红者，是虫痛，（回春）。
乌梅　蜀椒　枳实　木香（另研）　肉桂　砂仁　厚朴　乾姜　川楝子（去核）　槟榔子　香附子　甘草（各等分）。
上十二味，生姜一片，水煎温服。
痢圣散子　治丈夫妇人，远年近日，赤白休息等痢，（局方）。
黄蘖皮（去粗皮）　枳壳（去穰）　甘草（爁）　御米（即罂粟子）　罂粟花（去蒂盖各四两）　乾姜（炮）　当归（去芦各二两）。
上件为粗散，每服三钱，水一盏半，薤白二条，擘碎同煎至八分去滓，食前稍温服，老人小儿，加减服，忌食生冷油腻之物。
华盖散
治肺感寒邪，咳嗽上气，胸膈烦满，项背拘急，声重鼻塞，头昏目眩，痰气不利，呀呷有声，（同上）。
麻黄（去根节）　紫苏子（隔纸炒）　桑白皮（炙）　杏仁（去皮尖炒）　赤茯苓（去皮）　陈皮（去白一两）　甘草（炙半两）。
上药为末，每服二钱，水一盏，煎七分去滓，食后温服。

十三画  ***************************
达原饮
温疫初起，先憎寒，而后发热，日后但热而无憎寒也，初得之二三日，其脉不浮不沉而数，昼夜发热，日晡益甚，头痛身痛，其时在挟脊之前，肠胃之后虽有头疼身痛，此邪热浮越于经，不可认为伤寒表证，辄用麻黄桂枝之类，强发其汗，此邪不在经，汗之徒伤表气，热亦不减，又不可下，此邪不在里，下之徒伤胃气，其渴愈甚，宜此方，（温疫）。
槟榔（二钱）　草果仁（五分）　厚朴（一钱）　知母（一钱）　芍药（一钱）　黄芩（二钱）　甘草（五分）。
上用水二锺，煎八分，午后温服。
当归建中汤
治妇人产后，虚羸不足，腹中刺痛不止，吸吸少气，或苦少腹中急，掣痛引腰背，不能食饮，产后一月，日得四五剂为善，令人强壮，宜此方，（金匮妇人）。
当归（四两）　桂枝（三两）　芍药（六两）　生姜（三两）　大枣（十二枚）　甘草（二两）。
上六味，以水一斗，煮取三升，分温三服，一日令尽，若大虚加饴糖六两，汤成内之，于火上暖令饴消，若去血过多，崩伤内衄不止，加地黄六两，阿胶二两，合八味，汤成内阿胶，若无当归以芎藭代之，若无生姜，以乾姜代之。
当归生姜羊肉汤
寒疝腹中痛，及胁痛里急者，宜此方，（金匮寒疝）　产后腹㽲痛主之，并治腹中寒疝，虚劳不足，（同上产后）。
当归（三两）　生姜（五两）　羊肉（一斤）。
上三味，以水八升，煮取三升，温服七合，日三服，若寒多者加生姜，成一斤，痛多而呕者，加橘皮二两，白术一两，加生姜者，亦加水五升，煮取三升二合服之。
当归芍药散
妇人怀妊，腹中㽲痛主之，（同上）妇人腹中诸疾痛主之，（同上）。
当归（三两）　芍药（一斤）　白术（四两）　茯苓（四两）　泽泻（半斤）　芎藭（半斤）。
上六味，杵为散，取方寸匕，酒和日三服。
当归四逆汤
手足厥寒，脉细欲绝者主之，（伤寒厥阴）。
当归（三两）　桂枝（三两去皮）　芍药（三两）　细辛（三两）　甘草（二两炙）　通草（二两）　大枣（十二枚擘）。
上七味，以水八升，煮取三升，去滓，温服一升，日三服。
当归四逆加吴茱萸生姜汤
若其人内有久寒者，主之，（同上）。
当归　芍药（各三两）　甘草（二两炙）　通草（二两）　桂枝（二两去皮）　细辛（三两）　生姜（半斤切）　吴茱萸（二斤）　大枣（二十五枚擘）。
上九味，水六升，清酒六升，和煮取五升，去滓温分五服，一方水酒各四升。
当归散
妇人妊娠，宜常服之，妊娠常服，即易产，胎无疾苦，产后百病，悉主之，（金匮妊娠）。
当归　黄芩　芍药　芎藭（各一斤）　白术（半斤）。
上五味，杵为散，饮服方寸匕，日再服。
当归鹤蝨散
九种心痛，蛔虫冷气，先从两肋胸背撮痛，欲变吐方，（外台）。
当归（八分）　鹤蝨（八分）　橘皮（六分）　人参（六分）　槟榔（十二分）　枳实（六分炙）　芍药（六分）　桂心（五分）。
上八味，捣筛为散，空腹煮姜枣饮服，方寸匕，日二服，渐渐加之，一匕半，不利，忌生葱，生冷物，油腻，黏食。
当归汤
疗卒心腹痛，气胀满，不下食，欲得泻三两行佳，（同上）。
当归　茯苓　橘皮　桔梗　高良姜　槟榔（各八分）　生姜（八分）。
上七味，细切，以水七升，煮取二升三合，绞去滓，分温三服，服别相去，如人行六七里，服讫，利三两行，宜停后服，忌猪肉，酢物，生冷，油腻，鱼蒜，黏食，小豆。
当归汤
疗心痛冷痛，腹满如锥刺，及虫啮心痛方，（同上）。
当归（三两）　桔梗（二两）　吴茱萸（三两）　桂心（三两）　芍药（二两）　大黄（二两）。
上六味，切，以水六升，煮取三升三合，去滓内鹤蝨一两，搅温一沸，分三服，空腹服之，微利度，忌猪肉生葱。
当归汤
冷气胁下往来，胸膈痛引背胁闷，（同上）。
当归　芍药　吴茱萸　桂心　人参　大黄　甘草（各二两）　茯苓　枳实（各一两）　乾姜（三两）。
上十味，细切，以水八升，煎取二升半，一服八合，日三服，治尸疰亦佳，忌海藻，菘菜，生葱，酢物等。
当归汤
主心腹搅结痛不止，似有蛔虫者，（同上）。
当归　橘皮　细辛　甘草（炙）　生姜（各四分）　大黄（八分别渍）　鹤蝨（二分）。
上七味，切，以水六升，煮取二升，分温三服，如人行四五里进一服，不利未差，三日更服之，忌海藻，菘菜，生菜。
当归散
凡小儿夜啼者，藏寒而腹痛，面色青手冷，不吐乳是也，此方服之妙，（准绳）。
当归（去芦头）　芍药　人参（各一钱）　甘草（炙）　桔梗　陈皮（各一钱）。
上㕮咀，煎五合，时时少服愈。
当归汤
疗妊娠五月，举动惊愕，动胎不安，下在少腹，痛引腰胳，（腋下）小便瘀，下血安胎方，（外台）。
当归　阿胶（炙）　芎藭　人参（各一两）　大枣（十二枚擘）　艾（一虎口）。
上六味，以酒水各三升，合煮取三升，去滓内胶令烊，分三服，腹中当小，便缓差也。
当归养血汤
年老之人，阴血枯藁，痰火气结，升而不降，饮食不下者，及成膈噎之病也，（回春）。
当归　白芍（煨）　熟地黄　茯苓（去皮各一钱）　贝母（去心）　瓜蒌（去壳）　枳实（麸炒）　陈皮　厚朴（姜汁炙）　香附　抚芎　苏子（炒各七分）　沉香（五分）　黄连（用吴茱萸同炒，去萸不用，用连八分，）。
上锉一剂，姜一片，枣二枚，水煎，竹沥磨沉香调服。
当归饮子
治心血凝滞，内蕴风热，发见皮肤，遍身疮疥，或痒或脓水浸淫，或发赤疹㾦癗，（济生方）。
当归（去芦）　白芍　川芎　生地黄（洗）　白蒺藜（炒去尖）　防风（去芦）　荆芥穗（各一两）　何首乌（各一钱）　黄耆（去芦）　甘草（半两）。
上㕮咀，每服四钱，水一盏半，姜五片，煎至八分，去滓温服，不拘时候。
当归六黄汤
主盗汗，圣药也，（兰室秘藏）。
当归　黄耆（各一钱）　黄蘖　黄芩　黄连　生熟地黄（各七分）。
上为粗末，每服五钱，水二盏，煎至一盏，食前服，小儿减半服之。
当归连翘汤
治痔漏，（回春）。
当归　连翘　防风　黄芩　荆芥　白芷　芍药　生地黄　山栀　白术　人参　阿胶　地榆（各等分）　甘草
上锉一剂，乌梅一个，枣一枚，同煎，食前服。
当归郁李汤
治痔大便结燥，大肠下坠出血，苦痛不能忍者，（正宗）。
当归　郁李仁　泽泻　生地黄　大黄　枳实　苍术　秦艽（各一钱）　麻子仁（研一钱五分）　皂角（一钱）。
水二锺，煎八分，空心服。
当归拈痛汤
治湿热下注，腿脚生疮，赤肿作痛，或腰脚痠痛，或四肢遍身肿痛，或下部顽麻作痒，或成血风，（正宗）。
羌活　当归　防风　茵陈　苍术（各一钱）　苦参　升麻　白术（各七分）　葛根　甘草　黄芩　知母　猪苓　人参（各五分）　黄蘖（三分准绳无）　泽泻（五分）。
水二锺，煎八分，食前服。
当归导气汤
治脓血痢无度，小便不通，腹中痛，（准绳）。
甘草（一钱半）　当归　芍药（各一钱）　木香　青皮　槐花（炒各七分）　泽泻（五分）　生地黄（一钱半酒浸）　槟榔（三钱）。
上共为末，用水煎，食前温服，如小便利，去泽泻。
当归四逆汤
治十年患疝，形容枯藁，左胁有形，其大如臂，以热手握之，沥沥有声，甚至上攻于心，闷绝者久之，热醋熏炙方苏，（医宗必读）。
当归（七分）　附子（炮）　肉桂　茴香（炒各五分）　芍药（四分）　延胡索　茯苓（三两）　泽泻（二分）　柴胡（五分）　川楝子（三分）。
上药研为粗末，都作一服，水煎空心服，（宣明方有山楂子无茴香）。
当归芍药汤
治产后虚损，逆害饮食方，（千金方）。
当归（一两半）　芍药　人参　桂心　生姜　乾地黄　甘草（各一两）　大枣（二十枚）。
上八味，㕮咀，以水七升，煮取三升，去滓分三服，日三。
补中益气汤
治中气不足，或误服克伐药，四肢倦怠，口乾发热，饮食无味，或饮食失节，劳倦身热，脉洪大而无力，或头痛恶寒自汗，或气高而喘，身热而烦，脉微细软弱，自汗体倦，或中气虚弱，而不能摄血，或饮食劳倦而患疟痢等症，（回春）经云，劳者温之，损者益之，又云，甘温能除大热，大忌苦寒药，损其脾胃之气，始得则热中，今立治始得之证，（脾胃论）。
当归（一钱）　陈皮（五分）　升麻　柴胡（各二分）　黄耆　白术　人参　甘草（炙各一钱半）。
上件药，㕮咀，作一服，水二盏，煎至一盏，量气弱气盛，临病斟酌水盏大小，去楂，食远稍热服，如伤寒之重者，不过二服愈，若病久者，以权立加减法治之，正宗，有麦门冬六分，五味子五分。
补肝汤
治肝气不足，两胁下满，筋急不得大息，四肢厥冷，发抢心腹痛，目不明瞭，及妇人心痛，乳痈膝热，渴，爪甲枯，口面青者方，（千金）。
山茱（翼作乌头）　甘草　桂心（各三两）　桃仁（翼作蕤人）　柏子仁　细辛　防风　茯苓（各二两）　大枣（二十四枚）。
上九味，㕮咀，以水九升，煮取五升，去滓分三服。
补肝散
治肝风内障，不痛不痒，眼见花，发黄白黑赤，或一物二形难辨方，（准绳）。
羚羊角　防风（各三两）　人参　茯苓（各二两）　玄参　细辛　车前　黄芩（炒）　羌活（各一两）。
上为末，食后米饮调服一钱。
补肺汤
治肺气不足，逆满上气，咽中闷塞，短气，寒从背起，口中如含霜雪，言语失声，甚者吐血方，（千金）。
五味子（三两）　乾姜　桂心　款冬花（各二两）　麦门冬（一升）　大枣（一百枚）　粳米（二合）　桑根白皮（一升）。
上八味，㕮咀，以水一斗，先煮桑白皮五沸，下药煮取三升，分三服。
补肺汤
专治肺气不足，咳嗽上气，牵绳而坐，吐沫唾血，不能饮食方，（千金）。
苏子（一升）　桑白皮（五两）　半夏（六两）　紫菀　人参　甘草　五味子　杏仁（各二两）　款冬花　射干（各半两）　麻黄　乾姜　桂心（各三两）　细辛（一两半）。
上十四味，㕮咀，以水一斗二升，煮取三升半，分五服，日三夜二。
补肺人参汤
治肺藏气虚，咳嗽少力，言语声嘶，吃食减少，日渐羸瘦方，（圣济）。
人参（一两）　紫菀（去苗土半两）　黄耆　鹿角胶（捣研炒黄）　桂皮（去粗皮各一两）　白术　紫苏茎叶（各三分）　五味子　乾姜（炮各半两）　乾地黄（一两）　杏仁（汤浸去皮尖双仁炒半两）。
上一十一味，粗捣筛，每服二钱匕，水一盏，枣三枚，擘破同煎，至六分，去滓，不计时候服。
葛根汤
太阳病，项背强[几][几]，无汗，恶风者主之，（太阳中篇）太阳与阳明合病者，必自下利主之，（同上）太阳病，无汗而小便反少，气上冲胸，口噤不得语，欲作刚痉者主之，（金匮痉病）。
葛根（四两）　麻黄（三两去节）　桂枝（二两去皮）　生姜（三两切）　大枣（十二枚擘）　芍药（二两）　甘草（二两炙）。
上七味，㕮咀，以水一斗，先煮麻黄葛根，减二升去上沫，内诸药，煮取三升，去滓温服一升，覆取微似汗，不须啜粥，如桂枝法将息，及禁忌，诸汤皆仿此。
葛根加半夏汤
太阳与阳明合病，不下利，但呕者主之，（伤寒太阳中篇）。
葛根（四两）　麻黄（二两去节）　甘草（二两炙）　芍药（二两）　桂枝（二两去皮）　生姜（二两切）　半夏（半斤洗）　大枣（十二枚擘）。
上八味，以水一斗，先煮葛根麻黄，减二升，去白沫，内诸药，煮取三升，去滓温服一升，覆取微似汗。
葛根黄连黄芩汤
太阳病，桂枝证，医反下之，利遂不止，脉促者表未解也，喘而汗出主之，（同上）。
葛根（半斤）　甘草（二两炙）　黄芩（二两）　黄连（三两）。
上四味，以水八升，先煮葛根，减二升，内诸药，煮取二升，去滓分温再服。
葛根解肌汤
治麻疹初起，发热咳嗽，或乍凉乍热主之，（医通）。
葛根　前胡　荆芥　鼠黏子　连翘　赤芍　蝉脱　木通（各等分）　生甘草（减半）。
水煎热服。
葛花解酲汤
治饮酒太过，呕吐痰逆，心神烦乱，膈痞塞手足战摇，饮食减少，小便不利，（辨惑论）。
白蔻　砂仁　葛花（各五钱）　木香（五分）　青皮（三分）。
水煎温服，或为极末，每服三钱匕，白汤调下，但微汗，酒病去。
解肌汤
治伤寒温病方，（千金）。
葛根（四两）　麻黄（三两）　黄芩　芍药　甘草（各二两）　大枣（十二枚）。
上六味，㕮咀，以水一斗，煮取三升，饮一升，日三服，三四日不解，脉浮者宜重服发汗，脉沉实者，宜以駃豉丸下之，按局方，葛根解肌汤从延年方，有桂心一两，作七味，又活人书同。
解毒汤
治下疳初起，（霉疮秘录）。
连翘　荆芥　木通　黄连　生地黄　牛膝　滑石　忍冬花　何首乌　甘草（各等分）。
用水二大钟，煎八分服，渣再煎七分服。
解毒泻心汤
治心经火旺，酷暑时临，致生天泡，发及遍身者，（正宗）。
黄连　防风　荆芥　山栀　黄芩　牛蒡子　滑石　玄参　知母　石膏（各一钱）　木通　甘草（各五分）。
水二锺，灯心二十根，煎八分，食远服。
解急蜀椒汤
主寒疝气，心痛如刺，绕脐腹中尽痛，白汗出，欲绝方，（外台）。
蜀椒（二百枚汗）　附子（一枚炮）　粳米（半斤）　乾姜（半两）　半夏（十二枚洗）　大枣（十二枚）　甘草（一两炙）。
上七味，切，以水七升，煮取三升，澄清热服一升，不差更服一升，数用疗心腹痛，囷结欲死，解结逐寒上下痛良，忌猪羊肉，饧，海藻，菘菜，（肘后，古今录验，范汪方，无甘草，余同，经心录同，）。
滋肾明目汤
治劳神肾虚，血少眼痛，（回春）。
当归　川芎　生地黄　熟地黄　白芍（以上倍）　桔梗　人参　山栀　黄连　白芷　蔓荆子　菊花　甘草（以上减半）。
上锉剂，细茶一撮，灯心一团，水煎食后服，热甚加草龙胆，柴胡，肾虚加黄蘖，知母，风热壅甚，加防风，荆芥，风热红肿，加连翘，黄芩。
滋阴降火汤
治阴虚火动，发热咳嗽，吐痰喘急，盗汗口乾，此方与六味地黄丸，相兼服之，大补虚劳神效，（回春）。
当归（酒洗一钱二分）　白芍（酒炒一钱三分）　生地黄（八分）　熟地黄（姜汁炒）　天门冬（去心）　麦门冬（去心）　白术（去芦各一钱）　陈皮（七分）　黄蘖（去皮蜜水炒）　知母（各五分）　甘草（炙五分）。
上锉一剂，生姜三片，大枣一枚，水煎，临服入竹沥，童便，姜汁少许，同服。
塌气散
治肿，（幼幼新书）。
中庸（樟柳根）　赤小豆　橘皮红　萝卜子　槟榔　甘草（各半两）　木香（一分）。
上末二钱，水小盏，姜枣煎六分，通口服，量与。
塌气散
泻利差后，遍身肿主之，（同上）凡冷利日久，失医治，遍身浮肿，却如吹，脉洪是气化为水，沉实还因积有之，气顺肿消为上法，气平两日，定多尿，莫交食，饱还忧滞，此疾元因积损脾，（同上）。
茴香　白牵牛　甘草（炒）　木香（各一钱）。
上末半钱，紫苏汤下。
滑石代赭汤
百合病，下之后者主之，（金匮百合）。
百合（七枚擘）　滑石（三两碎绵裹）　代赭石（弹丸一枚绵裹）。
上先以水洗百合，渍一宿，当沫出，去其水，更以泉二升，煎取一升，去滓，别以泉水二升，煎滑石代赭，取一升去滓，后和合重煎，取一升五合，温服。
滑石白鱼散
小便不利主之，（同上消渴）。
滑石（二分）　乱发（二分烧）　白鱼（二分）。
上三味，杵为散，饮服半钱匕，日三服。
鼠黏子汤
治鬓疽初起，热多寒少，头眩作痛，口燥咽乾，渴当饮冷，二便秘涩，六脉沉实有力，烦闷疼痛者，（外科正宗）。
鼠黏子　桔梗　当归　甘草梢　赤芍　连翘　玄参　地骨皮　防风　天花粉　木通（各一钱）　大黄（炒一钱）。
水二锺，煎八分，食前服，渣再煎服。
搜风解毒汤
治杨梅疮，不犯轻粉，病深者月馀，浅者半月，即愈，服轻粉药，筋骨挛痛，瘫痪不能动履者，服之亦效，（本草纲目入门名仙遗粮汤）。
土茯苓（一两）　薏苡仁　金银花　防风　木瓜　木通　白藓皮（各五分）　皂荚子（四分）　人参（气虚加七分）　当归（血虚加七分）。
水二大碗，煎饮，一日三服，惟忌饮茶，及牛，羊，鸡，鹅，鱼肉，烧酒，麦面，房劳，盖秘方也。
伤寒，头痛壮热，百节疼痛方，（千金方）。
柴胡　栀子仁　芍药　知母（各四两）　升麻　黄芩　大青　杏仁（各三两）　石膏（八两）　香豉（一斤）。
上十味，㕮咀，以水九升，煮取二升七合，分温三服，若热甚，加大黄四两。
蜀漆散
疟多寒者，名牡疟主之，（金匮）。
蜀漆（烧去腥）　云母（烧二日夜）　龙骨（等分）。
上三味，杵为散，未发前，以浆水半钱，温疟，加蜀漆半分，临发时，服一钱匕，（一方，云母作云实，）。
痰澼，心腹痛，兼冷方，（同上）。
鳖甲（炙）　柴胡　赤芍药（各八分）　甘草（炙）　枳实（炙）　生姜　白术（各六分）　槟榔（七个）。
上八味，切，以水六升，煮七味，取二升半，去滓内槟榔末，分服八合，当利，忌海藻，菘菜，苋菜，桃，李，雀肉等。
饮酒房劳，虚受热积，日不食，四体中虚热，饮食不已，入百脉，心气虚，令人错谬失常方，（外台）。
酸枣仁（半升）　人参　白薇　枳实（炙）　知母　栝蒌根　芍药（各二两）　茯苓（三两一作茯神）甘草（炙一两）　生地黄（八两）。
上十味，切，以水一斗，煮取三升，分三服。
葶苈大枣泻肺汤
肺痈，喘不得卧，（金匮肺痈）疗支饮不得息主之方，（千金）肺痈胸满，一身面目浮肿，鼻塞清涕出，不闻香臭酸辛，咳逆上气，喘鸣迫塞主之，（脉经）。
葶苈（熬令黄色捣丸如弹丸大）　大枣（十二枚）。
上先以水三升，煮枣取二升，去枣内葶苈，煮取一升顿服。
腰膝髀连腿脚疼酸者方，（外台方）。
杜仲（八两）　独活（四两）　乾地黄（四两）　当归　川芎（各四两）　丹参（五两）。
上六味，切，以绢袋盛，上清酒二斗，渍之五宿，初服二合，日再服，以知为度，忌芜荑。
瑞金散
治妇人血气撮痛，月经不行，预先呕吐疼痛，及月信不通，（妇人大全良方又名姜黄散）。
片子姜黄（四两）　牡丹皮　莪术　红花　当归　赤芍药　川芎　桂心　延胡索（各两半）。
上为末，每服二钱，水一盏，酒三分，温服日三。
腹中痃气连心引痛紧急方，（外台）。
白术（三两）　枳实（三两炙）　柴胡（四两）　鳖甲（二两炙）。
上四味，切，以水七升，煮取二升五合，去滓，空肚分三服，相去七八里久，能连服三四剂，始知验，禁生冷，猪肉，并毒鱼，大须慎之，频服有效，忌苋菜，生葱。
葵子茯苓丸
妊娠有水气，身重小便不利，洒淅恶寒，起即头眩者主之，（金匮）。
葵子（一斤）　茯苓（三两）。
上二味，杵为散，饮服方寸匕，日三服，小便利则愈。

十四画  ***************************
酸枣汤
虚劳虚烦，不得眠，（同上）疗虚劳不得眠，烦不可宁者方，（外台有生姜二两一方加桂二两）。
酸枣仁（二升）　甘草（一两）　知母（二两）　茯苓（二两）　芎藭（二两）。
上五味，以水八升，煮酸枣仁，得六升，内诸药煮取三升，分温三服，（深师有生姜二两麦门冬一升）。
酸枣汤
治虚劳烦扰，奔气在胸中，不得眠方，（千金）。
酸枣仁（五升）　人参　桂心　生姜（各二两）　石膏（四两）　茯苓　知母（各三两）　甘草（一两半）。
上八味，㕮咀，以水一斗，先煮酸枣仁，取七升，去滓，下药，煮取三升，分三服，日三。
酸枣仁汤
治风毒散攻下焦，冷注四肢，疼痛，脚膝[疒/帬]痹，及风邪干藏，心神恍惚，筋脉拘急，（圣济）。
酸枣仁（炒一两）　薏苡仁（炒一两半）　人参（三分）　茯神（去木一两）　麦门冬（去心焙半两）。
上五味，粗捣筛，每服四钱匕，水一盏，煎至七分，去滓热服，不拘时，日三。
远志散
治肝邪热，出言反常，乍宽乍急方，（千金）。
远志　射干　杏仁　大青（各一两半）　茯神　麦门冬　葛根　甘草（各一两）　芍药（一两三分）　桂心（三分）　知母　升麻（各五分）　石膏（二两）。
上十三味，治下筛为粗散，以水二升五合，煮竹叶一升取汁，内药一匕半，煎取八合，为一服，日一，以绵裹散煮之。
远志丸
治因惊言语颠错，不能服温药，宜此方，（本事方）。
朱砂（半两入麝香少许同研）　金箔（五片）　远志　南星　白附子（炮微黄）　白茯苓　酸枣仁　人参（各八两）。
上八味，炼蜜丸，如梧子大，朱砂为衣，每服三十丸，薄荷汤下，食后临卧服，济生方无金箔，白附子，天南星，酸枣仁，有石菖，龙齿，茯神，俱七味。
远志汤
治产后，忽苦心中冲悸不定，志意不安，言语错误，惚惚愦愦，情不自觉，（产后得此症，是心虚所致，若其人心胸逆气，加半夏三两，）。
远志　麦冬　人参　甘草　当归　桂心（各二两）　芍药（一两）　茯苓（五两）　生姜（六两）　大枣（二十枚）。
上以水一斗，煮取三升，分三服，羸者分四服，（千金方）。
蜜煎导方　阳明病，自汗出，若发汗，小便自利者，此为津液内竭，虽硬不可攻之，当须自欲大便，宜此导而通之，若土瓜根，及大猪胆汁，皆可为导，（伤寒）。
食蜜（七合）。
上一味，于铜器内，微火煎，当凝如饴状，搅之勿令焦著，欲可丸，并手捻作挺，令头锐大，如指长二寸许，当热时急作，冷则硬，以内穀道中，以手急抱，欲大便时，乃去之。
蜜附汤
治心腹疼痛，或吐或泄，状如霍乱，及疗冒涉湿寒，贼风入腹，拘急切痛，（三因方）。
附子（生去皮脐，切作四片，以白蜜煎，令附变色，以汤洗，去蜜，切半两，）　桂　芍药（各三两）　甘草（炙四分）。
上每四大钱，水一盏，姜五片，枣二枚，煎七分，食前服，大便秘结，入白蜜半匙煎，（按易简方，附子建中汤方后云，治疝气发作，加蜜一箸头煎，名蜜附子汤，）。
宁志丸
治心虚，血虚，多惊，（直指方）。
人参　茯苓　茯神　柏子　琥珀　当归　酸枣（炒）　远志（酒浸半日焙各半两）　乳香　朱砂（别研）　石菖（各一两）。
上末，蜜圆梧子大，每三十丸，食后枣汤下，按千金定志小丸，百一选方，产后宁志膏两合，无当归柏子，又比魏氏八物定志丸，则有紫石英，无柏子，茯苓，琥珀，当归。
宁志膏　治心脏亏虚，神志不守，恐怖惊惕，常多恍惚，易于健忘，睡卧不宁，梦涉危险，一切心疾，皆治之，（局方）。
酸枣仁（微炒去皮一本作二两）　人参（去芦各一两）　辰砂（研细水飞半两）　乳香（以乳钵坐水盏中细研一分）。
上各研和匀，炼蜜丸，如弹子大，每服一粒，温酒化下，枣汤亦得，空心临卧服，按百一选方，宁志丸，有当归，石菖，茯苓。
鼻中瘜肉不通利方，（外台）。
细辛　瓜蒂
各等分，末，以吹鼻中，须臾涕出，频吹之差，（千金方，絮裹如枣大，塞鼻中，须臾通，张文仲亦治鼻痈，不闻香臭，）。
荣卫返魂汤
流注痈疽，发者伤折，非此不能效，至于救坏病，活死肌，真仙妙剂，主之，（准绳）。
何首乌（不犯铁）　当归　木通（去皮节）　赤芍药（炒）　白芷（不见火）　茴香（炒）　土乌药（炒）　陈皮壳（面炒若恶心加姜汁炒）　甘草
上方止九味，各等分，水酒汤使，随症用之，惟流注加独活，每服四钱，病在上，食后服，病在下，食前服，（又名通顺散或何首乌散）。
汉防己散
治伤寒热毒逼心，谵语见鬼神不安，宜服，（圣惠方）。
汉防己（半两）　桂心（三分）　防风（三分去芦）　甘草（半两炙微赤锉）　生地黄（二斤绞取汁）。
上件药，捣罗为末，入地黄汁，水一大盏，调令匀，入银器中，盛甑中蒸半日，取去，每服三合，以温水下之，不计时候服之，（即金匮防己地黄汤也）。
駃豉丹　治伤寒留饮，宿食不消方，（同上）。
豆豉（一升）　巴豆（去油三百枚今用二百枚）　杏仁（六十枚）　黄芩　黄连　大黄　麻黄（各四两）芒硝　甘遂（各三两）。
上九味，为末，以酒和丸，如大豆，服二丸，不得下者增之。
苇茎汤
治咳有微热，烦满，胸中甲错，是为肺痈，（金匮肺痿）。
苇茎（二升）　薏苡仁（半升）　桃仁（五十枚）　瓜瓣（半升）。
上四味，以水一斗，先煮苇茎，得五升去滓，内诸药，煮取二升，服一升，再服当吐如脓。
蜘蛛散
阴孤疝气者，偏有小大，时时上下主之，（金匮跌蹶）。
蜘蛛（十四枚熬焦）　桂枝（半两）。
上二味，为散，取八分一匕，饮和服，日再服，蜜丸亦可。
蒲灰散
厥而皮水者主之，（金匮水气）小便不利者主之，（同上）。
蒲灰（七分）　滑石（三分）。
上二味，为散，饮服方寸匕，日三服。
膈气丸
治气食忧劳思虑方，（事证方）。
半夏（汤浸七次薄切焙）　桔梗（各二两炒）　肉桂（不见火）　枳壳（去穰麸炒各一钱半）。
上细末，姜汁糊丸，梧子大，姜汤下三十丸，临卧服。
实脾散
治脾元虚肿，（本事方）。
大附子（一个炮去皮脐）　草果子（去皮）　乾姜（炮各二两）　甘草（一两炙）　大腹（连皮六个）　木香（一个切片）。
上用水于砂器内同煮一半以来，擘开乾姜心肉白为度，不得全令水乾，恐近底焦，取出锉焙为末，每服空心，日午用沸汤点服，一方，有厚朴，白术，木香，茯苓，共十味，治遍身肿，不烦渴，大便自调，或溏泄，小便虽少而不赤涩，此属阴水，此汤主之。
实脾饮
治水肿，（回春）治中满或鼓胀，兼脾虚发肿饱闷，（同上）。
苍术　白术　厚朴　枳壳　陈皮　茯苓（各一钱）　砂仁（七分）　木香（三分）　香附　猪苓　泽泻　大腹皮（各八分）。
上锉作剂，灯心一团，水煎磨木香调服，（或枳壳代枳实名分消汤）。

十五画  ***************************
调胃承气汤
伤寒脉浮，自汗出，小便数，心烦微恶寒，脚挛急，反与桂枝汤，欲攻其表，此误也，得之便厥，咽中干，烦躁吐逆者，作甘草乾姜汤与之，以复其阳，若厥愈，足温者，更作芍药甘草汤与之，其脚即伸，若胃气不和，讝语者，少与此汤，若重发汗，复加烧针者，四逆汤主之，伤寒太阳，发汗后，恶寒者，虚故也，不恶寒，但热者实也，当和胃气，与此汤，（同上）太阳病未解，脉阴阳俱停，必先振慄，汗出而解，但阳脉微者，先汗出而解，但阴脉微者，下之而解，若欲下之，宜此汤，（同上）伤寒十三日，过经讝语者，以有热也，当以汤下之，若小便利者，大便当硬而反下利，脉调和者，知医以丸药下之，非其治，若自下利者，脉当微厥，今反和者，此为内实也，此汤主之，（同上）太阳病，过经十馀日，心下温温欲吐，而胸中痛，大便反溏，腹微满郁郁微烦，先此时，自极吐下者，与此汤，若不尔者，不可与，但欲呕，胸中痛，微溏者，此非柴胡证，以呕故，知极吐下也，（同上）阳明病，不吐不下，心烦者，可与此汤，（同上阳明）太阳病，三日发汗不解，蒸蒸发热者，属胃也，宜此汤，（同上）伤寒吐后，腹胀满者，与此汤，（同上）大便不通，胃气不和者，（同上）邪热传里，无痞满，惟存宿结而有瘀热者，主之，（温疫论有生姜）。
芒硝（半升）　甘草（二两炙）　大黄（四两去皮酒渍洗）。
上三味，以水三升，煮取一升，去滓内芒硝，更煮两沸顿服。
调中汤
疗夏月及初秋忽有暴寒折于盛热，热结四肢，则壮热头痛，伤于胃，则下利，或血，或水，或赤带下，壮热且闷，脉微且数，宜下之方，（外台）　又调中汤，去大黄，即治风温证，兼治阳病，因下遂协利不止，及伤寒不因下自利，表不解，而脉浮数者，皆可去大黄煎之，殊验也，（活人书）。
大黄　葛根　黄芩　芍药　桔梗　茯苓　藁本　白术　甘草（炙各二两）。
上九味，以水九升，煮取三升，分三服，服别相去二食久，勿以食隔，须取快下，壮热便歇，其下亦止也，凡秋夏，旱热积日，忽有暴寒折之，热无可散，喜搏著肌中，作壮热气也，胃为六腑之长，最易得伤，非忽暴寒伤之而下也，虚冷人则不壮热，但下利，或霍乱也，少实人，有服五石人，喜壮热，其适与药吃断下，则加热郁闷而死矣，亦有不止，便作壅热毒，壮热甚不歇则剧，是以宜此调中汤下之，和其胃气，其表热者，宜前胡大黄下之也。
调中汤
论曰，产后腹痛，及泻利者何，答曰，产后肠胃虚怯，寒邪易侵，若未满月，欲冷当风，乘虚袭留于原膜，散于腹胁，故腹痛作阵，或如锥刀所刺，流入大肠，水穀不化，洞泄肠鸣，或下赤白，胠胁䐜胀，或痛走不定，急服此汤立愈，若医者，以为积滞取之，祸不旋踵，谨之谨之，（妇人大全良方）。
高良姜　当归　桂心　芍药　附子（炮）　川芎（各一分）　甘草（半分）。
上为粗末，每服三钱匕，水三盏，煎至一盏，去滓热服，评曰，产后，下痢非止一证，当随所因而调之，既云欲冷当风，何所不至，寒热风湿，本属外因，喜怒忧思，还从自性，况劳逸飢饱，皆能致病，若其洞泄，可服调中汤，赤白滞下，非此能愈，各随门类，别有正方。
调经方　产后四肢浮肿者何，答曰，产后败血乘虚，停积于五脏经，流入四肢，留淫日深，却还不得，腐坏如水，故令四肢面目浮肿，医人不识，便作水气治之，凡治水气，多用导水药，极虚人，夫差后既虚之，是为重虚，往往因致夭枉，但服此散，行瘀肿消即愈，（三因方）。
没药（别研）　琥珀　桂心　赤芍药　当归（各一两）　细辛　麝香（各半钱别研）。
上为末，每服半钱匕，生姜汁温酒，各少许调匀服。
增损四物汤
产后乍寒乍热者何，答曰，阴阳不和，败血不散，能令乍寒乍热，产后血气虚损，阴阳不和，阴胜则乍寒，阳胜则乍热，阴阳相乘，则或寒或热，若因产劳，脏腑血弱，不得宣越，故令败血不散，入于肺，则热，入于脾，则寒，医人若误作疟疾治之，则谬矣，阴阳不和，宜增损四物汤，败血不散，夺命丹，又问二者何以别之，答曰，时有刺痛者，败血，俱寒热无他证者，阴阳不和，宜此方，（三因方）治妇人血气不足，四肢惰怠，乏力少气，兼治产后，下血过多，荣卫虚损，阳气不和，乍寒乍热，并宜服之，（易简方）。
当归（去芦）　甘草（炙）　芍药　川芎（去芦）　乾姜（炮）　人参（各等分）。
上㕮咀，每服四钱，水一盏，煎至六分，去滓热服。
乐令黄耆汤
疗虚劳少气，胸心痰冷，时惊惕，心中悸动，手足逆冷，体常自汗，补诸不足，五脏六腑虚损，肠鸣风湿，荣卫不调百病，又治风里急方，（外台）。
黄耆（二两）　当归（三两）　乌头（三两炮去皮尖破四片入蜜炙之金黄色）　桂心（三两）　生姜（四两）　蜀椒（二两去汗）　人参（二两）　芍药（二两）　大枣（七枚擘）　茯苓（二两）　远志（二两去心）　半夏（四两洗）。
上十二味，㕮咀，切，以水一斗五升，煮取四升，分服八合，日三，夜再，忌生葱，羊肉，饧，猪肉，冷水，大酢，（千金有橘皮，细辛，前胡，甘草，麦门冬，无乌头，蜀椒，远志，为十四味，）。
润肠汤
治大便闭结不通，（回春）。
当归　熟地　火麻仁（去壳）　桃仁（去皮）　杏仁（去皮）　枳壳　厚朴（去粗皮）　黄芩　大黄（各等分）　甘草
上锉一剂，水煎，空心热服，大便通即止，药不得多服，如修合润肠丸将药加减各为末，炼蜜为丸，如梧桐子大，每服五十丸，空心白汤吞下，切忌辛热之物。
广济半夏汤
疗胸胁不利，腹中胀，气急妨闷，（外台）脚气心烦闷气急不安方，（同上）。
半夏（一升汤洗去滑）　生姜（八两）　桂心（三两）　槟榔（二两半末）。
上四味，切，以水八升，煮减半，内槟榔仁末，煎取二升八合，绞去滓，分温三服，服别相去如人行五六里，进一服，微利为度。
蔓荆子散
治大焦热，耳内生脓，或耳鸣而聋，（回春）。
蔓荆子　升麻　木通　赤芍　麦门冬（去心）　炙甘草　生地　前胡　赤苓　桑白皮（蜜水炒）　甘菊花（各等分）。
上锉一剂，生姜三片，枣二枚，水煎食后服。
蒌贝养荣汤
痰涎涌甚，胸膈不清者宜之，（温疫）。
知母　天花粉　贝母　瓜蒌实　橘红　白芍　紫苏子
水姜煎服。
溃坚汤
治五积六聚，诸般症瘕，痃癖，血块之总司也，（回春）。
当归　白术（去芦）　半夏（姜炒）　陈皮　枳实（麸炒）　砂仁　香附子　山楂肉　厚朴（姜炒）　木香（各等分）。
上锉一剂，姜一片，水煎，磨木香调服。

十六画  ***************************
橘皮汤
乾呕哕若手足厥者主之，（金匮）。
橘皮（四两）　生姜（半斤）。
上二味，以水七升，煮取三升，温服一升，下咽即愈。
橘皮汤
治肺热气上咳息奔喘方，（千金）。
橘皮　麻黄（各三两）　柴胡　乾紫苏（删繁作干蓝各三两）　宿姜　杏仁（各四两）　石膏（八两）。
上七味，㕮咀，以水九升，煮麻黄两沸，去沫下诸药，煮取三升，去滓分三服，不差与两剂。
橘皮汤
疗妊娠呕吐，不下食，（同上）。
橘皮　竹茹　人参　白术（各十八铢）　生姜（一两）　厚朴（十二铢）。
上六味，㕮咀，以水七升，煮取二升半，分三服，不差重作。
橘皮汤
治饮酒过度，酒毒积在肠胃，或呕吐不食，渴多引饮，（圣济）。
陈橘皮（汤浸去白炒）　葛根（锉）　甘草（炙锉）　石膏（打碎各一两）。
上四味，粗捣筛，每服三钱匕，水一盏，煎至七分，去滓温服，不拘时候。
橘皮大黄朴硝方　鱠食之，在心胸间不化，吐复不出，速下除之，久成症病，治之方，（金匮）。
橘皮（一两）　大黄（二两）　朴硝（二两）。
上三味，以水一大升，煮至小升，顿服即消。
橘皮枳实生姜汤
胸痹，胸中气塞，短气，茯苓杏仁甘草汤主之，此汤亦主之，（同上）肘后千金曰，治胸痹，胸中愊愊如满，噎食习习如痒，喉中涩，唾吐澡沫，（同上）。
橘皮（一斤）　枳实（三两）　生姜（半斤）。
上三味，以水五升，煮取二升，分温再服。
橘皮竹茹汤
哕逆者主之，（同上）。
橘皮（二斤）　竹茹（二斤）　大枣（三十枚）　生姜汁（半斤）　甘草（五两）　人参（一两）。
上六味，以水一升，煮取三升，温服一升，日三服，济生方，无大枣，有枇杷叶，麦门冬，半夏，茯苓，俱九味，治胃热，多渴，呕哕，不食。
霍乱转筋洗方，（济生方）。
蓼一把，去两头，水三升，煮取二升，放温重洗。
独活汤
治风腰脚疼痛不可忍，足胫痛痹方，（圣济）。
独活（去芦头一分）　黄耆（锉半两）　防风（去叉）　茯神（去木）　桂（去粗皮）　白藓皮　羚羊角（镑各一钱）　酸枣仁（炒半两）　桃仁（去皮尖双仁炒一两）。
上九味，粗捣筛，每服五钱匕，水一盏半，煎至一盏，去滓温服，空心日午夜卧各一。
独参汤
治元气虚弱，恶寒发热，或作渴烦躁，痰喘气促，或气虚卒中不语口噤，或痰涎上涌，手足逆冷，或妇人难产，产后不醒，喘急等证，（薛氏）。
人参（二两）。
上一味，水煎，人参性寒，故姜佐之，如不应，急用参附汤，　圣济录，治胃寒气满不能转化，易飢不能食者方，人参末二钱，生附子末半钱，生姜二钱，水七合，煎二合，鸡子清一枚，打转空心服之。
独活寄生汤
夫腰背痛者，皆由肾气虚弱，卧冷湿地，当风得之，不以速治，能流入脚膝为偏枯，冷痹缓弱疼重，或腰痛挛，脚重痹，宜急服此方，（千金方）。
独活（三两）　寄生（一作续断）　杜仲　牛膝　细辛　秦艽　茯苓　桂心　防风　芎藭　乾地黄　人参　甘草　当归　芍药（各二两）。
上十五味，㕮咀，以水一斗，煮取三升，分二服，温身勿冷风，虚下利者，除乾地黄服，复取蒴藋叶火燎，厚安席上，及热眠上，冷复燎之，冬月取根，春取茎熬，卧之佳，其馀薄熨，不及蒴藋蒸为愈也，诸处风湿亦用此法，新产竟或患腹痛，不得转动，及脚腰挛痛，不得屈伸痹弱者，宜服此汤，除风消血，（肘后，有附子一枚，无寄生，人参，甘草，当归，）危氏得效方，去寄生，芍药，用断续，名万金汤，治风补虚顺荣卫，通血脉，并腰膝沉重，缓弱无力，及治手足风累效，血虚体弱，加鹿茸，肉苁蓉，各半两。
独活散
治冷滞风气攻刺腰胯疼痛，（圣惠方）。
独活（一两）　牛膝（二两）　附子（炮一两）　川芎　桂心　芍药　当归（各三分）　桃仁（半两）。
上八味，每三钱，水一中盏，姜半分，煎六分，食前温服。
泽漆汤
咳而脉浮者，厚朴麻黄汤主之，脉沉者，此方主之，（金匮咳嗽）。
半夏（半升）　紫苏（五两一作紫菀）　泽漆（三斤以东流水五斗煮取一斗五升）　生姜（五两）　白前（五两）　甘草　黄芩　人参　桂枝（各三两）。
上九味，㕮咀，内泽漆汁中，煮取五升，温服五合，至夜尽。
泽泻汤
心下有支饮，其人若冒眩者主之，（金匮痰饮）。
泽泻（五两）　术（二两）。
上二味，以水二升，煮取一升，分温再服。
泽泻散
治妊娠气壅，身体腹胁浮肿，喘急大便不通，小便赤涩宜服，（准绳）。
泽泻　木通　桑白皮　赤茯苓　枳壳　槟榔（各一钱半）。
上作一服，水二锺，生姜五片，煎至一锺，食前服。
龙胆汤
治婴儿出腹血脉盛实，寒热温壮，四肢惊掣，发热大吐哯者，若已能进哺，中食不消，壮热及变蒸不解，中客人鬼气，并诸惊痫方，悉主之，十岁已下小儿，皆服之，小儿龙胆汤第一，是新出腹婴儿方，若日月长大者，以次依此为例，若必知客忤及有魃气者，可加人参当归，各加龙胆多少也，一百日儿，加三铢，二百日儿加六铢，一岁儿，加半两，余药准此，（千金）。
龙胆　钩藤　柴胡　黄芩　桔梗　芍药　茯神　甘草（炙各六铢）　蜣螂（二枚）　大黄（一两）。
上十味，㕮咀，以水一升，煮取五合为剂也，服之如有节度，药有虚实，虚药宜足数合水也，儿生一日至七日，分一合为三服，儿生八日至十五日，分一合半为三服，儿生十六日至二十日，分二合为三服，儿生二十日至三十日，分三合为三服，儿生三十日至四十日，尽五合为三服，皆得下即止，勿再服也。
龙胆泻肝汤
治肝经湿热，玉茎患疮或便毒，悬痈，小便赤涩，或久溃烂不愈，又治阴囊肿痛，红热甚者并效，（正宗）治妇人阴癃痒痛，（薛己）。
龙胆草　连翘　生地黄　泽泻（各一钱）　车前子　木通　归尾　山栀　甘草　黄连　黄芩（各五分）　大黄（二钱便秘加）。
水二锺，煎八分，食前服。
导赤各半汤
治患伤寒后，心下不硬，腹中不满，大小便如常，身无寒热，渐变神昏不语，或睡中独语一二句，目赤唇焦，舌乾不饮水，稀粥与之则咽，不与则不思，形如醉人，庸医不识而误人者多，不知热传手少阴心经，心火上而逼肺金，所以神昏，名越经证，无人知之，（六书）。
黄连　山栀　黄芩　滑石　甘草　知母　犀角　茯神　麦门冬　人参
水二锺，姜枣煎之，槌法，加灯心一握，龙眼肉十枚，煎沸热服，（寿世保元名泻心导赤散，无龙眼肉，生用地黄汁，三匕，）。
导痰汤
治一切痰厥，头目旋运，或痰饮留积不散，胸膈痞塞，胁肋胀满，头痛吐逆喘急，痰嗽涕唾稠黏，坐卧不安，饮食不思，（济生方）。
半夏（汤洗七次四两）　天南星（炮去皮）　枳实（去瓤麸炒）　赤茯苓（去皮）　橘红（各一两）　甘草（炙半两）。
上㕮咀，每服四钱，水二盏，姜十片，煎八合，温服食后，按百一选方，无南星，有桂，又入门，加香附子，乌药，木香，名顺气导痰汤，又加黄芩黄连，名清热导痰汤，又加羌活，防风，白术，名祛风导痰汤，又加远志，菖蒲，黄芩，黄连，朱砂，名宁心导痰汤，皆后世方名也。
头风神方，（广笔记）。
土茯苓（忌铁四两）　金银花（三钱）　蔓荆子（一钱）　玄参（八分）　防风（一钱）　明天麻（一钱）　辛荑　川芎（各五分）　黑豆（四十九粒）　灯心（二十撮）　芽茶（五钱）。
河水井水各一锺半，煎一锺服。
头风摩散，（金匮）。
大附子（一枚炮）　盐（等分）。
上二味，为散，沐了以方寸匕，已摩疾上，令药力行。
桦皮散
治肺藏风毒，遍身疮疥，及瘾疹瘙痒，瘙之成疮，又治头上风刺，及妇人粉刺，（局方）。
荆芥　杏仁（去皮尖用水二碗于铜锅内熬候减水一半急取出放令乾各二两）　甘草（炙半两）　枳实（去穰用炭火烧存性取出于湿纸上令冷）　桦皮（烧灰秤各四两）。
上药除杏仁外，并捣罗为末，却将杏仁别研，令极细，次用诸药末，旋旋入研令匀，每服二钱，食后调下，温酒服，日进三服，疮疥甚者，每日频服。
历节诸风方　疗历节诸风，百节痠痛，不可忍，（外台）。
松脂（卅斤炼五十遍不能三十遍亦可用）。
上一味，以炼酥三升，温和脂三升，熟搅令极调，且空腹酒服方寸匕，日三，数食面粥为佳，慎鱼腥，生冷，酢物，果子，一百日瘥。
积年患气，发作有时，心腹绞痛，忽然气绝，腹中坚实，医所不治，复谓之蛊方，（千金方）。
槟榔（大者四十枚）　附子（一枚）　半夏（一升）　柴胡（三两）　生姜（八两）　橘皮　甘草　桂心　当归　枳实（各二两）。
上十味，㕮咀，以水一斗，煮取三升，分三服，五日一剂，服三剂，永除根本。
钱氏白术散
治小儿脾胃久虚，呕吐泄泻，频并不止，津液枯竭，烦渴多燥，但欲饮水，乳食不进，羸困少力，　因而失治，变成风痫，不问阴阳虚实，并宜服之，（同上）。
白茯苓（去皮）　人参（去芦）　白术（不见火）　藿香（去土梗）　木香（不见火）　甘草（炙各一两）　乾姜（锉二两）。
上为粗末，每服一钱，水一小盏，煎至半盏，去滓通口服，不拘时，更量儿大小加减，渴甚者并煎，任意饮之。
烧褌散
伤寒阴阳易之为病，其人身体重，少气，少腹里急，或引阴中，拘挛，热上冲胸，头重不欲举，眼中生花，膝胫拘急者主之，（伤寒）。
取妇人中褌近阴处火烧作灰
上姜水煎，又小儿骨蒸，劳热肌瘦，减食者，每服一钱，加小麦。

十七画  ***************************
疗冷气，两肋胀满，痃气不能食方，（外台）。
白术　枳实（炙）　生姜　茯苓（各三两）　人参　桔梗（各二两）　桂心（一两半）。
上七味，切，以水八升，煮取二升五合，去滓分温三服，如人行七八里久服。
疗患气兼水，身面肿垂死，长寿公姚僧垣处二方，应手即差，先服汤方，（同上）。
桑白皮（四两）　橘皮（二两）　海藻（三两洗去咸）　郁李仁（碎各四两）　赤小豆（一升）。
上五味，以水八升，煮取二升半，分三服甚效。
疗水病方，（同上）。
乌豆（一大升粒小者）　桑白皮（五升细切）。
上二味，以水五斗和，煮可一斗汁，滤去滓，于铜器中重汤煎如饧，可作丸即成，所患人每服取利小便为度，其小便复旧色，身上肿除，候体中热烦即服之，禁房劳及食死牛马肉，油腻麴酒等，经数日得食羊头肉，兔肉，（水病忌食羊头蹄此云得食恐误也，）。
疗水病身肿方。
鲤鱼一头（极大者去头尾及骨惟取肉）。
上一味，以水二斗，赤小豆一升，和鱼肉者可取二升，以上汁生布绞去滓，顿服尽，如不能尽，分为二服，后服温暖，服讫下利，利尽即差，忌牛肉白酒生冷面猪鱼油酪，药滓埋之，勿令人食。
疗脚气满小便少者方。
槟榔（四十枚切）　大豆（三升）　桑根白皮（切二升）。
上三味，以水二斗，煮取六升，分六服，间粥亦得，若冷胀加吴茱萸二升，生姜二两，用亦良。
疗漆疮方，（同上）。
煮椒汤洗，频四五度，又嚼糯米敷上，干即易之，频四五度即差，忌热面肉饮酒。
薏苡附子败酱散
肠痈之为病，其身甲错，腹皮急按之濡，如肿状，腹无积聚，身无热，脉数，此为肠内有痈脓主之，（金匮肠痈）。
薏苡（十分）　附子（二分）　败酱（五分）。
上三味，杵为末，取方寸匕，以水二升，煎减半顿服，小便当下。
薏苡附子散
胸痹缓急者主之，（同上胸痹）。
薏苡（十五两）　大附子（十枚焙）。
上二味，杵为末，服方寸匕，日三服。
薏苡仁散
治脚气，痹挛烦疼掣痛，行步不得，气满心胸塞闷，不得眠卧宜服，（圣惠方）。
薏苡仁（二两）　地骨皮（一两）　五加皮（二两半制）　木通（二两）　木香（三两）　羚羊角节（一两）　牛膝（一两去苗）。
上药捣筛为散，每服四钱，以水一中盏，煎至六分去滓，不计时候温服。
薏苡仁散
治湿伤肾，肾不养肝，肝自生风，遂成风湿，流注四肢筋骨，或入在肩髃，肌肉疼痛，渐入在指中，（本事方）。
薏苡仁（一两）　当归　小川芎　乾姜　甘草（各半两）　官桂　川乌　茵芋　人参　羌活　白术　麻黄　独活（各半两）。
上为细末，每服二钱，空心临卧，酒调下，日三服。
姜椒汤
主胸中积聚，痰饮，饮食减少，胃气不足，咳逆吐哯方，（外台）。
半夏（三两洗）　生姜（汁七合）　桂心　附子（炮）　甘草（炙）　茯苓　桔梗（各一两）　蜀椒（二合）　橘皮（二两切）。
上九味，切，以水七升，煮取二升半，去滓内姜汁，煎取四升半，分三服，服三剂佳，若欲服大散，并诸五石丸，必先服此方及进黄耆丸，辈必佳，忌海藻，菘菜，羊肉，饧，生葱，猪肉，冷水，酢物。
薯蓣汤
治中心惊悸，而四肢缓，头面热，心胸痰满，头目眩冒，如欲摇动者，（千金）。
薯蓣　麦门冬　人参（各四两）　生地黄　前胡　芍药（各八分）　枳实　远志　生姜（各三分）茯苓　茯神（各六分）　半夏（五分）　甘草　黄芩　竹叶（各二分）　秫米（三合）。
上十六味，㕮咀，取江水，高举手扬三百九十下，量取三斗，煮米减一斗，内半夏复减九升，去滓下药，煮取四升，分四服，无江水处，以千里东流水代之，扬手令上头也，秦中无江水，泾渭水可用。
薄荷汤
痧有于暑者，此方主之，（玉衡）。
薄荷　香薷　连翘（各一钱）　紫朴　金银花　木通（各七分）。
水二锺，煎七分冷服。

十八画  ***************************
泻心汤
本以下之故，心下痞，与此汤，痞不解，其人渴而口燥烦，小便不利者，五苓散主之，（伤寒太阳篇下）心气不足，吐血衄血，用此汤，亦治霍乱，（金匮）妇人吐涎沫，医反下之，心下即痞，当先治其吐涎沫，小青龙汤主之，涎沫止，乃治痞，此汤主之，（同上）伤寒服汤药，下利不止，心下痞硬，服此汤已，复以他药下之，利不止，医以理中与之，利益甚，理中者，理中焦，此利在下焦，赤石脂禹馀粮汤主之，复不止者，当利其小便，（伤寒太阳）治丈夫，妇人，三焦积热，上焦有热，攻冲眼目赤肿，头项肿痛，口舌生疮，中焦有热，心膈烦躁，不美饮食，下焦有热，小便赤涩，大便秘结，五藏俱热，即生㾬疖疮痍，及治五般痔疾，粪门肿痛，或下鲜血方，（局方）心气不足，吐血衄血，胸胁刺胀，同苓连煎服，亦单为散，水煎服，（本草百病主治大黄条下）。
大黄（二两）　黄连　黄芩（各一两）。
上三味，以水三升，煮取一升，顿服之。
泻肝汤
治眼赤漠漠，不见物，息肉生方，（千金）。
柴胡　芍药　大黄（各四两）　决明子　泽泻　黄芩　杏仁（各三两）　升麻　枳实　栀子仁　竹叶（各二两）。
上十一味，㕮咀，水九升，煮取一升七合，分三服，热多体壮加大黄一两，羸老去大黄，加栀子仁五两。
泻白散
治肺痈，（准绳）治嗽喘胁痛满，气促，肺经温热等症，肺火咳嗽之要方也，（玉机）。
桑白皮（炒二钱）　地骨皮　甘草（炙）　贝母（去心）　紫菀　桔梗（炒）　当归（酒拌各半钱）　瓜蒌仁（一钱半）。
作一剂，水一锺，姜三片，煎八分，食远服。
泻白消毒饮
痘疹发热之初，多似伤寒，惟麻疹则咳嗽，喷嚏，鼻流清涕，眼泡肿，其泪汪汪，面浮腮赤，或呕恶，或泄利，或手掐眉目鼻面，此为异耳，轻者主之，（幼科准绳）。
桑白皮　地骨皮（二味自採鲜者各三钱）　牛蒡子（炒研）　荆芥穗（各一钱半）　桔梗　甘草（各一钱）　浮萍（晒乾二钱）。
上为粗末，每服三五钱，水一盏，煎六分，滤清服。
泻胃汤
治牙痛如神，（回春）。
当归　川芎　芍药　生地黄　黄连　牡丹皮　山栀子　荆芥　薄荷　防风　甘草
上锉一剂，水煎，食远频服。
归母苦参丸
妊娠小便难，饮食如故主之，（金匮）。
当归　贝母　苦参（各四两）。
上三味，末之，炼蜜丸如小豆大，饮服三丸，加至十丸，男子加滑石半两。
归脾汤
治脾经失血，少寐发热盗汗，或思虑伤脾，不能摄血，以致妄行，或健忘怔忡，惊悸不寐，或心脾伤痛，嗜卧少食，或忧思伤脾，血虚发热，或肢体作痛，大便不调，或妇人经候不准，晡热，或瘰疬流注，不能消散溃敛，（济生方）。
黄蓍　人参　白术　茯苓　酸枣（炒）　龙眼（各二钱）　当归　远志（各一钱）　甘草（炙）　木香（各五分）。
上㕮咀，每服四钱，水一盏半，生姜五片，枣子一枚，煎至七分，去滓温服，不拘时候，本方无当归远志，薛立斋加之，又加柴胡，栀子仁，名加味归脾汤，前症兼热者主之。
归灵汤
治杨梅疮，不问新久，但元气虚弱者，宜此药，（正宗）。
川芎　当归　白芍　熟地　米仁　木瓜　防己　天花粉　金银花　白藓皮　人参　白术（各一钱）　甘草（五分）　威灵仙（六分）　土茯苓（二两）　牛膝（下部加五分）。
水三锺，煎二锺，二次，量病上下，食前后服之，渣再煎八分服。
鸡舌香散
治男子女人，阴阳不和，藏府虚弱，中膈气滞，宿寒留饮，停积不消，胸膈胀满，心脾引痛，攻刺腹胁，有妨饮食，又治中酒，吐酒，停饮，浸渍，呕逆恶心，噫气吞酸，并皆治之，（局方）。
天台乌（去木）　肉桂（去粗皮不见火）　香附子（炮去毛）　赤芍药　高良姜（去芦头用麻油炒各四两一本作一两）　甘草（炙半两）。
上为细末，每服二钱，入盐少许，用沸汤点服，不拘时候，按此方，诸书考之少丁香耳，此无丁香，鸡舌者，恐其诸功用同于丁香，仍如犀角消毒之例也。
鸡屎白散
转筋之为病，其人臂脚直，脉上下行，微弦，转筋入腹者主之，（金匮）。
鸡屎白
上一味，为散，取方寸匕，以水六合，和温服。
蓝叶散
治小儿月内，发一切丹，（圣惠方）。
蓝叶（一两）　黄芩　犀角　大黄（炒）　柴胡　柏子（各一两）　升麻　石膏（各一分半）　甘草（半分炙）。
上每一钱，水一小盏，煎五分，去滓，下竹沥半合，更煎三四沸，温服。
转胞不得小便主之方，（外台）。
雀矢（半合）　车前子　滑石（各四两）　通草　芍药（各二两）。
上五味，切，以水七升，煮取三升，服五合，日三，先食服，立愈。
断利汤
治心胸下伏水方，（千金）。
半夏（一升）　生姜（五两）　茯苓　甘草　龙骨（各二两）　附子（一两）　人参　黄连（各三两）　大枣（十二枚）。
上九味，㕮咀，以水八升，煮取三升，分三服。
鲤鱼汤
治妊娠腹大，胎间有水气方，（千金）。
鲤鱼（一头二斤）　白术　生姜（各五两）　芍药　当归（各三两）　茯苓（四两）。
上六味，㕮咀，以水一斗二升，先煮鲤鱼澄清，取八升，内药煎取三升，分五服。
槟芍顺气汤
下痢脓血，更加发热而渴，心腹痞满，呕而不食，此疫痢兼证，最为危急，夫疫者，胃家事也，盖疫邪传胃，十常八九，既传入胃，必从下解，疫邪不能自出，必借大肠之气传送而下，而疫方愈，夫痢者，大肠内事也，大肠既病，失其传送之职，故正粪不行，纯乎下痢脓血而已，所以向来穀食，停积在胃，直须大肠邪气退而胃气通行，正粪自此而下，今大肠失职，正粪尚不自行，又何能与胃载毒而出，毒既不前，羁留在胃，最能败坏真气，在胃一日，有一日之害，一时有一时之害，耗气搏血，神脱气尽而死，凡遇疫痢兼证者，在痢尤为吃紧，疫痢俱急者，宜此方，诚为一举两得，此方专治下痢频数，里急后重，兼舌胎黄，得疫之重症者。
槟榔　芍药　枳实　厚朴　大黄
生姜煎服。
槟榔散
治脾寒饮食不消，劳倦气胀，噫满忧恚不乐方，（千金方）。
槟榔（八枚皮子兼用）　人参　茯苓　神麴　厚朴　麦蘖　吴茱萸　白术（各二两）。
上八味，治下筛，食后酒服方寸匕，日再，一方用橘皮一两半。
槟榔汤
治肝虚寒，胁下痛，胀满气急，目昏浊，视目不明，（同上）。
槟榔（十四枚）　附子（七枚）　母姜（七两）　茯苓　橘皮　桂心（各三两）　桔梗　白术（各四两）　吴茱萸（五两）。
上九味，㕮咀，以水九升，煮取三升，去滓温服，每服一升，若气喘者，加芎藭三两，半夏四两，甘草二两。
槟榔散
治水肿，（准绳）。
槟榔（半两另研末）　商陆　生姜（各一两）　桑白皮（一两半）　甘草（炙二钱半）。
上除槟榔外，水二大盏，煎至一大盏，去滓，五更初作二服，每服调槟榔二钱半服，至平明当利，如未利再服。
槟榔汤
治一切脚痛，顺气防壅，（济生方）。
槟榔　香附　橘皮　紫苏　木瓜　甘草（炙各一两）。
上每四钱，水一盏半，姜五片，煎八分，温服，妇人脚气，多由血虚，加当归半两，室女脚气多由血实，加芍药一两半，如大便结，虚弱者，加枳实，壮盛者，加大黄。
永类钤方，无五加皮，俱六味，名槟苏散，同治。
槟榔汤
疗心头冷哽，结痛下气，（外台）。
槟榔（十颗）　生姜　青木香（各三两）　橘皮　枳实（炙）　甘草（炙）　大黄（各二两）。
上七味，切，以水六升，煮取二升半，绞去滓，分温三服，服别人行四五里，进一服，取微利，忌生菜，热面，炙肉，海藻，菘菜等。

十九画  ***************************
獭肝散
肘后獭肝散，冷劳又主鬼疰，一门相染，（金匮）。
獭肝（一具）。
上炙乾末之，水服方寸匕，日三服。
丽泽通气汤
治久风鼻塞，（医通）。
羌活　独活　防风　苍术（去皮切麻油拌炒）　升麻　葛根（各八分）　麻黄（连节四分）　川椒（五分）　白芷（钱半）　甘草（炙七分）　生姜（三片）　大葱（二枚擘）　葱白（三寸）。
水煎，食远服，冬月倍麻黄，加细辛三分，夏月去独活，加石膏三钱，忌一切冷物，及风凉处坐卧。

二十画  ***************************
藿香正气散
治伤寒，头疼，憎寒，壮热，上喘咳嗽，五劳，七伤，八般风痰，五般膈气，心腹冷痛，反胃呕恶吐泻，霍乱，藏腑虚鸣，山岚瘴疟，遍身虚肿，妇人产前产后，血气刺痛，小儿疳伤，并皆治之，（局方）。
大腹皮　茯苓（去皮）　白芷　紫苏（去土各一两）　陈橘皮（去白）　桔梗　白术　厚朴（去粗皮姜汁制）　半夏曲　甘草（炙各二两一本作二两半）　藿香（去土三两）。
上药细末，每服二钱，水一盏，姜三片，枣一枚，同煎至七分，热服，如要出汗，衣被盖，再煎并服。
藿香半夏散
治胃虚，中寒，停痰留饮，哕逆，呕吐胸满，噎痞，短气，倦怠不入饮食，（同上）。
藿香叶（一两）　丁香皮（半两）　半夏（汤浸洗七次炒令微黄二两）。
上为散，每服二钱，水一盏，生姜七片，同煎至六分，（一本作七分）去滓，食前温服。
藿仁养胃汤
治胃虚不食，四肢痿弱，行立不能，皆由阳明虚，宗筋无所养，遂成痿躄，（入门）。
藿香　乌药　白术　人参　茯神　茯苓　半夏曲　砂仁　薏苡仁（各一钱半）　荜澄茄　甘草（各一钱）。
姜枣煎服。
苏子降气汤
治中脘不快，心腹胀满，阴阳壅滞，气不升降，胸膈噎塞，喘促短气，乾哕烦满，咳嗽痰涎，口中无味，嗜卧减食，宿寒留饮，停积不消，胁下支结，常觉妨闷，专治脚气上冲，心腹坚满，肢体浮肿，有妨饮食，（局方）治虚阳上攻，气不升降，上盛下虚，痰涎壅盛，喘促短气咳嗽，（回春）治脚弱上气，昔宋湘东王在南洲，患脚气困笃，服此汤，大得力方，（千金方本名紫苏子汤）。
紫苏子　半夏（各一升）　前胡　厚朴　甘草　当归（各一两）　橘皮（三两）　大枣（二十枚）　桂心（四两）　生姜（一两）。
上十味，㕮咀，以水一斗三升，煮取三升半，分为五服，日三夜一。
苏解散
治痘初，壮热头痛，或腰痛腹痛作胀，一切热毒甚者，（保赤全书）。
紫苏　乾葛　防风　荆芥　白芷　蝉退　紫草　升麻　牛蒡子　木通　甘草
上各等分，加灯心七根，葱白七茎，水煎热服。
苏恭防己汤
主通身体满，小便涩，上气，下痰水，不能食，食则胀者方，（外台）。
桑白皮（五两）　大豆（五升以水二斗并桑白皮煮取一斗去滓）　防己　橘皮　赤茯苓　麻黄（去节各三两）　生姜（五两）　旋覆花（一两）　杏仁（八十枚）　紫苏茎叶（二两切）。
上十味，切，以前件药汁，煮取三升去滓，分为三服，力弱者，分为五服，相去六七里久，微覆当汗，小便利，肿气消，下冷多加茱萸四两，热多加玄参四两，忌酢物。
矾石汤
治脚气冲心，（金匮中风）。
矾石（二两）。
上一味，以浆水一斗五升，煎三五沸，浸脚良。
矾石丸
妇人经水闭不利，藏坚癖不止，中有乾血，下白物主之，（金匮杂病）。
矾石（一分烧）　杏仁（一分）。
上二味，末之，炼蜜和丸，枣核大，内藏中，剧者再内之。
严氏玄胡索汤
治妇人室女，七情伤感，遂使血与气并，心腹作痛，或连腰胁，或引背膂上下，攻刺甚作搐搦，经候不调，但是一切血气疼痛，并可服之，（济生方）。
当归（炒）　玄胡（炒）　芍药　蒲黄（炒）　桂枝（各半两）　姜黄　乳香　没药　木香（各半两）　甘草（各二钱半）。
上每四钱，水一盏半，姜七片，煎七分，食前温服，吐逆呕，加半夏陈皮各半两。
芦根汤
风毒脚气，昏烦壮热，头疼呕吐口乾，（外台）。
芦根（生半两）　赤茯苓　葛根　知母　淡竹叶　麦门冬（三钱）　炙甘草（五钱）。
上七味，粗捣筛，每服五钱匕，用水一盏半，煎至八分，去滓，食后温服，近晚再服。

二十一画  ***************************
摄生饮
治一切卒中，不论中风，中寒，中暑，中湿，及痰厥，气厥之类，不省人事，初作即用此方，无热者用此，（回春）。
南星（湿纸裹煨）　半夏（姜汤洗）　木香（各一钱半）　苍术（生）　细辛　石菖蒲　甘草（生各一钱）。
上以水二升，煎取一升，去渣，温服。
铁刷汤
治男子脾积，心气痛，妇人血气刺痛，及治中酒恶心，一切疟痢，气疾肠风，下血，脏毒滑泄泻，（局方）。
苍术（八两米浸一宿）　良姜（六两油炒）　茴香（炒二两）　甘草（炙八两半）。
上为细末，每服二钱，生姜三片，盐一捻，水一盏，煎至七分，温服，或用热酒调下，亦得，如脾寒，用酒一盏煎，临发时，连进三服，兼治四方之人，不伏水土，小儿脏寒脱肛，并用姜三片，枣子一枚，煎服，如冒状，暑热，擦生姜冷水调下，若行路早起，枣子一个去核，包药少许，同生姜三片，嚼下，能辟四时非节，疫疠瘴气等疾。
续断丸
治风湿，四肢浮肿，肌肉麻痹，甚则手足无力，筋脉缓急，（本事方）。
续断　萆薢　当归（炒）　附子（炮）　防风　天麻（各一两）　乳香（研）　没药（各半两）　川芎（三分）。
上为细末，蜜丸梧子大，酒或饮下，食前服。

二十二画（缺）。  ***************************
（缺）。

二十三画  ***************************
惊悸丸
治惊忧积气，心受风邪，发则牙关紧急，涎潮昏塞，醒则精神若痴，（本事方）。
附子（炮去皮脐）　南木香　白殭蚕（去丝嘴炒）　花蛇（酒浸去皮骨炒）　橘红　天麻（去芦）　麻黄（去根节各半两）　乾蝎（一两去毒）　紫苏子（一两淘洗）　天南星（洗浸薄切生姜汁浸一夕半两）　朱砂（水飞一分留少许作衣）。
上为末，入研脑麝少许，同研极匀，炼蜜杵丸如龙眼大，每服一粒，金银薄荷汤化下，温酒亦得。
蠲痹汤
治身体烦重，背项拘急，或痛或重，举动艰难，及手足冷痹，脚腿沉重，筋脉无力，（济生方）。
当归（去芦酒浸）　赤芍药　黄耆（去苗）　片子姜黄　羌活（各一两半）　甘草（炙半两）。
上㕮咀，每服四钱，水一盏半，生姜五片，枣子一枚，煎至八分，去滓温服，不拘时候。

二十四画  ***************************
鳖甲煎丸
病疟以月一日发，当以十五日愈，设不差，当月尽解，如其不差，当云何，师曰，此结为症瘕，名为疟母，急治之，（金匮疟）。
鳖甲（十二分炙）　乌扇（三分烧）　黄芩（三分）　柴胡（六分）　鼠妇（三分熬）　乾姜（三分）　大黄（三分）　芍药（五分）　桂枝（三分）　葶苈（一分熬）　石苇（三分去毛）　厚朴（三分）　牡丹（五分去心）　瞿麦（二分）　阿胶（三分炙）　紫葳（三分）　半夏（三分）　人参（一分）　䗪虫（五分熬）　蜂窠（四分炙）　赤硝（十二分）　蜣螂（六分熬）　桃仁（二分）。
上二十三味，为末，取锻灶下灰一斗，清酒一斛五升，浸灰，候酒尽一半，著鳖甲于中煮，令泛烂，如胶漆，绞取汁，内诸药，煎为丸，如梧子大，空心服七丸，日三服。
鳖甲散
治劳黄手足烦热，肢节疼痛，小腹拘急，时有虚汗，（圣惠方）。
鳖甲（一两半酢炙）　柴胡　茵陈　地骨皮　赤芍药　黄耆　栀子　麦门冬（各三两）。
上八味，每三钱，以水一中盏，煎六分，温服。
