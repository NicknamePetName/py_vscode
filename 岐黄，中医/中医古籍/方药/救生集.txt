
序  ***************************
虚白先生，未知何许人也。里居世系不传，性嗜山水，遍游江湖间，岁甲申，游于洪都。有李生者，识先生于风尘，相与订交，为东道主。适罹目疾，几失明，先生示之方，应手而愈。以此益异先生之为人，师事之，惟谨。既而先生谓李曰：子好从事笔墨，吾囊中得有治疾方书，试屡屡验，而见闻所及，亦随得随录，无伦序，子盍分类续编之，俾得成帙。将来有益于目者，当不止此。李生欣然领命不辍，晨昏为之增订敬书之，不数月而卷帙、编次釐然矣。果其目力，如拨云雾，信极光明，灯下作蝇头小楷，逾于少年时。噫！是诚异矣。先生来江右近十馀年，踪迹往来无定，凡所驻足，随时随地，恆以丸散救人，无不立验，而方不离乎古人都人士耳。先生之名者，亦甚众而愿一见颜色，卒不易得，于是秋水蒹葭，深溯洄之。思者竟测先生之为何如人，而先生救世之婆心，昭然可以共信耳。爱集同志，敬以李生所录是编，付之梓梨，颜曰《救生集》，将欲广为流传。俾通都大邑，以及遐陬僻壤，莫不蒙先生之惠泽，其于先生之功行，或不为无补于万一。尤赖仁人君子，以先生之心为心，为之播传，无徒慕先生之为人，而异其行迹，是则先生之志，亦齐民之幸也夫。
朱仁圃识


卷一  ——————————————————————————————————————————————————————————————————————————————————————————

急救门  ***************************
●治五绝死方　以生半夏末少许吹入鼻中，再用生半夏末少许吹耳内，心头温者，一日犹可活。
●治暴死方　烧灰一炉，以陈醋泼之，令病人鼻中闻之即活。或用韭菜汁灌鼻亦好，或以皂荚末吹入鼻中，得嚏即苏。
●治入卒然仆地不语，及一切痰涎壅塞手足搐扯不省人事等症　用皂荚末少许，吹入鼻内即省，再用药治之。
●治惊吓死　以醇酒灌之。
●治煤毒昏晕恶心趺倒　急移在风凉处，用盐菜水灌之即愈，清水亦可。
●中诸鬼祟及被鬼附昏迷笑哭　急将两手大指缚作一排，用艾灸两大指中爪甲尽头连肉处，灸七壮或十四壮，鬼即去。若鬼去而人尚昏沉者，再灸两大指中，即鬼哭穴也。
麻黄（三两，去节），杏仁（七十粒，去皮），炙甘草一两。水二碗，煎一碗灌之愈。后仍宜服参耆补正之药。
●鬼魇鬼打之症　凡初到客投舍及冷房空屋处，或睡中觉鬼物压打，其人呃呃作声呼之不醒，若不救则死。急用牛黄，雄黄各一钱，朱砂五分，研末和匀，挑一钱床下烧之，温酒灌服一钱。
●中恶鬼气　其症暮夜或登厕，或出郊野，或游冷室，或行人所不至之地，忽然眼见鬼物，鼻口吸作恶气，蓦然倒地，四肢逆冷，两手握拳，鼻口出血，性命逡巡，须臾不救。切勿移动其尸，即令亲友众人，围绕打鼓烧火，或烧麝香、安息香、苏合香、樟木之类，直候醒记人事，方可移归。
●尸厥　其症奄然死去，四肢逆冷不省人事，腹中气出如雷鸣。
硫黄一两，焰硝五钱，和研细末，作三服，用陈酒一大盏，煎觉焰硝起，倾于盏内盖著服，如人行五里又一服，不过三服即醒。兼灸百会穴四十九壮，脐下气海丹田三百壮，身温止。
●又方　附子七钱，炮热去皮脐，为末，作三服。酒三盏，煎成一盏服。
●又方　用生姜自然汁半盏，酒一盏同煎。（同煎百沸，灌二服，仍照前灸）
●魇死及中恶　切忌火照，但痛咬其脚跟则应声，不同卧者，于自己床内大呼其姓名，亦醒。如不醒，以皂角末吹鼻中，打嚏即醒矣。
●又被魇不醒　移动些小卧处，徐徐唤之即醒。夜间魇者，原有灯即存灯，无灯不可用灯，旋取笔管吹两耳，及取人头发二七茎，捻绳刺入鼻中，取盐汤灌之，又或捣韭汁灌鼻中，冬月用根亦可。或灸两脚大拇指聚毛中三七壮（聚毛乃脚趾向上生毛处）。
●治中恶　凡中恶客忤猝死者，或先病及睡卧间忽然而绝，皆是中恶也。用韭黄心于男左女右鼻中刺入六七寸，令目开血出即活。视上唇内沿有如粟粒以针挑破。
●又方　皂角末或生半夏末如豆大许，吹入鼻内。
●又方　羊屎烧烟燻鼻中。
又绵浸好醋半盏，手捻令汁入鼻中，及捉其两手勿令惊，须臾即活。又以生菖蒲研取汁一盏灌之。又脐中灸百壮，吹入皂角末于鼻中。
●卒然发晕　以血蒺藜（微炒）研末，滚水调服。
凡人卒然昏倒，身冷无痰，名为痰厥，亦名中气。如身温有痰者，则名中风，但扶正坐气还即安。或用皂角末入鼻中，得嚏即安。凡冬月中寒卒倒，身僵口噤手冷，医药不及，浓煎姜汤灌服。
●凡人惯多魇梦　以通明大朱砂，缝囊系项上，即无梦矣，兼服天王补心丹。
●救自缢死　凡缢从早至夜，虽冷亦可救，从夜至早稍难。若心下温，一日以上犹可救。须要轻轻解下，不可割断绳索，宜缓缓抱解，放卧平地，令一人坐头前，两是踏缢人两肩，以手提其发常令紧，不要使头垂下，人微微捻整喉咙，以手擦胸上散动之，一人摩擦肩足屈伸之，若已僵，但渐渐强屈之，又轻轻按摩其腹；如此一饭久，即气从口出得呼吸，眼开甦醒后，又以官桂汤及粥饭与之，令润咽喉，更令二人以笔管吹其耳内，若依此救无不愈者。
●官桂汤　广陈皮八分，厚朴一钱，肉桂五分，制半夏一钱，乾姜五分，甘草三分。
●又法　用真野山羊血二三分，极研细末，好酒灌下立活。
●又方　如前法，解下将头扶正，将两手大指并排，以小带缚住。在两指甲缝离甲角一分半，用艾灸三壮即活（此即鬼哭穴），神效，屡验。此穴凡惊悸、魇死、邪魇、疯癫、受吓昏迷者，灸此亦效，邪疟亦治见应。
●又法　紧用手掩其口，勿令通气，两时许，气急即活。
●又法　用皂角、细辛末吹入两鼻孔。
●又法　用老鹅一只，将香油抹鹅嘴上，插入粪门内一二时即活。若过一周，即便难救。
●又法　凡男女缢死，身虽僵定尚可救活，不可割断绳索，抱定解下，安放平坦处所，仰面朝上，头要扶正。先将手慢慢曲弯，然后将大小便用绵软之物裹紧，不令泄气，用一人坐于头前，两足踏其肩，揪住头发，将缢人之手拉直，令喉项通顺。再用二人将细笔筒入耳内不住口吹气，不住手抚摩其胸前，用鸡冠血滴入喉鼻之中，男左女右，男用公鸡，女用母鸡，即能苏活。如气绝时久，照前救法，务要多吹多摸，勿谓已冷忽略不救也。
●又法　照前解下，虽气已脱极重者，灸涌泉穴，男左女右，灸三壮即活。
●救自溺死及冻死　水溺一宿者尚可救。捣皂角以绵裹纳下部内，须臾出水即活。
●又法　捞起时急急将口撬开，横衔箸一只，使可出水，以竹管吹其两耳，以生半夏末吹其鼻孔，皂角末置管中吹其穀道。如系夏月，将溺人肚皮横覆牛背之上，两边使人扶住，牵牛缓缓行走，腹中之水自然从口中井大小便流出，再用生姜汤化苏合丸灌之，生姜汁亦可。若无牛，以活人覆卧躬腰，令溺人将肚腹横覆于活人身上，令活人微微摇动，水亦可出。如活人不肯，或锅一口将溺人伏于锅上，微微摇动亦可。如系冬月，急将湿衣解去为之更换，一面炒盐用布包熨脐，一面厚铺被褥，取灶内灰多铺于被褥之上，令溺人覆卧于上，脐下垫以棉枕一个，乃以草灰浑身厚盖之，灰上再加被褥，不可使灰迷于眼内。撬开衔箸灌生姜汁苏合丸，仍将皂角末吹耳鼻穀道等事，俱照夏月法。冬天甦醒后，宜少饮温酒，夏天宜少饮粥汤。（按灰性暖而能拔水，凡蝇溺水死者，以灰埋之，少顷即活，此明验也）
●又方　以鸭血灌之可活。
●又法　以酒罈一个，纸片一把，烧放坛内，急以坛口覆脐上。冷即再烧纸片放坛内，覆脐去水即活。
●治落水冻死　初救起之时，尚有微气，胸前尚暖，急须脱去湿衣，换好人贴身热衣包之，不可令其近火。须用布袋盛炒热灰放在心口，如冷又换，待开眼以温酒姜汤灌之。
●又法　用毡或稿荐卷之，以索系足，放在平稳处，令二人相对踏令滚转往来如扦毡法，候四肢温即活。
冬月溺水之人及被冻极之人，虽不知人事，但胸前微温皆可救。倘或微笑，必为急掩其口鼻，如不掩则笑而不止不可救矣。切不可骤令近火，但一见火，则必大笑不可救药。
凡冻死已经救活者，宜用生姜（连皮捣碎）、陈皮（捶碎）各等分，用水三碗，煎一碗服。
●又方　以艾灸脐中可治。又用鸭血灌之可活。
●又治冻死及落水微有气者　用雄黄、焰硝等分为末，点两眼角。
●救扑打猝死及压死　但须心头温暖，虽经目亦可救。先将死人盘屈在地上，如僧打坐状，令一人将死人头发控放低，用生姜半夏末以竹筒笔管吹在鼻内，如活即以生姜自然汁灌之（可解半夏毒）。
●卒然坠攧筑倒及鬼魇死　若肉来冷，急以酒调苏合香灌入口，若下喉去可治。
●救跌打压伤，口耳出血，一时昏晕。　但视面色尚有生气，身体尚属绵软则皆可救。但不可多人环绕嘈杂惊慌，致令惊魂不复。急令亲人呼而扶之坐于地上，先踡其两手两足紧为抱定，少顷再轻移于相呼之人怀中，以膝抵其穀道，不令泄气。如稍有知觉，即移于素所寝处，将室内窗棂遮蔽令暗，仍拳手足紧抱不可令卧。急取童便乘热灌之，马溺更妙。如不可得。入溺亦可，要去头尾，但须未食葱蒜而清利者佳。强灌一二杯，下得喉去便好。一面用四物汤照原方加三四倍，再入挑仁（去皮尖）及好红花各一两，全当归及南山楂（捣碎）各二两，生大黄二两，童便一大钟，如系夏月，加黄连四五分，多用急流水在旁，用急火煎半热倾入碗内，承于伤者鼻下，使药气透入腹内，则不致入口恶逆。乘热用小杯强令顿服，如其不受，则姑缓少刻，又进。只要陆续灌尽，不可使卧。服药之后，其穀道尤须用力抵紧，不可令其泄气。如药已行动，非至紧不可即解，恐其气从下泄，以致不救也。必俟腹中动而有声上下往来数遍，急不能待，方可翼之以解。所下尽属淤紫毒已解半，方可令睡。至所下尽为粪即停止前药，否则再用一二剂亦不碍。然后次第调理，亦不可轻用补药。
●四物汤　当归一钱，川芎七分，熟地三钱，炒白芍一钱
●又治压死及坠趺死心头温者　急扶坐起，将手提其发，用半夏末吹入鼻内，少苏，以生姜汁同莱油调匀灌之，次取散血药服，如药不及，即以小便灌之。

感冒门  ***************************
●治感冒初起发热头疼口渴无汗　细陈茶二钱，生姜三钱，核桃肉三个，连须葱白七个。共捣碎。用水一碗，煎七分热服，盖衣取汗。（谈野翁方）
●一方　用黑豆炒深黄色为末，滚黄洒冲服。
●一方　感冒发散汤　黄长春传。
防风一钱，紫苏一钱二分，乾葛一钱四分，前胡、桔梗各一钱二分，苍术、羌活各八分，陈皮、川芎、白芷各七分，香附一钱，赤芍六分，细辛二分，甘草二分，姜三片。煎热服取汗，如感重无汗，再服一剂表症自除。如汗后身热内烦，病入在内，用清解汤主之，并可治大小便闭身热口渴等症。
●清解汤　葛根二钱，苏叶、柴胡、前胡各一钱，赤芍、枳壳各七分，麦冬五分（去心），知母三分，朱苓、泽泻各八分，薄荷三分，甘草二分，姜三片，灯心七根。如汗多，加桂枝七分，服二剂，身凉便利自愈。如内热甚，如黄芩七分，花粉九分，冰煎服。
●治伤寒不问阴阳两症均可治之　生姜一两，葱十根、好酒二锺。煎热服取汗，夏月减半，冬月倍用。
●伤风初起治方　（凡人病初起之时，用药原易奏功，无如人看不清用药错乱，往往变症难治。苟认病得清，用药得当，又何变症之有，即如伤风之症，必头痛身疼咳嗽痰多，切其脉必浮。此伤风也，宜用此方。）
防风、荆芥、柴胡、条芩、半夏、甘草各一钱，姜一片，水煎一剂即愈。
●伤寒初起治方（凡鼻塞目痛项强头亦痛，切其脉必浮紧，此伤寒。）
桂枝、甘草、陈皮、乾葛各一钱，姜一片。水煎一剂即愈。此伤寒初起要方，最为神效。
●加味平胃汤，治四时感冒初起。　（冈州吴息园方）
川芎、防风、羌活、陈皮、苏叶、厚朴（姜汁炒）各八分，柴胡一钱，苍术二钱，楂肉、麦芽（炒）各一钱五分，甘草五分。姜三片引，水煎服。
●治盛夏风寒湿热阴阳感冒良方　（中堂戴状元府中传）
防风三钱，炒芍二钱五分，吴萸一钱八分，厚朴一钱，枳实、川芎、前胡各二钱，广皮、茯神各二钱五分，车前一钱五分，苏梗一钱，甘草八分，煨姜一片。青果三枚为引，水煎服亦可，或共为末，炼蜜丸亦可。其丸重一钱五分，小儿减半，妇女加酒炒当归二钱。
●救苦丹　专治伤寒感冒，头疼口渴，身热目胀，筋骨痠疼一切风寒之症，居家出外穷乡僻壤不可少之药也。
紫苏叶四两，羌活四两，川芎二两，生草一两，黄芩（酒炒）二两，防风二两，白芷二两，生地二两，北细辛一两，南苍术（炒）二两，陈皮二两，香附米（炒）三两，葛根四两。共末，生姜汁打面糊丸如梧子大，每服三钱，葱汤下，或做弹子大亦可。
●诸葛行军散　治冬月一切正伤寒发汗之药也。
绿豆粉、麻黄（去节）、乾姜、陈皮各一两。共末，凉水服三钱，病症即解。
●四时感冒　陈皮五钱，苏叶一钱，生姜三片。煎汤服一二帖，或汗或不汗自愈。
●神效寸金丹　治一切感冒恶心，呕吐泄泻，伤食发热头疼，四时伤风咳嗽，一切杂症之要药也。
乌药、防风、羌活、前胡、川芎、白芷、制半夏（姜炒）、赤茯苓、砂仁（炒）以上各三两，枳壳（炒）、炙草各一两五钱，白蔻仁（炒）二两，草果仁一两，厚朴（姜炒）、木香、紫苏、薄荷、苍术（炒）、香附（炒）、藿香以上各三两，陈皮三两二钱。共为细末，用神麴二十三两研细，以姜汁打糊合药为锭。每锭重三钱，阴乾，用飞金朱砂为衣，姜汤化下。
●冬月感寒　吴萸五钱，煎汤服之取汗。

瘟疫门  ***************************
●时气瘟疫流行　常常以东行桃柳枝煎汤浴之极佳。又时常以红枣、苍术二味，不时同早砻糠厝火熏之，自不传染。
●又方　正月初一取东行桑根，如指长七寸，以丹砂涂之，悬门户上，或令带之，亦可辟除。
●秘传除疫救苦丹　专治一切瘟疫时症，伤寒感冒。无论已传经未传经，大人服一丸，小儿半丸，凉水调服，出汗即愈。重者连进二服，未汗之时，切不可食热汤热物，汗出之后不忌。此丹百发百中、效验如神，有力者宜多修合济人，阴功不少。
明天麻、麻黄、乾姜、松萝茶、绿豆粉各一两二钱，粉甘草、朱砂、雄黄各八钱，生大黄二两。共为细末，炼蜜为丸弹子大。此丹极平淡极神奇，凡遇瘟疫时行，服之无不愈者。
●辟疫传染方　赤小豆三两，鬼箭羽二两，鬼臼二两，雄黄二两。共末，蜜丸如小豆大，佩带一二丸，可与病人亲近，不致传染。
●五瘟丹　冰片六分，牛黄一钱，麻黄二钱零四釐，琥珀一钱零五釐，甘草三钱五分。共研极细末，磁瓶收贮，勿令泄气。此散专治四时疫症一切感冒，用清水调匀，取骨簪蘸药，不论男女，点两眼角，俟一炷香汗出，如重未出汗，拭去再点一次，汗出即愈。疾除病散，应效如神，幸勿轻视此方，宝之为嘱。
●辟瘟丹　乳香、苍术、北细辛、牛甘草、川芎各一钱、真降香、檀香各一两。共末，红枣肉丸，此丹烧之，能令瘟疫不染，久空房屋烧之，可辟秽恶。（又方　用红枣二斤，茵陈切碎八两，大黄切片八两，加水安息更妙，如无，亦可以上三味烧燃辟秽）。
●广济丸　苍术、白术、陈皮、厚朴（姜汁炒）各三两，甘草一两五钱，白蒺藜一两五钱，丹参一两五钱。共研末蜜丸，每服二钱，姜汤下。此丸能治外感内伤一切风伤温疫，霍乱吐泻，疟疾腹痛等症。
●二圣救苦丹　熟大黄四两，猪牙皂二两（去皮弦）。共末，稀糊为丸梧子大，每服十馀丸，绿豆汤送下，出汗为度。此丸专治时行温疫，恶心呕吐吞酸，身体疼痛发热口渴，不论传经过经俱可服。
●预防瘟疫　大管仲一枚，浸水缸内，加白矾少许，日逐饮食，不染温疫，最妙。
●大头瘟颈脸皆肿者　（服药之时，再服侧柏叶捣自然汁，调蚓泥烧研敷。靛花染坊可觅）
闽靛花三钱，烧酒一杯，鸡蛋清一个。同搅匀服即愈，神方也。
●四时瘟痘　黑砂糖、姜汁、滚水各一蛊。同搅匀，令病人乘热服，即增寒热发汗而愈。
●时疫不传人　苍术三钱三分三釐（米泔水浸，切片炒），甘草一钱六分六釐，川芎八钱五分，乾葛一钱三分六釐，姜三片，连须葱头三个。水二碗，煎八分，空心服。己病者立愈，未病者不染也。
●时疫传染　此病汗气入鼻至脑，即散布经络，初觉头痛，急用此方。
芥菜子末，用水调填脐，以热物隔衣一层熨之，汗出即愈。
●又方　以松毛切碎为末，酒下二钱，日三服，能辟久瘟。
●升麻葛根汤　治瘟疫传染头疼身热恶寒，遍身隐疹发斑无汗等症。
升麻、葛根、白芍各一钱，甘草五分（呕吐者二分）。水一碗前服。如表热加柴胡一钱。里热加黄芩一钱。鼻血衄血加生地、丹皮各钱。热甚加生枝子、黄连各一钱。咽痛加元参、马勃各一钱，大便闭加桔梗、枳壳、大黄各一钱。口渴加花粉一钱。头疼加川芎一钱。额痛加白芷一钱。身痛加羌活、薄荷各一钱。
●岚障山气　生熟大蒜各七片。共食之，少顷腹鸣或吐血或大便即愈。
●预辟瘴疬　桃仁斤吴　莱萸、青盐各四两。同炒热入瓶密封一七取出，炼去茱萸盐，将桃仁去皮尖，每嚼一二十枚，山居尤宜。
●时疫大行　自家水缸内每早投黑豆一撮，阁家无恙。又五更潜投黑豆一大握于井中，勿使人见，凡饮水家俱无传染。
●入病家不染方　香油调雄黄、苍术末涂鼻孔中，既出用纸条探喷嚏饮雄黄酒一杯，决无传染。
●运气五瘟丹　治天行瘟疫，沿门比户，病症大小，咸若初则恶寒，一经发热，面色红黑，即不再寒。而与伤寒症发热而仍恶寒，面色惨淡者有别。其病多由亢旱既久，骤遇春雨湿热蒸熏所致，发于春暮夏初为甚，其人初得病时，神思昏沉，舌胎如积粉，口渴咽乾，秽气满口，大小便闭，狂惑闭乱，甚则发狂发黄，癍疹喘呃接踵而至，并有头肿项粗，俗所云蛤蟆瘟疙瘩瘟等症。悉由大毒内盛，急宜表里兼治，攻发并行。医能以防风通圣散，荆防败毒三消等饮，遵吴又可之法参治，则得之矣。否则用此丹治之为最安。万勿拘泥伤寒法而以下不厌迟之说误人。若果伤寒，自当遵伤寒法，其如瘟症，实与伤寒迥别，其时其症其形其脉，判然可辨，具在方书，兹不备述。
黄连（戊癸年君药），黄柏（丙辛年君药），黄芩（乙庚年君药），栀子（丁壬年君药），甘草（甲己年君药），川大黄三两（水煮捣烂），紫苏一两，香附一两。古丹药照年干以一味为君药，比群药加倍，俱生为末，将大黄加倍煮熟，连汁捣烂和为丸。每重一钱，外用朱砂三钱，金箔三十张为衣，每于上年冬至日配合备用。譬如乙丑年黄芩为君，当于甲子配合，其丸用开水化下，孕妇忌服，虚劳人慎用。
●治瘟疫伤寒时症，或饭后气脑，心口胀闷填塞不舒方　以上好烧酒炖热，将布二块蘸酒，自胸向下搽抹。如布冷令换一热布，轮替搽抹。如此数次，病气下通，即能大便而痊。次非误下陷胸之症，故治法不同于汤液，诚补古法之所不及者也。
●又方　（此方系少宰李奉倩先生传云称：此系秘方最效）
麦冬三钱（去心），乌梅肉三个，芫荽梗三十寸，灯心三十寸，竹叶三十片，红枣三枚（去核）。共一剂，水煎热服。
●又治瘟疫　汉阳进士黄亮，梦神传治瘟疫方，果救万人。用小便一碗，姜汁一锺，同煎热服。
●治瘟疫流行朱砂症，又名心经疔方。
牙皂三钱五分，朱砂一钱五分，明雄二钱五分，北细辛三钱五分，广皮二钱，藿香二钱，桔梗二钱，苏薄荷二钱，桔矾一钱五分，白芷、防风、法半夏、广木香、管仲、甘草各二钱。上药照分称足，共为细末，收贮磁瓶内，勿令走气。遇患后开，各症用药三分，吹入鼻内，称足一钱，姜汤冲服。服药后用红纸捻照心窝背心二处，见有红点发现，即用针破，内有红筋挑出，方保无事。若稍大意，命在顷刻，此非伪言，毋稍轻视。不但专治此症，凡一切感冒风寒，并皆治之。此方因道光辛巳年山东河南瘟疫流行，蔓延江浙苏郡南京芜湖等处地方，中者即死，初起脉散牙紧发荒，手足麻木，目闭不语，喉肿心疼，医多不知其症，误认喉风，死者无数。两江制宪孙玉廷大人，查乾隆元年间，贵州地方曾患此症，伤人甚众。传曰：此症名朱砂症，又名心经疔，因丹平山天雷击出一方，抄传遵法制用，效应如响，救人无算。今疫气流行，其症如一，今查出公诸海内，此症甚急，药即早备，病至求药则不及矣，此药并可治痧症。
●治大头瘟方（东平展子明传）　头面肿大如斗，二目难开危急者，服之奇效。
牛子（炒香研）、苦桔梗、荆芥穗（焙）、家菊花、黄柏稍、龙胆草、防风、羌活、连翘（去心）、蔓荆子（去蒂焙）、薄荷、藁本、元参、白芷、升麻、川芎、生甘草各三钱。上药共合一处，入净砂锅内贮水十碗，在病人房内炭火慢熬至五碗为度。去渣，将病者仰卧，以小钟徐徐灌之，勿令间断，服完其肿自消。须善调养数日，再服清胃之药，必无后患。
●热极不认亲疏，踰墙越垣奔走。　将熊胆调水吞下。
●神授枳壳丸方　（凤翔陶司马传方）
车前子三钱（研末），枳壳一两，玉竹三钱，桂枝五钱，云苓四钱，青皮七钱，陈皮七钱，荆芥五钱，荷叶粉一两，佩兰叶六两（洗净）。上药研末，加黑枣四两，去皮核煎汁，代水泛丸。每服三钱，开水送下，轻者一服，重者二服，其效如神，如红痢藕节汤下。
此方因道光元年，时疫流行，起自大河以北流行齐鲁吴越，蔓延皖城。其症皆腹痛吐泻，手足麻木，约至一周，即至不治，此丸服之，效验如神。

伤寒门  ***************************
●发散伤寒，不问阴阳二症　仓卒无药，用生姜一两，葱白十茎，好酒一大碗，煎一碗热服，盖被周身汗透即解。勿令汗太过，忌大荤五七日。凡春秋二时依此方，夏月葱姜减半，冬月加黑豆二合（炒），煎服尤效。如旅次煎药不便，用生姜五片，葱白四茎，紫苏叶三钱（若无此味，用细茶代之亦可），泡汤热服最妙。
●伤寒热结不解　枳实五钱，大黄七钱，瓜蒌四钱，同煎服即愈。
●伤寒不解已三四日胸中闷恶者　淡豆豉一升，食盐一合。水四升煮一升半，分服取吐，此秘法也。
按伤寒邪不解，乃食积在胸膈上也，不宜下之，令吐自愈矣。
●治伤寒胸膈不宽作痛，及一切寒结热结水结，食积痞结痰结。　用生姜捣烂如泥，去汁取渣，炒热绢包，渐渐揉熨心胸胁下。其痛豁然自开。如姜冷，再入生姜汁妙再熨。如热结，微炒，如大便小便结，熨脐腹。
●伤寒犯内伤食积蓄血，小腹硬胀，不能言语，神思欲脱，两目直视，手足强仆，症候危笃，难以下药者。　急用紫苏数两，前滚热汤，将手巾在汤中泡热，取起扭干；乘热摊病人肚上及小肚上，令人以手在手巾上旋旋摩擦。如手巾冷再泡热，同前摊上，又擦之，如此数次，待他宿粪硬块积血自下。如肛闭结不通，以蜜糖猪胆炼成条子，插入导之，待积血积粪下，乃别调理。此法最妙，屡试屡效。
●伤寒并一切杂症，呕哕手足逆冷。　橘红一两，生姜一两。水二碗，煎八分，徐徐嚥下即愈。
●阴毒伤寒四肢逆冷　吴茱萸一两，酒拌，湿绢袋二个，包蒸极热，更换熨足心，候气透即止。
●阴症腹痛面青甚者用　鸽子粪一大撮，研末极细，热酒熏被，覆卧汗出即愈，仍服少许。
●伤寒五六日，忽发黄色　急用麻油半盏，鸡子清一枚，水半盏和入搅匀，服之神效。
●伤寒狂走　鸡子壳（要出过小鸡者）泡汤服，即睡。
●时疫伤寒　舌黄烦燥，狂言发热。
吞生鸡子一二枚，即时清爽。
●喉管伤寒　凡喉中作痒难过，不可吃茶酒汤水者用：
薄荷二分，麝香一分，作极细末吹入喉中，待其气通，吐出涎水碗许，然后吃陈黄米汤半茶杯即愈。若竟吃茶酒等项，便不可救。
●伤寒发颐　原受风寒邪表未尽，日久身热不解，耳项前后结肿疼痛，初起身热口渴。
柴胡、花粉、乾葛、黄芩、桔梗、牛子、连翘、石膏各一钱，甘草五分，升麻三分。水煎不拘时服（此方俱经应验）
●四味回阳饮　（大温）　治元阳虚脱，危在顷刻。
人参一二两，制附子二三钱，炙草一二钱，炮姜二三钱。水二杯，武火煎七分，温服徐徐饮之。
●华佗救阳脱方　治寒中三阴，口噤失音，四肢强直，挛急痛疼，似乎中风及厥逆。唇青囊缩无脉，或卒倒尸厥脱阳等症。急用：
葱白（一握，微捣细炒热），用布包熨脐下，分作二包，更替熨之。甚者仍灸气海（在脐下一寸半是）、关元二十多壮，脉渐出，手足渐温，乃可生也。次用：
附子重一两一枚者切八片，白术、乾姜各五钱，木香二钱。水二锺煎一锺，候令灌服，须臾更进一服，或用回阳等汤。
●玉泉散　（又名六一甘露散）　此益元散之变方也。治阳明内热烦渴，二便结闭，头痛瘟疫，及热痰喘嗽等症，宜用此方。
●益元散　（一名天水散，又名六一散）　治中暑身热烦渴，小便不利，分利阴阳去湿热治热痢之圣药。（次寒）
滑石（飞）六两，甘草一两，为末。每服二三钱。一方加辰砂三钱，一方加牛黄，治心烦而不得眠。
●吐法　（新攻）　此方可代瓜蒂散三圣散之属，凡邪实上焦，或痰或食气逆不通等症，皆可以此吐之。
莱菔子（捣碎），以温汤和搅取清汁，徐徐饮之，少顷即吐，即有吐不尽者，亦必从下行矣。
●又法　以盐少许，于铁锅炒红色，入水煮至将滚未滚之际，搅匀，试其滋味稍淡，乃可饮之。饮至数次，自然发吐去病而止。
●栀子豉汤　治伤寒烦热懊憹当吐者，亦用此方。
栀子十四枚，香豉四合，先煮栀子后入豆豆，再煮温服，得吐即止，勿再服。
●阴症伤寒方　葱八两，麦麸一斤，盐一斤，乾姜四两。共炒热，用青绢或布包熨脐，稍冷再炒热熨，以手足暖有脉为度。
●发汗方　乾姜、黄丹、桔矾、胡椒各三钱，共为末，用滴花上烧酒为丸，一服分作二丸，男左女右，置手心上按会阴穴，片时即出汗，足心有汗方止，去药丸。凡一切病不能发汗者，皆可用此方。会阴穴在穀道前肾囊后，正中间即是。
●鹤顶丹　治痰气结胸，不问阴阳虚实，陷胸泻心等症。
银朱五钱，明矾一两，以熨火盛火，瓦盏盛药，熔化急刮搓丸。每服一钱，煎真细茶，入姜汁少许服之，心上隐隐有声，结胸自散。不动脏腑，不伤真气，明矾化痰，银朱化积故也。
●伤寒舌出芒刺　黑胎水剋火也。用劫法，以新汲水浸青梭布洗其舌，以姜片刮舌，自然退之。
●四治汤　白砂糖五钱，伤寒生姜汤调服；伤食山楂汤调服；伤热新汲水调服；妇人血崩，百草霜调服。
●伤寒初起方　不拘男女老少皆宜。
元参一两二钱，水二杯，煎一杯去渣，乘热服，盖暖衣被，汗出即愈。小儿减半用之，此系仙传之方。
●伤寒点眼法　粉甘草六分，冰片四分，病起一日至六日，男左女右，点之出汗即愈。如过七日，不论男女两眼并点，神效。
●专治结胸停食伤寒糟蒲饼　陈香糟六两，冰姜、菖蒲根各四两，盐二两，共捣匀，炒热为饼，贴胸前痛处，以火熨之，内响即去。如口渴，在其吃茶水，待大便利下恶物，即愈。
●伤寒结胸　黄元基曰：太阳症、结胸症，其烦燥主死，言不可下即下而亦死也。夫结胸而加烦燥，此胃气之将绝也，胃气欲绝津液何生，津液既无心何所养，故结胸而又烦燥，往往症成不可治也。虽然津液之竭，非五脏之自绝，亦因结胸之故耳。是必攻其中坚，便结胸症愈而津液自生，死症可望再生也。我今传一奇方列下。
●化结汤　花粉五钱，枳壳一钱，陈皮五分，麦芽、天冬、桑白皮、神麴各三钱，水煎服，一剂即结胸开面津液自生也。此方用花粉以代瓜蒌、不致陷胸之过猛，然而花粉即瓜蒌之根也，故善陷胸而无性猛之忧。枳壳消食宽中，麦芽与桑白皮同用，而导化更速。神麴、神皮调胃实有神功，天冬善生津液，佐花粉有水乳之合，世人未知也。花粉得天冬化痰化食珠有不可测识之效，所以既结者能开，必死者可活。若以大陷胸汤荡涤之，于已汗已下之后，鲜不速其死矣。结胸之症，乃伤寒之变也，不可不以变法治之。伤寒火邪正炽，原不可急与饮食，若不知禁忌与之，则胃中得食如宝，故菇而不得出也。而他脏见胃中有食，群起而争，其势猖狂非杯水可解。必当以变法治之，急须用瓜蒌一枚（捣碎），甘草一钱，同煎服。夫瓜蒌乃陷胸之胜物，平常人食之，必至心如遗落，今病人食之，不畏其虚乎。谁知无病常人断断不可服此，而伤寒结胸之症，却有相宜。盖食结在胸，非大黄、芒硝、枳壳、槟榔、厚朴之类所能祛逐，必得瓜蒌始能馅之人于脾中。犹恐其过于上下也，少加甘草留之，且得甘草之和，不至十分推荡，此变症而用变法，更胜于用正也。
●伤寒直视谵语喘满下利　黄元基曰：伤寒阳明症中有直视谵语喘满者死，而下利亦有死者，此必症犯直视谵语喘而又下利，一齐同见者也。苟有一症未兼尚不宜死，倘三症皆见明是死症矣。然直视谵语多是胃火之盛，自焚其心，而肾水不能来济，于是火愈盛而无制喘满者，火炎而气欲上脱也。下利者火降而气欲下脱也。此犹欲脱未脱之危症，苟治之得法，犹可望生，吾有奇方列下：
●援脱散　石膏五钱、人参一两、麦冬、白芍各一两，竹茹三钱，水煎服。此方用人参以救脱，用石膏以平火，麦冬以平喘，白芍以止利，竹茹以清心，自然气不绝而可救也。
●伤寒坏症　黄元基曰：此乃已汗已吐已下而身仍然如火不解也。其时自然各死症纷见，又将何法以生之乎。夫已汗已吐已下而不解者，乃不宜汗吐下而误用汗吐下也。于是而欲救其失，终无一定之方也。今特传一奇方，于三者之失而统救之。方名：救坏汤　人参五钱，茯苓五钱，柴胡一钱，白芍一两，元参五钱，麦冬五钱，白芥子二钱，当归五钱，陈皮五钱。水煎服。此方妙在全不去救失汗失吐失下之症。反用参、苓、归、芍大补之剂，少加柴胡以和解之，自然火退而胃气生。倘鉴其失吐失汗失下而重为之汗吐下，则孱弱之躯何能胜如是摧残哉，故必用此方，而后死者可生也。
●伤寒少阴症　黄元基曰：脉微沉细，但欲卧，汗出不烦，由欲呕吐，至五六日自利，复烦燥不能寤寐者死症也。伤寒而脉见微沉细，明是阴症，况欲卧而不欲动乎。汗己出则内无阳症，可知心中不烦，时欲呕吐，此阳邪已散而阴邪作崇，急宜祛寒为主，失此不治。至五六日而下利，是上下俱乱也，倘不烦燥，则肾中之真阳未散，犹有生气，若又加烦燥不得卧寐，明是奔越而露不可回之兆矣，非死症而何。然总由初起失治，以至于不可救，非本不可救而成此扰乱之症也，今定一奇方：
●转阳援绝汤　人参、白术、炒枣仁各一两，茯神二钱，肉桂二钱。水煎服，一剂即可安卧而回春。此方用人参以救绝，用白术、茯神以分消水湿而止下利，又用肉桂温中而去寒，用枣仁以安心而解燥，用之得宜，自然奏功如响。
●伤寒六七日脉散　黄元基曰：手足厥冷烦燥，灸厥阴而厥不还者死，此仲景原文也。夫伤寒阴症发厥，宜灸厥阴之经亦不得已之法，原不及汤药之神也。灸厥阴不还听其死者，亦仅对贫寒之子而言，以其无用力参也。倘以参附汤救之，未有不生者，我今怜悯贫人，另传一方名（灸音九灼也）：
●还厥汤　白术四两，附子三钱，乾姜三钱，水煎服，一剂而苏。凡见厥逆等症，以此方投之，无不神效如响。盖白术最利腰脐，阴寒之初入，原从脐始，利其腰脐，则肾宫已有生气，况佐之附子、乾姜，则无微不达而邪又安留乎。况白术健脾开胃，中州安奠四肢边旁，有不回阳顷刻者乎。
●伤寒六七日忽下利　黄元基曰：先不下利而忽变下利，已是危症，况又汗出不止乎，是为亡阳。有阴无阳明是死症，将何以救之。夫阳之外越，由于阴之内祛，欲阴安中于中而不外祛，必先使阳收于内而不外出。急以人参五味汤救之。人参三两，北五味一钱。煎汤服之即可回生，然贫寒之子，安可得参，今另定一方：白术三两，黄耆三两，当归一两，北五味一钱，白芍五钱，水煎服。此方补气补血，以救阳气之外越。阳回则汗自止，汗止而下利未必遽止，方中特用当归，白芍者，正所以止利也。水泻则当归是所禁用，至下利非水泻也。正当取当归之滑，白芍之酸，两相和合以成止利之功，况又有五味之收敛，不特收汗并且涩利，若遇贫寒之子无力用参者，急投此方亦可救危亡于顷刻。

中寒门  ***************************
●揉脐法　治阴症腹痛。
吴茱萸二三合，麦麸皮一升，食盐一合。拌匀炒热，绢包揉脐中上下自效。
●握阴取汗法　治同前。
露蜂房二钱（烧存性），葱白五寸，同研为丸，男左女右著手中握阴卧，汗出即愈。
●熨足心法　治中寒四肢厥冷，肚腹痛疼。
吴茱萸一升，酒拌湿，用绢袋二个，包蒸极热，更互熨足心，候气透疼即止。（以上普门医品）
●雷真君救亡丹　阴寒直中肾经，面青鼻黑，腹中痛囊缩，死亡顷刻，救之稍迟，必一身尽黑而死。急用此方：
人参五钱，白术三钱，附子一枚，乾姜三钱，肉桂五钱。水煎急灌之。此方较仲景张公之用热更重，不知此症全是一团死气现于身之上下，若不用此猛烈大热重剂，何以遂阴寒而追亡魂，祛毒气而夺阳魄哉。故人参若可少用，而桂、附不可不多用也。然而白术又何以多用之耶，盖白术最利腰脐，腹痛欲死，非此不能通达，故多用之，以驱驾桂、附以成除荡之功，而奏返魄返魂之效耳。
●雷真君逐阳返魂汤　阴阳直中肾经，心痛欲死，呕吐不纳食，下利清水，本是不治之症。盖寒邪犯心而脾将绝，急不待时，此时觅药缓不济事，速用针刺心上一分，出紫血少许，然后用此汤救之。
人参一两，良姜三钱，附子五钱，茯苓五钱，白术三钱，丁香一钱。此方专入心以逐邪，返元阳于顷刻，心经定而诸邪退，脾胃自安，不致上下之逆，庶可重生，否则因循观望，心至不起矣。
●雪真君荡寒汤　凡人直中阴寒，冷气犯于小腹，不从传经伤寒而自寒者，谓之直中阴经，阴经者少阴肾经也，其症必畏寒，腹痛作呕，手足厥逆，或俱青色，甚则筋青囊缩，若不急以温热药治之则立死，最可畏也。
白术三两，肉桂三钱，丁香一钱，吴茱萸一钱。水煎服，一剂而阴消阳回不必再剂。此方妙在独用白术之多则腰脐之气大利，又得肉桂以温热其命门之火，丁香、吴茱萸更止呕逆而返厥逆，则阴寒之邪潜消，故一剂回春也。
●阴症缩阳方　凡人阴盛阳衰，身冷腹痛，阳物顷刻缩尽，必死，真危险症也。速将物钳住不令缩尽，速服回阳救急方。用信丰大爆竹一个，剥出硝药二三钱，或有炮硝亦可更佳。再寻常小爆竹硝亦可用。擂研细末，用上上堆花烧酒一盏，有高粱烧酒更佳，炖热调服，即刻直入丹田，肚腹雷鸣，阳物即时挺出，可以回生，徐服温补回阳汤，此法系急救方。
●回阳汤　人参二分（如贫寒之家，无力换人参，多服结白大洋参四五钱，用米炒过。或多服炙上上文党参一二两亦可），黑附块四钱，上蒙桂一钱，焦于术四钱（土炒），硫黄二钱（要如法制过，用猪大肠一段贯入黄内，同甘草煎水次炖极烂，去肠不用，研碎入药），吴茱萸（一钱，开水泡三炆），故脂（一钱，盐水炒），益智仁一钱（盐水炒），葫芦巴二钱（炒研），炮姜灰一钱，炙甘草六分。水煎服三五剂，大有神效。
●硫黄丸　硫黄（一斤，拣透明净者），黄蜡一斤。将二味用砂锅一个，先入黄后入蜡，又武炭火煮，预备凉水一盆旁边，待熔化倾入凉水盆内，略分二味，仍取入原锅熔化，又备凉水一盆倾入在内，如次七次至八次，黄沉蜡浮，仍倾入凉水盆内，去蜡存黄，听其自凉。晒乾以老米面为丸，梧子大，加胡椒末二两为衣，每服一钱或二钱，极热烧酒送下。此丸治一切阴症腹痛，寒气冷气寒痰凝结。久服寒暑不畏，延寿至宝。
●发散寒邪　胡椒、丁香各七粒。研末以葱白捣膏，和涂两手心，合掌握定夹于大腿内侧，温覆取汗即愈。
●脱阳虚症　四肢厥冷不省人事，或小腹紧痛，冷汗气喘。炒盐熨脐下气海，取暖即苏，此急救方也。
●急救阴症腹痛方　（凡遇此症，预将生黄豆嚼之，不知豆味者是。此方瀛海淳朴堂王佑之刊传）
取早米饭内糠（晒乾二三斤，复炒至焦黑色研细），每服三钱，滚烧酒送即愈。
●心疼小腹痛面指发青，乃阴症也　左□龙（即白鸽屎）一大撮，炕研细，热酒一蛊，搅匀澄清，顿服。
●寒火相结小腹疼痛（俗名阴寒，此方极验）　枯白矾枣子大一块，连须葱白三段，胡椒（按病岁数，一岁一粒）。用男孩儿吃之乳合一片，共捣为丸，安放肚脐上，一炷香时痛即止。忌用食生冷。
●小腹疼痛诸药不效　用妇人油发烧炭，酒调三钱服。
●阴症急不待药　用新生乌鸡蛋煮熟，放于脐上，久之又换。（轮换三枚即愈，后将银簪插入蛋内即成黑色）
●阴症肚疼欲死之症立刻见效，阴症伤寒亦验。　枯矾二钱，火硝一钱，胡椒一钱，黄丹八分，丁香五分。共末。用老醋调成团子，握在手心，男左女右，以帛绢扎之，出汗而愈。
●手足紫黑阴症，小腹疼不可忍。
黑料豆三合，炒热焦，以上好烧酒烹滚热服，加葱须同烹更妙。

中风门  ***************************
●开关散　此方治中风厥逆，牙关紧闭，不省人事，先用此药开关。
猪牙皂荚（去皮弦净二两，用生白矾一两，同将皂入水中煮，取出晒乾为末），北细辛五钱（去叶）。二味共为细末，用少许吹入鼻中，即省人事。又用针刺十指甲，离指甲一韭叶许，出血即愈。
●稀涎方　此药专治痰涎壅盛，用此先吐其痰，然后再用别方。
猪牙皂四条（去黑皮炙黄），白矾一两，共为细末，温酒调三钱，徐徐灌下。
●治中风中痰中暑中气乾霍乱　捣生姜自然汁一盅，童便一盅，和匀灌下。
●治风射入筋骨，疼痛如夹板状，不可忍者。　骡子下蹄爪甲，烧灰存性，研末。或黄酒或汤调服，立愈。
●治风痛方　飞罗面一两，姜葱汁各五钱，牛胶三钱。共熔和膏，贴患处极效。
●省风汤　治中风挟热挟痰，口噤口眼歪斜，挛急疼痛，风盛痰实。
防风、南星（生用）各二钱，半夏（浸洗生用）一钱，黄芩一钱，甘草一钱。生姜三片引，不拘时服。此药同导痰汤合服尤妙。
●导痰汤　治一切痰涎壅盛，或胸膈留饮，痞塞不通。
陈皮，半夏，茯苓，甘草，南星，枳壳（麸炒）。上等分，生姜三片引，食后服。
●清心散　治风痰不开。
青黛、硼砂、薄荷各二钱，牛黄、冰片各三分。上为细末。先以蜜水洗舌，再以姜汁搽舌，然后将药用蜜水调稀，搽舌根上即开。
●苡仁汤　治中风流注，手足疼痛，麻痹不仁，难以曲伸。
苡仁，当归，白芍，麻黄，肉桂，苍术，甘草。上等分，生姜七片为引。自汗去麻黄，有热加肉桂。
●冒风汤　治虚风袭人，忽牙关紧急，手足挛缩，头面浮肿。
白芷一钱二分，升麻二钱，葛根、苍术、荆子各一钱，炙草五分，柴胡、藁本、羌活、黄柏、草豆蔻、麻黄各五分，当归一钱，姜三片，枣二枚引。
●地黄散　治中风四肢拘挛。
乾地黄、炙草、麻黄（去节）各一两。用酒三水七煎，日进二服。
●养血当归地黄汤　当归、川芎、熟地、白芍、藁本、防风、白芷各一钱，细辛五分。水煎食远服。
●救右汤　治中风后右手不仁，或口角流涎不能言语等症。
白术五钱，人参二钱五分，黄耆五钱，半夏八分，茯苓一钱五分，炙草三分，附子、陈皮各三分。水煎服，三剂出声，五剂收涎，连服二十剂全愈。女子左手不仁。
●救左汤　治中风后左手不仁，或目不认人等症。
熟地一两，白芍五钱，柴胡三分，花粉一钱五分。水煎服。四五剂见效，十剂大效，一月愈。女子右手不仁兼治。
●简易方　姜汁、葱汁各一碗，醋一小碗，牛皮胶八两，蒜汁一碗，急性花汁一碗（如无时取花存贮，用水捣汁）。上药共入锅内，慢火熬煮成膏，青布摊贴痛处，即愈。
●中风口噤　荆芥穗为末，调好酒服二钱。
●中风不语方　香油二两，鸡子一个，将鸡子打开去壳，令油调匀，灌之即愈。
●又方　令人屎乘热浇面上亦愈。
●中风痰厥　肥皂角一个，猪油搽，火上焙，要搽焙七次，研末，好酒灌下。　又方　香麻油一盏灌入口中，用鹅毛探吐痰涎，立效。
●中风口喎　皂角五两（去皮弦），炕末，以久年陈米醋和之，左喎涂右，右喎涂左，干即易之。
●半身不遂　牛膝三两，藏鸭肚内重汤煮，除牛膝食鸭，』每日常食。　又方　千年健一两，钻地风一两，各用夏布袋盛之。陈醋四两，红糖四两，用烧酒三斤，黄酒一斤半，合一处。将上药入内泡浸七日后，早晚饮之自愈。
●又方　并治疯魔痰症。番木鳖十个，砂锅微炒，后用陈壁土炒，再用面炒，又用真麻油微炒。研细面糊为丸，朱砂为衣，如绿豆大，每服量人强弱，至一钱止，烧酒临卧服之。
●又方　麻黄四两，不去节切碎，先将棉花子四两，入锅内炒黑色，后入硫黄末七分，又炒少许，候黄烟尽为度。炒，用火麻杆一尺长共七根，炒棉花子入坛内，续入麻黄，再将麻杆切细入内，乘热下三年陈火酒七壶，封固退火，一七。每服三小杯，俟汗出，预备公猪肉汤补之，七八日即愈。
●又方　（全身俱治，不拘男女。）　当归（酒洗）、故脂、熟地、枣仁（炒）、枸杞、党参、兔丝子（酒炒）、茯苓、杜仲、淮山药、加皮、陈皮、白菊、防风、荆芥、桂皮、青皮各五钱，续断（炒）、牡蛎（炒）各三钱，牛膝四钱（炒），何首乌一两（乌豆和酒九蒸九晒），虎骨（取膝脊骨颈骨共二十两酥炙），龙眼肉二十枚，天麻五钱。共研末炼蜜丸，如龙眼大，每服四丸，捣烂以烧酒尽量服。
●寿星丸　痰迷心窍，心胆被惊，神不守舍，妄言妄语。
天南星一斤，先挖土坑一尺深，柴火三十斤烧红，入酒五升渗干，入南星在内，将盆覆定，以灰塞之，勿令走气。次日取出为末，入琥珀一两，朱砂二两，为末，姜汁糊为丸如梧子大。每服三十丸至五十丸，煎人参汤下，或石菖蒲汤下，一日三服。
●坠痰丸　治风痫痰迷。
天南星九蒸九晒，为末。姜汁打糊为丸梧子大，每服二十丸，或人参汤或菖蒲汤下。
●控涎丹　治痰留胸膈上下变生诸症，或痰迷心窍。
紫大戟、白甘遂、白芥子各一两。研末，姜汁糊丸。梧子大。每服二十丸，以津液嚥下，欲取和服五六十丸。
●疯狂　葱里芦二钱（即管内白翳膜晒乾），秦艽三钱，共末，用无根水调服，即吐痰块。如不愈，再用后方。
●又方　干遂三钱，朱砂三分。共为细末，用雄猪心一个，竹刀割开，将药入内，用湿纸裹二三十层，漫火炙纸，干再炙，以熟为度。去心，止将药为丸，如小麦大，分三服服之即愈。
●疯痴不知人事　（一发即治）　桐油四两，煎豆腐八块，尽量与吃，吃完吐痰尽即愈。要饿一日夜，饿极方与饮食吃之为妙。
●颠狂失心　明矾（煅）三两，郁金七两，共末。米糊为丸，梧子大。每服五十丸，白汤送下，数服即愈。此方昔一妇人病狂十馀年，遇异人授之，初服心中如有脱去神气，洒然再服而愈。（亦治男妇抑郁颠狂及风迷闷）
●羊癫猪癫病方　皂角核一个，去皮用肉，晒乾研细末，每服三釐，人健壮者用五釐，空心白汤送下。服后吐出涎痰，愈即止服。
●羊痫风　甜瓜蒂七个（研细），白矾一钱。共末，取无根水调下即吐痰，过五日再吃一服全愈。
●又方　（羊头风，俗名羊牵风。）　黑羊粪，瓦上焙乾，为末一钱，砂糖调下。
●狂跳邪语　陈细茶、白矾各三钱，为末。饭捣丸梧子大，朱砂一钱研细为衣，发时服三钱。
●追风祛痰丸　治诸般风痫癫迷，世人患此病甚多，用此药甚效。
白附子（面包煨）、防风、天麻、姜蚕、牙皂（俱炒燥）各一两，全蝎（炒）、广木香各五钱，枯白矾、川黄连各三钱，南星三两（白矾、牙皂煎汤浸一宿）、人参、白术（炒）各一两，半夏（牙皂、生姜各二两煎汤浸三日）六两。以上之药研末，姜汁和饴糖为丸，梧子大。每服七八十丸，白淡姜汤下。
●猪羊痫　牙皂角八两（去弦），取不落水猪肝一具，同煮一二炷香，取出猪肝，将牙皂晒乾，加明矾四两，槟榔二两。共为末，神麴和丸如绿豆大，早晚各服一钱，细茶汤送下。（羊痫用羊肝）
●九转化痰丸　（治一切风痰病症）　生白矾一两（入猪胆内阴乾）　北细辛五钱，为末。炼蜜成丸如梧子大，一岁十丸，茶汤下。大人五十丸，久服痰自大便出。
●口眼歪斜　将蓖麻子研烂，右歪涂左，左歪涂右，一经复正，即速揭去。又以醋炒石灰为末研烂，仍以醋调，如前涂之。或以皂角末，涂法如前。
●口闭痰塞　皂角刮去皮弦，将猪油搽上，火边烘成黄色，研为末。每服一钱，温酒送下。或加白矾五分更好。如一时无药，急速扯其头顶心之发可醒。
●中痰　用明矾末同阴阳水灌之，再服再吐。或用矾水煮入蜜少许，顿服，即未吐，饮热汤催之。此方并能治头痛痰癖。
●治怔忡痰厥方　腊月初八日，取大雄猪胆一枚，将明矾研细入胆内，盛满为度。阴乾去皮，仍研细，每钱加飞过朱砂三分，和匀用无根水服三铜钱边即愈。（所谓三铜钱边者，即一刀圭之意，极言其少也）
●怔忡病　柏实煮饮，日久自愈。
●又方　乌骨鸡蛋一枚，将顶开一小孔，入飞过上朱砂细末三分，搅匀，孔仍封固，置饭上蒸熟去壳，每日早午晚均用淡盐汤下。每次一枚，服至三日后，自必见功，多多益善。
●中风不省人事　得病之日便进此药，免成废人。
用柏叶一握，葱白一握（连根），二味细研如泥，无灰酒一大钟，煎一二十沸，去渣温服。如不饮酒，分作四五次服。
●瘫痪秘方　熟牛骨髓一碗，熟白蜜一斤半，滤过。加炒白面一斤，炒黑乾姜末三两。四味和匀为丸，如弹子大，每服三四丸，细嚼黄酒下，大效。
●历节诸风痛　没药一钱，虚胫骨二钱，为末酒服。
●瘫痪手足嚲拽，口眼歪斜，言语蹇涩，步履不正　川乌（去皮尖）、五灵脂（去砂石）各二两，为末，入龙脑、麝香各二分，滴水为丸如弹子大。每一丸以生姜汁研化，暖酒调服，一日二服，五七丸便觉手持足移，可以举动。
●回生再造丸　治中风中痰，左瘫右痪，筋骨疼痛，半身不遂，步履艰难。服此止痛，手足如常，比郭令公有再造唐室之功，故名再造。
●真蕲蛇（小者为佳，去骨头尾，炙三寸，酒浸灸取净末）　四两，北细辛（研末）、赤芍（炒）、乌药（酒炒）、青皮（面炒）、白术（土炒）、天竺黄、香附（去皮毛酒炒）、姜蚕（酒洗炒）、乳香（去油）、制附片（阴乾）、没药（去油）、胆星（烘乾）、骨碎补（酒炒）、沉香（研末）、母丁香（研）、龟板（火炙）、以上药味各一两，麻黄（炒）、防风（酒炒）、元参（酒炒）、甘草（炙）、羌活（酒炒）、天麻（烘乾）、藿香（烘乾）、白芷（烘乾）、川连（酒炒）、茯苓（蒸）、熟地（捣如泥）、白蔻仁（研末不见火）、当归（酒炒）、川荜薢（炒）、肉桂（研末不见火）、片子姜黄（烘乾）、川芎（酒炒）、辰砂、两头尖，穿山甲（前后四足各用五钱，麻油浸炙，共二两）、黄耆（蜜炙）、西琥珀（研末）、大黄（酒蒸）、草蔻仁（研末）、大首乌（料豆水拌蒸九次），以上药味各二两，葛根（炒）、灵仙（酒炒）、桑寄生（烘乾，不可炒）、全蝎（去头足并尾）各二两五钱，虎胫骨（炙酥）一对，红花（酒浸烘乾）八钱，冰片（要真的）二钱五分，血竭（另研）八分，松香（煮过），地龙（炙乾）、原麝各五钱，西牛黄（研）二钱五分，犀角尖（镑末）八钱，广木香（研）四钱，水安息（和药内）四两，人参（研末）二两。共为细末，炼蜜和匀，捣数千捶，为丸。每丸重一钱，金箔为衣。凡一切中风、中痰、中气、中湿，口眼歪斜，生姜汤下。如男妇脚气，骨节疼痛，手足拘挛，半身不遂，白癜风，紫癜风，无灰酒空心下。孕妇忌服。（此方山东嘉祥王宗圣识极矣，故敢告四方君子，以志同仁广传，万勿视药微而不能伏症也，幸甚幸甚）
●白紫癜风　风雄黄、朱砂等分，入茄蒂内捣浓擦患处，白癜加蛇蜕同擦更妙，三日即愈。
●又方　福靛小便调匀，以新青布蘸药搽之。
●又方　白附、硫黄等分为末，用带皮生姜自然汁调匀，以茄蒂蘸药搽之。
●半身不遂　大黑料豆、陈皮、当归、五加皮各四两。白酒五斤浸三日，早晚温服自愈。
●预防中风　凡人两臂麻木，或无名指头麻木，两眉稜骨疼，三年之内必有大风之至，宜预防之。
●搜风顺气丸（此药专治上实下虚，腰脚疼痛，肢体麻木，大便燥结，小便赤涩，肠风痔漏，言语蹇涩，手足不仁，服之可以预防中风）
熟大黄（五两，酒蒸），火麻仁（去壳炒）二两，郁李仁（去皮）二两，枳壳（炒）二两，山药（炒）二两，独活一两，山萸肉（去核酒蒸）二两，槟榔二两，兔丝子（酒煮）二两，车前子（炒）二两五钱，牛膝（酒洗）二两。共末，炼蜜丸如梧子大，茶酒任下二三钱。

风湿痿痹门  ***************************
●筋缩不舒疼痛不止方　当归一两，白芍、薏苡仁、生地、元参各五钱，柴胡一钱。水煎服即愈。如脚膝转筋，加木瓜五钱极效。
●捷便止脚气痛　用盐擦患处，少时即用热汤洗之。（昔有人患脚气，诸药不效，后得此方，常用盐擦后以热汤浸洗，永除此患。）
●风瘫大病　十馀年不能行动者，手战足软。
金毛狗（全身者，用黄酒洗去毛净），切片，用酒三升，煮三炷香，埋土七日，退火气，空心日服三次，数日见效。（酒取顶上黄酒）
●又外治方　用黄瓜藤煎水熏洗。
●药酒方　治男妇身受风湿，筋骨手足疼痛不仁，神效。
当归一两，川芎七钱，生地一两五钱，羌活八钱，白芍八钱，防风八钱，杜仲一两，桑寄生、秦艽各八钱，桂枝、茯苓各五钱，白术、淮羊膝、炙黄耆各一两，虎骨（酥炙）二两（有胶更妙），川独活、黄松节（即茯苓心木）各七钱，炙甘草六钱。用好乾烧酒十五斤，酵娘酒五斤，用布袋盛药浸三日，隔水蒸一炷香久，取出退火气，随量饮数杯。
●一切手足风痛　葱汁、蒜汁各一碗，醋一小碗，牛皮胶八两。慢火同三味煮成膏，用青布摊痛处即止。（一方加姜汁，急性花汁一盏更佳）
●风射腰足痛难践也　松叶捣汁一升，酒三升，浸七日。每服一合，日二服。或细切为末，酒下二钱，或蜜丸俱可。按松节浸酒行血中之风，治脚膝痠疼，中风口眼歪斜，及历节痛风俱宜服。
●腿脚红肿，热如火炙，俗名赤游风。
用铁锈水涂解之。
●膝痛并诸骨疼　苍术以米泔水浸一昼夜，捣碎醋炒极热，布裹在膝，如冷，又以醋炒热裹之。
●鹤膝风　何首乌煎酒服，以醉为度，仍将渣敷患处。
●又方　槐枝、松枝、桃枝、芫花根，共捣煎汁，小深盆盛熏膝，被盖候汗，揉其患处。再以草乌、细辛、防风等分，末缝靴袜护膝内，久而自愈。远行脚肿，掺鞋底，或水湿草鞋掺之。常以甘菊花、陈艾叶作护膝带之。
●又方　以真蕲艾（晒乾），去筋膜用艾绒，入真川椒作大护膝并下腿裹住，久护自愈。
●又方　以陈艾（取绒照前法）、菊花、川椒和捣，入护膝自除其患。
●白癜风　硫黄、陀僧各等分，为末，姜汁调搽。
●汗斑　硫黄、蛇床子、陀参各等分，和研末，以生姜汁调，将茄蒂蘸药搽之。
●鹅掌风　皂角为粗末，将鹅卵石烧红，小瓦一块盛在升中，上加皂角末烧烟燻之，其皮痒甚，再熏数次自愈。
●又方　猪胰一具（去油，勿经水），花椒，温热好酒，将二味同浸二三日，取胰不时搽手，微火烘之自愈。
●又方　以真蕲艾四五两，水四五盏，煮五六滚入大口瓶内，麻布二层缚之，将手心熏之，冷则再易热熏之。
●又方　蜜陀僧一两为末，出笼蒸热面馍一个，分两半，将末撒在内仍台住，以两手把馍熏蒸良久，四次即愈。
●又方　五倍子（研），桐油调搽，炭火烘三次愈。
●又方　甘蔗汁擦之。
●又方　以大梨捣烂，两手搓丸二三枚即愈。
●又方　用青盐、防风、地骨皮、槐条各等分，煎水屡洗至妙。
●又方　用苍耳子仁为末，将痂取去，香油调搽。（并治牛皮癣）
●手足雁风　侧柏叶，败船石灰。先将败船石灰研末，桐油调搽，再将柏叶烧烟燻之，一二次全愈。
●脚气　用苡仁米作粥，常食久服见效。
●又方　赤小豆和鲤煮食。
●又方　或以麦麸皮醋蒸熨之，互易出汗为妙。
●腿疼脚气　麻丝方　用好线麻，以木梳将粗皮渣滓梳净，只存丝筋，用四两悬起，自下往上用火燎焦存性，研极细，用好酒二大碗煎热，量人酒素量饮之，身上盖暖，下用烧热砖蹈之，则药力下行，以腿上发出汗脚心出黏汗为度即愈。
●寒湿脚气甚应膏　广胶三两，葱姜各半斤捣汁留用。另将好陈酒糟取糟油二盏，或用米醋二碗和陈糟，装细绢滤取汁二盏，同胶、葱姜汁熬成膏，布摊贴之，即止痛肿消愈。
●风湿脚气　脚气之症，感湿而身发热脚忽肿者是也。切不可用人参，犯之即死，切忌。
柴胡、防己各一钱，芍药三钱，茯苓、陈皮、甘草各五钱，薏苡仁一两。水煎服，一二剂愈。一用人参，则引邪入气分盖脚气，乃犯血道，故宜从下散而不可引上也。引上必致患心，故主死。
●神效脚气方　金银藤、闹洋花、二蚕沙各四两。垂杨柳枝七寸长的要二十一枝，熬水熏洗。
●脚软病乃肾虚　（并治腰痛）　净杜仲一两，寸断去丝，半酒半水一大盏，煎服数剂，保中调理即愈。
●腿肿腹内成块　用桃树根、牛蒡根、牛膝各二斤，慢火煎膏如饴，每热酒服一匙，食前服，数服见效。
●火丹风热毒　燕窝土（用向阳者），鸡子白和敷。
●又方　芥菜捣烂敷之。
●又方　蚕沙、山栀、川连、黄芩、黄柏、大黄、寒水石，共末，水调敷上立效。
●满身麻木　练树子（烧灰）为末，每服三五钱，黄酒调下可愈。
●软瘫　桦皮（烧灰）为末，每服二钱，酒下，久服自效。
●骨痿　何首乌一斤，牛膝半斤，炼蜜为丸，每酒服五钱。
●遍身麻木不仁　芥子末醋调擦之。
●手足麻木不知痛痒　霜降后桑叶煎汤频洗。
●鸡爪风　採白杨花挂穗装入布袋，如手掌少加宽大，将风手伸入袋内花穗中间，外用热熨斗熨烙，穗干另换，如此效遍，其病即除。
●风湿肿痛　用生芥末调醋，摊布上包患处，俟热，拔有湿浮翳一层，其病出肿消矣。
●骨槽风　牙缝出血痛不可当，名骨槽风。用天南星一个，挖空中心，填满雄黄，白面包裹，炭火煨焦，取出伏地气半日，去面将天南星研末，擦牙缝数遍，止血止疼。
●脚气普济大风丹　此方系东京开地挖出石碑篆文，能治瘫痪癞疾，一切风疾脚气，跌打损伤及破伤风等症。服至五七九，便自发汗，汗速则除风，百验。
七月十五日，取紫背浮萍拣净用，放竹筛内，置水盆上晒乾为末，炼蜜成丸如弹子大。每服一丸，饮豆汁酒送下（取豆汁酒法，以乌豆半升炒红，淬入好酒内浸一昼夜，去豆为豆汁酒）。此洒凡属筋骨疼痛，併产后中风危笃，及妊娠腰痛，产后余血未尽，兼能治之，诚单方之良也。
●脚气　白矾三两，煎水浸洗。
●脚气冲心　槟榔一个，烧存性，为末，以童便姜汁和，温水酒调服。
●软脚病　白凤仙花不拘多少，阴乾入烧酒内，埋土一七，愈久通红。此酒益脚力强筋骨。
●脚气上攻结成肿核及一切肿毒　用甘遂末调敷肿处，即浓煎甘草水服，其肿即散。
●足痛胫肿洗方　莱菔秧（即萝卜菜）连根煎汤洗。如无鲜者，晒乾者亦可用。
●又方　明矾二两，地浆水（见诸药食毒方）十大碗，煎六七沸，将一半浸脚，一半徐添入，上以衣被围身，略有微汗则愈。随以薄粥饮之。如不愈，照前方加硫黄三钱。
●又方　枸杞叶捣汁，将鹅毛涂患处，数十次亦妙。
●风寒暑湿脚气　凤仙花叶晒乾，煎汤热洗，仍以叶捣敷患处。
●脚气发肿　马鞭草煎汤洗二三次。
●又方　黏米饭同陈好酒糟捣烂，裹敷患处，止露出脚趾头。
●远行两脚肿痛　细辛、白芷、防风、草乌各等分。为末，糁在脚底内。如脚底干不黏药，即以水微湿糁，药著脚行走不致肿痛。

中暑门  ***************************
●中暑　中暑者大都避暑于深堂大厦，为阴寒所遏，暑不得越故也。此寒为标，热为本，先以辛苦治其标寒，继以清凉治其本热。手足厥逆者；
乾姜一钱（炒），炙甘草八分，肉桂（去皮）、杏仁（去皮尖）各六分。上为末，不要细煎，温服。如烦燥，井花水调下。
●中暑腹痛、霍乱吐泻、或头痛昏愦　香薷、茯苓、厚朴、扁豆、甘草各一钱。水煎服，热甚者加黄连。
●解暑丸　乾葛二两，乌梅肉、苏叶各四两，青盐一两，白糖一斤。共为末和糖，如干不能成丸，再入白蜜为丸，如龙眼大，每日开水淡盐汤服一丸。
●伤暑出丹　凡暑月身热昏沉，未明症侯，恐是出丹。
生白扁豆数颗，嚼食之令吐，如不吐，再以生亘水泡湿，研汁一小盏，和水服之即愈。
●又中暑方　水蓼煮汁灌。
●又方　炒黑麻捣烂，井水擂汁灌。
●又方　蒜头捣烂，取路上热土，搅水饮甚妙。
●中暑闷方　取扁豆叶捣汁饮之即愈。
●泼火散　治中暑昏迷，不省人事，并烦燥口苦舌乾，头痛恶心，不思饮食及血病。
地榆、赤芍、黄连、青皮，各等分为末，每服三钱，浆水调服。若血痢水煎服。
●热死　道中行人，酷日趱行，野间农夫，暄天劳力，津竭汗尽，卒然昏倒，名为中热。断不可使冷及饮冷水，得冷则不能救矣。法用：将草屈带盘缠热人脐上，使三四人溺尿脐中，令温，此因路上仓卒无汤，故令溺也，若有温汤更好。或用皂角（烧存性）、甘草各一钱，为末，温水调灌之。如无药，急以生姜汁或蒜捣烂，以热汤或童便灌下，外用布蘸热汤熨气海（在脐下二寸），立醒。醒后，仍勿以冷水饮之。
●又方　以紫金丹一钱，温汤磨化，将箸橇开口灌下即苏。
●中暑丸　半夏一斤（醋五碗煮乾），甘草半斤（生用），茯苓半斤（去皮），共为末，姜汁煮糊为丸，如梧子大。每服五十丸，热汤下。有痰姜汤下。此丸入夏之时宜制以济人。
●中暑暴昏　用大蒜捣烂，调冷水小半杯，取茶匙灌七挑于鼻孔中，立苏。
●伏暑肚痛　用瓢掀搅缸中水百遍，取泡子一碗，薄荷叶十馀皮，长灯草七根，同煎汤调六一散三钱，服之立愈。（此方并可治伤暑潮热不治之症）
●凡中暑如已昏迷　嚼大蒜一瓣，冷水送下，如不能嚼，即用水研灌之立醒。途中仓卒无水，渴甚，即嚼生葱二寸许，和津同咽，可抵饮水二升。
●中暑暴死　以胡麻一升炒黑，摊冷为末，新汲水调下。

霍乱门  ***************************
●霍乱吐泻不止　此症始因饮冷或冒寒，或失飢或大怒，或乘舟车伤动胃气，令人上吐不止，因而下泻，吐泻并作，遂成霍乱。头眩眼晕，手足转筋，四肢逆冷，药缓不救。
吴荣萸、木瓜、食盐各五钱，同炒焦，先将磁罐盛水三碗，煎百沸，入药同煎至碗半，随病人意不拘冷热服。
●又方　以艾叶一把，水二升，煎一升，炖服。一面以生半夏捣烂贴脐内，立止。如死而腹尚有暖气者，即加盐于脐上，炙艾七壮立生。
●绞肠痧痛不可忍　（凡腹痛手足冷，但身上有红点，以灯草蘸油燃火淬于点上）　炒盐一撮，阴阳水一锺（半碗汤半碗水和匀，名阴阳水，兼治发痧）调服。腹痛稍止，当眼藿香正气散。
●藿香正气散　此散原治四时不正之气，不眼水土，脾胃不和，吐呕泻泄，痢下腹痛，饮食停滞，恶心胸满等症。
藿香二钱，白芷、桔梗、半夏（姜汁制）、紫苏、陈皮，焦术（土炒）、大腹皮，茯芩、厚朴（姜汁炒）各一钱，炙草五分，生姜三片，大枣二枚。水煎温服。
●霍乱欲吐不吐，欲泻不泻。　炒盐搅白滚汤，候汤冰冷饮之。如不止，将针刺少商穴十指头出血，立愈。（穴在十个指头上指甲之两旁，与出指甲之处相齐，只离指甲两边各一韭叶之地是也）
●不吐不泻，心腹胀痛，烦闷欲死。　槟榔五钱，童便一杯。用水一盏同煎服。又将病人臂腿横纹上蘸湿水拍打，见有紫红胍纹，即以针或磁片刺破出紫血立愈。（此法又能治绞肠痧）
●又方　用生白矾为末，滚水下一钱。
●霍乱欲吐泻而不吐泻者　用盐一大匙，炒令黄枯，童便一杯，合和温服，少顷吐下即愈。（救急方）
●阴阳痧症　食盐二斤，炒热将青布裹作二包，颈背上熨之，冷则易换，或脐上亦可。
阴痧则腹痛而手足冷，看身上有红点，以灯火爆四肢臂腿横纹，并脐下之痛处。
阳痧则手足暖，用针刺十指甲处出血即愈。
●霉乱吐泻将危者　藿香、陈皮各五钱，水二杯煎一杯温服。
●霍乱吐泻　用绿豆粉、白糖各二两，以新汲水调服愈。（生生编）
●吐泻将危药不可下者　急以盐填脐中，于盐上灸艾七壮即回。或刺委中穴出血（即腿弯对膝处），或刺十指头亦愈。此皆屡验之方也。
●又方　以胡椒、绿豆各四十九粒，研匀。木瓜汤调服一钱。（直指方）
●华佗危病方　以枯白矾末一钱，百沸汤调下。
●暑月胀满欲作霍乱，未得吐下者。　鲜紫苏叶捣汁饮一盛，甚效。
●五苓散　治中暑烦渴，身热头疼，霍乱吐泻，心神恍惚及小便赤少。
猪苓、泽泻各一钱，白术（炒）、茯苓各一钱五分，肉桂五分。水一杯煎六分，空心温服。
●霍乱腹痛　厚朴（姜汁制）四两，桂心、生姜各二两，枳实（麸炒）五枚。水四升煎二升，分作三服。（陶隐君方）。
●圣惠方　木瓜五钱，桑叶三片，枣肉一枚水煎温服。
●霍乱吐痢及转筋　白扁豆为末，醋和服。此苏公方也。
●又方　锅底墨、灶额上墨各五分，百沸汤一盏，急搅数十次，以碗盖之，随口吸饮一二口立止。（经验方）
●霍乱胀满，不得上吐下泻，名乾霍乱。　亦名绞肠痧。
小蒜一升，水二升煮一升，顿服。（肘后方）
●又方　干黄土掘地深二尺，以新汲水倾入搅混，俟稍橙，取清汁饮之，连服三五盏即愈。大忌米汤。（千金方）
●乾呕不止　吴茱萸（汤泡炒）、乾姜（泡）各二钱，水煎服。
●霍乱方　用高梁扫帚上穗子，连枝稍一把，煎汤温服可愈。
●又绞肠痧方　此症夏天甚多，肚腹急痛，唇指青黑者。
用透明生白矾研末，每服二钱，用阴阳水调服。奉嘱。
仁人君子夏天出行，必须带明矾在身。或在舟中长途旅次，黑夜仓卒之际，遇患此症，应手奏功，再于爪甲肉际臂腿弯等处，刺出黑紫血为要。切忌姜汤茶汤米面大荤，必待愈后饿甚，吐泻三个时辰，方可食粥。此症须认明，若阴症误视不效。
●简便痧方　患痧大抵腹痛，亦有并不痛者，但昏沉胀闷，莫可形状。医未能识者，急取田中生芋艿洗净嚼之，如非痧则生涩难食，若是痧则甘美异常，再食一枚，脱然起矣。此方屡验，腹痛者同治。此痧六脉皆沉，或右关浮洪，胸背腹有细斑于肌肤内者是也。再用灯草蘸菜油点火照之，隐隐见红斑，即以火向斑上淬必爆响，须淬尽方止，否则复发。用荞麦五钱，煎汤服。
●斑痧腹痛　以黄栀子炒黑为末，以陈酒温凉送下一钱。
●霍乱腹痛出汗吐泻不止，甚危急者　食盐一两，生姜五钱（切片），同烧色变，以水一碗煎服。（不宜热服，愈后忌饮食）。
●乾霍乱　（心腹胀满，不得吐泻者，此病最险）。凡中风中暑中气中毒中恶，乾霍乱一切速暴之症。急以生姜捣取汁，加童便调服，立可解散。
●又方　盐二匙熬童便冲服。
●又方　用炒盐一两，牙皂一钱，水煎服，取吐胃气，一回即愈。
●又用　吴茱萸三四两，盐数两，炒热熨脐下亦效。
●又方　用盐一撮，醋一盏，同煎八分温服，或盐梅咸酸皆可服。
●霍乱上吐下泻　用韭菜捣汁一碗，重汤煮热服。
●直指方　用胡椒四十九粒，绿豆一百四十九粒，研匀，木瓜汤温服一钱。
●孙真人传方　用胡椒三十粒，以饮吞之。
●霍乱转筋　以墨书木瓜二字于病处，仍令病人口呼木瓜，随声而愈。亲验之甚效，其理不可解。（陶宏景真诰）
●又方　以木瓜煎汤服，仍以汤浸青布裹其足。（圣惠方）
●又方　用大蒜捣烂涂足心，立愈。（永类铃方）
●又方　令病人面墙直立，一人以手蘸温水在腿弯内反手拍打数十，有青红脉突起，即将针刺其上，出黑血立止。
●转筋不可忍者　男子以手挽其阴，女子以手牵其乳近两旁边即愈。或以热汤渍之亦可。
●又方　勉强站立，直伸少顷即愈。
●又用　蚌肉煮酒饮二三次，后少发。人壮者，饮一二次，不发。
●简便单方　治霍乱吐利不止。
以白扁豆（醋炒）研末，和醋服之。

气痛门  ***************************
●治心腹疼　香附（醋制七次，炒研）、良姜（姜汁洗七次，炒研）。胃脘有滞有虫因寒而起者，用良姜二钱，香附一钱；因怒而起者，用香附二钱，良姜一钱；寒怒兼者，各用一钱五分，米饮加姜汁一匙，盐少许调服。
●又方　用胡椒四十九粒，乳香一钱，研匀。男用生姜，女用当归，煎酒下。
●又方　如遇无药，以盐置刀头上，烧红淬入酒中，乘热饮之，吐痰立愈。或用盐微炒，布包熨痛处即止。（此方急痛不识何症，用此稳妥）
●久患心疼，发即欲死，时发时止，服此可除根。　莪术二两（醋煮），木香一两（煨）。共为末。每服五分，醋调下。
●简易方　胃脘当心而痛，或气或寒，触而屡发者用此。
荔枝核（炒微焦）一钱，木香七分。共为末，以清汤或洒服一钱许，数服可除根，试验神方也。
●胸膈胃脘大痛　察有邪滞，连用排气饮及诸药不见效者，用此。
猪牙皂角（以微火烧烟甫尽即取起）研细末，用火酒调送下七八分或一钱，其效如神。
●生韭饮　治七情郁久，胃脘有瘀血作痛，大能开提气血。
生韭捣自然汁一盏，加温酒一二杯同服。先以桃仁连皮嚼食数十故，后饮韭汁。
●神授气痛方　白蔻仁、小茴各一钱，良姜、半夏、茯苓各二钱，丁香八分，木香八分，当归一钱，荔枝核二个（炕研）。共为细末，磁瓶收贮固密，痛时，用姜汁一匙，开水下一钱。孕妇忌服。
●四香散　治气痛一切应效如神。
茴香四分，广木香五分，沉香五分，香附（制）四钱。共末，滚水酒冲服。孕妇惯气痛者，亦可服。
●气痛急痛冷痛七方
●气痛末药　沉香，降香、木香、甘草各一钱，白蔻、砂仁、枳实，乌药、槟榔、川朴、川芎、香附、广皮各二钱。共研细末，每服一钱五分，或酒或开水下，用萝卜子（炒，去壳）同紫苏根为引。有气块者，加三稜、莪术各二钱。
●治心气急痛　取厚些木耳一两，焙乾为末，白酒送下，三服全愈。
●痛急牙关紧闭　用老葱白五茎，去皮须捣膏，将匙送入喉中，灌以麻油四两，但得下咽即苏。又以葱白捣烂摊脐上，以艾灸之或熨之，得鼻尖有汗，其痛立止。
●烟厥心疼　用乌梅二个，川椒十四粒，煎汤服愈。
●冷气及久患腹痛　连根莪术二两（醋煮），木香一两（煨），共末，每服五分，淡醋汤下。
●心疼痛急　胡桃一个，枣子一枚（去核），夹桃纸裹煨熟，以生姜汤一锺细嚼送下，可保不发。
●又方　以鸽粪焙为末三钱，热黄酒冲服，立止。
●九种气痛诸药不效者，此方神效。　附子、黄连各一钱，白芍五钱，水煎服，即愈。寒热乘于心胃之间，两相攻战，所以作痛。此方黄连平心火，附子去胃寒，而白芍入肝平木，不使其克胃，又去郁生心血，譬如两人争斗，有和事人自然解纷也。所以诸药不效，服此神效耳。
●九种气疼神授方　千年石灰一两，生熟白矾各五钱。共末，姜汁丸桐子大，或姜汤或烧酒送下，七丸即愈。有力仁人，修合济世，功德无量。
●神应奇方　治九种心胃气痛。病发时用艾叶十片，揉碎在锅勺内炒（不住手用箸拨动），将盐卤（豆腐店内不曾加水者）半小杯倾入，候焙乾，倒出研末，用热烧酒一杯送下。候腹内作响，或降气或吐出清水即愈。此方须现制现服，隔夜即不效，见鸡犬孕妇亦无效。服后须戒茶鲜肉三日。愈后每逢初一十六日，用淡盐汤吃一服，永不再发。吾母太夫人生余之时，因得此症，历久不愈，遍觅医方，未获其效。余因立愿，如得奇方，应手奏功，服不再发者，当即公之大众，广救疾苦。昨承乏云间得此方，于定海许公辍进一服而愈，不复再发，真仙方也，不敢自秘，谨刊刻流传，以广效益。（陈汉三先生传）
●胸胃肚痛方（香元散专治此症验）　香附（一两，醋炒）郁金一两，元胡一两（酒炒），广木香二钱。共研细末，好酒送下，滚水亦可。
●又方（系贵州南笼府经厅周梦龙传，云平淡屡验）　红枣（七枚，去核捣烂），橘皮三钱，生姜三钱，煎服。
●霍乱腹痛泄泻　取往来门斗内灰一撮，阴阳水化服。
●疝气痛方　用荔枝肉炒炕兑酒冲服。此方以荔枝子（炒黄），橘核子（炒），川楝子，香附子（制）。四味研末，兑酒冲服，治疝气更效。
●沙肚痛　砂仁五钱（炒黑），食盐三钱（炒黄），汲无根井水煎汤，将二味研末入内，用箸搅至将冷，服一大杯即愈。
●受寒小腹痛　小茴香一钱，青皮一钱。煎服。不愈而腹尤痛，加吴萸八分服之。
●膀胱气痛　用膀胱子炒，贯入雄鸡内煮食之，即愈。　疝气痛　取松子一岁一粒，烧研，酒服。
●铁刷散　治心脾积痛，妇人血气刺痛，酒病恶心，肠滑泄泻。
良姜（炒）二两，茴香（炒）七钱，苍术、炙草各二两八钱，共末，每服二钱，空心姜盐汤下。
●丁香止痛散　治心痛难忍。
丁香五钱，良姜二两，茴香、甘草各一两五钱。共末，服二钱，沸汤下。
●舒筋散　治闪跌血滞，腰腹胀痛，及产后血滞痛。
当归、元胡，桂心、杜仲，桃仁、牛膝，川续断各等分。研末，每服二钱，温酒下。
●治久心痛　十年五年者俱效。（兵部手集方）　小蒜以盐煮熟，并用醋同煮，顿服立愈，永不再发。
●食疗方　治五脏虚冷腹痛。
胡椒二三十粒、擂碎热酒服之。
●又方　以吴萸二钱，擂烂，以酒一杯调之。用麻油一杯入锅炼熟，倾吴萸酒入锅煎一滚，取服立愈。
●治心疼气痛等三十七方
●治急心痛　用山羊血一分，烧酒化下。或用淡豆豉五钱，煎汤半杯，服之立愈。
●诸般气痛　用好烧酒半杯，浸顶大冰糖一块，将烧酒燃灼，候烧完酒自息，将糖研碎，开水对服。
●心痛　海蜇二斤，煮荸荠一斤，做三四次吃，服完愈。服时忌茶。
●又方　沙鱼翅煎汤，磨沉香三四分，冲入服。
●胃痛　六稷榧子壳（煅灰存性）三钱，酒冲服，二三次即愈。
●膀胱偏坠疝气　陈石灰（炒）、五倍子、山楂子各等分，为末，面和醋调，敷一夜即消。
●又方　用荔枝子炒黄为末，每日三分，黄酒冲服。
●又方　以槐子一钱（炒褐色），为末，入盐三分，空心黄酒调服。
●又方　用乾丝瓜瓤火烧存性，研末，每服二钱，黄酒调下。
●又方　木香三钱，沉香三钱，泽泻、陈皮、乌药、香附（酒炒）、荔枝核各五钱，小茴三钱，丁香二钱。共末，以酒和丸如梧子大。盐水送下，每日服二钱。
●又方　鸡子一个尖上开孔，入硫黄末三钱，火煅成灰，成灰，研末，白汤调下。
●又方　殭蚕（盐洗），香附（酒洗），小茴（酒洗），共末，每服一钱，好酒下。
●又方　油核桃七个（火煨去壳用肉），八角茴香七个，酒煎空心服。
●又方　牛蒡子根捣烂，洒冲服。
●元胡散　治冷气及疝气腹痛。元胡索（炒）、胡椒各等分，为末，每服二钱，食前温调服。
●神效散　治心痛作酸，并治水停心作声如雷，及口眼喎斜不省人事。
胆矾一分，为末，温黄酒送下，以吐尽痰为度。
●心如刀刺口吐清水　生艾杵汁一大碗，于半日中，勿食晚饭，五更时先嚼烧肉于口内，切勿嚥下，俟口中水入肚，虫闻香则头朝上矣。良久饮下艾汁，立时打下虫出。
●又方　以黑砂糖热酒化下，腹痛而吐泻者有虫也。用雄黄、白矾、槟榔三味各等分，研为末，米饭为丸，如黍米大，每服五分，滚水下。
●治疝痛难忍及囊肿如斗，肾子痛者。　雄黄、甘草各一两，白矾二两。共研末，每用一两，滚水五升冲和洗患处，良久再暖洗至冷，候汗出痊。
●疝灵散　治偏坠七疝，肾囊肿大，疼连小腹，不能自忍，服之极验。
龙眼核、荔枝核（二味炕焙捣碎）、小茴香各等分略焙研，共末，每服一钱，空心用升麻煮酒送下，重者二服。
●心腹小肠疼痛，及疝气血气妇人产后一切疼痛，诸药不效者，此药能行能止，妙不可述。
五灵脂、蒲黄各等分，共研末，或酒或醋调匀，熬成膏，再入水一锺，煎至七分热服。或醋糊为丸，童便酒服亦可。
●肾子大小偏坠方　用棉花子煮汤入瓮，将肾囊坐入瓮口，俟汤冷止，一二次散其冷气，即愈。
●偏坠神方　用冰姜一大块，光粉一块，等分同捣极烂，涂肾囊上。仰卧以油纸衬好，勿污被褥，少顷大热，切勿动手，听其自落，涂两次即可断根。日久肾子大者，宜渐缩小矣。
●偏坠小肠气屡验方　（古晋榆社尉宛华亭传）　多年煮肉菜砂锅底一个，打碎入锅，用芝麻油一斤许，煎至焦枯，看火起烟尽，起锅冷定，研细蜜丸，每服三钱，黄洒送下。
●神效疝气　荔枝核四十九枚（焙研），陈皮九钱，硫黄（制）四钱，共末，盐水打面麸为丸，如绿豆大，遇痛时，空心温酒服九丸，良久再服，不过四五服，其效如神。
●气卵方　羌活一钱二分，橘核、川楝子冬一钱五分，防风、木通各一钱二分，制苍术一钱三分，桂子四分，小茴一钱二分，灯心一扎，好酒半杯，水半杯，煎热服。
●腹痛不能服药　以生姜一大块，煨热，用棉裹入穀道内，冷则易之。或用大独蒜煨，用棉裹入穀道亦可，冷则易之。
●各种气痛方　白丁香五钱，初生小雏鸡粪（要拣白硬者）三钱，鸽屎二钱（白者），将前三味用新瓦炕黄色另研末，又拣双勾藤三钱（炒研），木香、沉香、降香各一钱，共研和末冲酒化服二钱，即愈。
●一切气痛　台乌（浸一夜炒），小茴（炒），青皮（炒），良姜（炒），共研末，温酒童便服，效。
●心下大痛　用胡椒、绿豆各四十九粒，同研烂酒下，神效。
●疝气初起　凤仙花（阴乾），荸荠（风乾）各等分，用烧酒浸服，日饮二三杯。
●疝气　旱莲草捣汁一盏，酒半盏，和匀炖热服，立效。按此方治疝肿痛，不论老少新久俱效，以旱莲草能行血活血故也。
●疝发痛不可忍　用坚炭烧红放碗内，将好烧酒半碗浇下，速以碗盖之，饮此酒即愈。
●阴肿核大如升　捣马草涂之即消。
●阴囊烂尽只留二子　囊痈乃阴虚湿热，流注子囊结而为肿，至溃后二子悬挂者，犹不伤命。以其毒从外发，治当补阴利湿清热，取效者十有八九。
凤仙花子、甘草等分，为末，麻油调敷，即生肉。
●疝气肿痛　小茴二钱，荔枝核、橘核各一钱，研末酒调服。
●立消斗大疝气方　沉香、紫苏、苏木、南星各五钱，老香橼一个（切碎），同雄猪尿泡洗净，入药于内，好酒四五斤，将猪泡煮烂捣，面和丸梧子大，酒送四五十丸，药尽胞缩。
●阴囊肾茎肛门瘙痒难忍　陈葫芦壳，烧灰存性，搽掺患处立愈。

泄泻门  ***************************
●立止水泻方　车前、泽泻各一钱，厚朴（姜汁炒）一钱二分，共研末，滚水调服，即愈。
●水泻不止方　枯矾一钱，公丁香五分，共末，黄酒调服。
●泄泻初起方　陈细茶一钱，核桃仁五个（炕烧），生姜三钱，红砂糖三钱。水二碗，煎八分，次早服自愈，神效。
●久泻丸　治一切久泻诸药无效，此剂自止。
黄丹一两（飞过），枯矾一两，黄蜡一两。将蜡溶化小铜勺内，以丹矾二味细末投入，乘热为丸如豆大，每服二丸，空心滚水下。
●交感丹　治妇人久泻。
香附一斤（水浸三日，晒乾炒），白茯神四两（去皮木）。炼蜜丸如弹子大，每空心服一丸，白汤下。
●饮酒过多泄泻方　花粉一味，捣烂，用袋盛洗出浆来晒乾。每服用白糖调数钱，加蜜少许最妙。兼治吐血之症。
●暴泻方　不拘老幼可用。
大蒜捣烂，敷足或贴脐中（千金方）
●四苓散　治夏月暑热伤人，泄泻如注。
白术（土炒），茯苓、猪苓、泽泻各一钱。水杯半，煎七分，食远温服。（和剂局方）
●暑湿泄泻　白术（土炒），车前子（炒），各等分为末，白汤下三钱。
●脾虚泄泻　白术（土炒）一两，白芍（炒）一两，冬月加煨肉豆蔻五钱，共末，饭丸梧子大，每服五十丸，米饮汤下，日二服。（丹溪方）
●水泻　诃藜勒（泡）一两，肉豆蔻（煨）五钱。为末，米饮汤下二钱。（圣惠方）
●老人虚泻　肉豆蔻三钱（面裹煨熟去面研），乳香一两。共末，陈米糊丸梧子大，每服七十丸，米饮下。（瑞竹堂方）
●泄泻不止　陈石榴皮（酸者焙乾），研末，每服一钱。患二三年者，百方不效，服此便止。（普济方）兼治久痢。（此方久泻可服，新泻有邪滞者不可服）
●肾虚久泻　骨碎补（焙乾为末）一钱，入猪肾中裹肾煨熟，食之自愈。
●五更溏泄不止　或一二次经年不止者，名肾泻，此系阴盛阳衰。
五味子（去梗）二两，吴萸（汤泡七次）五钱。同炒香为末，每旦陈米汤送下二钱。（许叔微方）
●老人久泻不止　枯矾一两，诃子（面包煨、去核）七钱五分。为末，米饮调二钱，空心服。（圣惠方）
●又方　吴萸三钱，水一锺煎六分，入盐少许，通口服。（仁存方）
●灸法　治吐泻曰久垂死者。
天枢二穴（脐旁各开二寸是），气海（脐下一寸五分是）。
●伤暑吐泻　硫黄、滑石，等分为末，每服一钱，米饮下即止。
●玉露霜　治老人脾泻最宜。
白术二两（炒），陈皮一两五钱，莲肉四两（去心），苡仁四两（炒），糯米一升（炒），陈米一升（锅炒焦），绿豆一升。糖霜（量加），共为细末，每服二三钱，滚水调匀服之。
●芡实散　久服延年益寿，身轻不老。
芡实粉、金银花、干藕各一斤（蒸熟晒乾），共末，每日汤水调服。
●烧枣丸　治泄泻不止，虽至面黑气息奄奄者，立效回生。
沉香，木香，公丁香，胡椒，官桂，乾姜，砂仁，赤小豆各等分。共研末，煮红枣肉为丸，仍以枣肉包之，再以面裹煨熟，米汤送下。
●水泻　石膏（生熟各半），明矾（生熟各半），共末，以陈米饭为丸，如梧子大，每服三丸，再服三丸，不可多服。
●泄泻脾弱　山药切片，炒研末，入粥内食之。
●吐泻过多，四肢虚冷，不省人事。　制过天南星为末，每服三钱，入京枣二枚，煎汤送下。
●吐泻时时作渴歌
人参白术木香兼，乾葛藿香切片，茯苓甘草七味，乌梅加上同煎。临时再入伏龙肝，此法千金不换。取水煎服。
●脾泻作酒食　冬瓜皮焙乾一两，锅巴糠一两（晒乾），砂仁五分，共末，砂糖水调服。
●水泻方　茯苓二钱，厚朴一钱五分，陈皮一钱，枳壳二钱，乾葛一钱，木瓜三钱，陈石榴（酒炒）二钱。红枣煨姜引，煎服。（李南圃传）
●又方　用干萝卜种兜，煎水服之，即愈。如无兜，萝卜子亦佳。（卜子宽中下气，肚膨气胀后重里急者，服之即效）
●多年脾泻　老人多此，谓之水土同化。（孙氏仁存方）
吴萸三钱（泡过），入水煎汁，入盐少许，连日服。（盖吴萸能暖膀胱，水道既清，大肠自固，他药虽热不能分解清浊也）
●伏暑泄泻（玉华丹）　白矾（煅为末），醋糊为丸，量人大小，用木瓜汤下。
●夺命星斗丸　治远年近日小肠疝气、偏坠掣疼、脐下撮痛，以致闷乱及外肾肿硬日渐滋长，及阴间湿痒成疮。
用吴茱萸（去梗）一斤，分作四分，四两酒浸，四两酒浸，四两醋浸，四两童子小便浸一宿同焙乾，泽泻二两为末，酒糊丸梧子大，每服五十丸，空心盐汤或酒吞下即愈。
●泄泻无度　针砂（醋煮炒乾），猪苓、生地龙各三钱，共为末，葱涎研和敷脐中，约一寸厚缚之待小便多为度，日二易之即止。服诸药无效，用此应验即愈。
●脾元气痛　（发歇不可忍者）　用吴萸一两，桃仁一两，和炒，吴萸焦去萸，取桃仁去皮尖，研细，葱白三茎、煨熟酒浸温服。

痢疾门  ***************************
●痢疾方　山楂炭三钱、木香一钱五分（煨），共研末，红痢白糖调服，白痢红糖调服，红白相兼，红白糖调服之，立效。
●又方　荷叶（烧研）二钱，每日空心服。红痢蜜糖下，白痢砂糖下、相兼者相兼下。
●又方　乌梅肉一两（去核烧过），研为末，空心用米饮送下二钱。
●又方　立冬后将莱菔菜洗摊晾屋上，任受风霜雨雪，至立春前三日收入阴乾，用磁坛收贮。如有患痢者，以水煎服立愈。腹痛者亦可服。
●益元散　治一切诸痢。
滑石六两（为末飞，用水淘过），甘草一两（为末），共末和匀，每服三钱，冷水下，小儿一钱五分。红痢加红曲二两，白痢加炒乾姜一两。此方宜制以施人，治诸般泄痢俱有效，暑月尤佳、且价廉而药亦易得。
●姜茶汤　此方有加陈皮二钱，食盐二钱。老生姜（细切五片）约计三钱，细茶三钱，用新汲水煎服。此方治痢腹痛，不问远近赤白冷热皆效。盖姜能助阳，茶能助阴，二者皆能消散调平脏腑之邪气，解暑毒酒食之积也。
●久痢不止，不论远近。　酸石榴一个（煅烟尽出火毒一夜），研末，仍以酸榴一块煎汤服。并治久泻。
●又方　五倍子（醋炒七次）为末，空心米汤下。
●又方　老石榴皮（焙乾），研末，每服二钱，米饮送下。
●又方　木香五钱，槟榔五钱，川朴（姜汁炒）一两，六曲（醋炒）三两，广皮一两正，西砂仁五钱，草蔻（醋炒）八钱，粉草八钱，苍术二两（米泔水浸），楂肉一两五钱。共研末，每服三钱。红用白糖，白用红糖，兼者兼用。
●无论新久可治　当归一两，枳壳三钱（麸炒），黄芩五钱。水三锺煎八分服，渣再煎服。忌荤腥三日，重用当归取其滑利，枳壳专利大肠，黄芩清暑热肠。
●香参丸　治痢疾极效，百发百中之方也。
木香四两，苦参六两（酒炒），生甘草一斤。熬膏，丸如梧子大，每服三钱。
●痢症便方　陈茶七钱，生姜（连皮）三钱，砂仁一钱五分，核桃一钱五分。水碗半，煎七分，空心服。赤痢用此方，如白痢用陈茶三钱，生姜（连皮）七钱，砂仁核桃照前分数服，红白相兼，照前平分各等服。
●水泻并痢疾　枯白矾入蜜拌匀，萝卜汁送下。忌生冷酸物三日。
●小香连丸　此方治痢疾全活人甚多。
蕲艾八两（捣如棉，以黄米煮成薄浆拌透，晒乾为末）陈香薷、苦参各八两，甘草一两，青木香三两，川黄连二两，槟榔四两，牵牛末四两，乌药六两。上药共末，水丸。外加川郁金二两，研极细末为衣。此方顺气磨积，祛暑消痰，诚痢症之圣药也。白痢沙糖汤下，余俱姜汤下，每服二三钱，量人大小投之。川郁金俗云：大者为姜黄、小者为郁金，非也。水磨去一分，看有绿色者为真。
●泄痢日久不止，满口生疮，白烂疼痛，叫哭难过。　巴豆七个（去壳），瓜子仁七粒，烧纸灰一张，共研成膏，津液调贴印堂穴，起泡揭去。
●黄硬泻痢　以靛花水澄飞为膏，晒乾研为末，凉水调下。
●痢后脱肛　五倍子末三钱，白矾一块，水煎洗之。后将荷叶（炒焦存性）为末，香油调搽。
●疾神效方（病起三四日后可用）
川椒五钱，麝香一分，共末。以枣一枚（去皮核），将上二味末渗枣肉上，放入肚脐，不拘何等膏药贴之。
●又方　砂仁五钱，核桃仁五钱，白糖五钱、红糖五钱，共末，干食之立效。
●时行痢疾　用平胃散一两，入川续断二钱五分，水煎服即愈。小儿亦效。平胃散　陈皮、川朴、苍术、甘草。
●治痢方　川黄连（去芦）一钱二分，黄条芩、白芍各一钱二分，楂肉一钱八分，枳壳八分（去瓤），厚朴（去皮，姜汁拌炒）八分，槟榔八分，青皮八分，当归五分，甘草五分，地榆五分，红花五分，南木香二分，桃仁（去皮尖研粉）一钱。如法泡制，用水二碗，煎一碗，空心服，渣再煎服。（此方或红或白、里急后重、身热腹痛者，俱可服。如单白者去地榆、桃仁），加橘捅红四分，木香可用三分；如滞涩甚者，或加大黄二钱，用酒拌炒，服一二剂仍除之。若用一剂，滞涩已去，不必又用二剂矣。用大黄于年幼之人，又不可拘用二钱也。（是方用之三五日神效，用之于旬日亦效，惟十日半月外，则当加减矣，另详于后）
●加减前方　黄连（酒炒六分，生用四分），条芩（酒炒六分，生用四分），白芍（酒炒六分，生用四分），山楂肉一钱，橘红四分。青皮、槟榔各四分，甘草（炙三分，生二分），当归五分，地榆四分，桃花粉六分，红花三分，木香二分。用水二碗，煎一碗空心服，渣再煎服。如至月馀，觉脾胃弱而虚滑者，法当补理，具方于后。
●补理前方　黄连（酒炒）六分，条芩（酒炒）六分，白芍（酒炒）四分，橘红六分，当归五分、人参五分、白术（土炒）五分，炙草五分。用水煎，空心服，渣再煎。以上三方如妇人有胎者，去桃仁、红花、槟榔、大黄。
以上三方，随用辄应，具有不应者，必初时投参太早补寒邪气在内，而正气已虚邪气益盛，缠绵不已，欲补而涩之则助邪、欲清而疏之，则愈滑遂至于不可救药，虽有奇方，无如之何，则初投温补杀之也。此方系山阴仉涵初先生手定方也。痢为险恶之症，生死所关，不惟时之医治失宜，而古今治法千家，多不得其道，是以不能连收全效，今立此方何以为奇，不泥成法，故奇也。立论何以为妙不谬，成法故妙也。然其药品又不外乎常用而己，有识者切不可更张，勿为庸医所误，遵而用之，百试百效也。
●虚寒下痢（名玉胞肚方）　此痢虚滑不禁，用此方极稳。
针砂七钱五分，官桂一钱，枯矾一钱。共为末，以凉水调摊脐上下缚之，当觉大热，以水润之，可用三四次。
●赤白痢　萝卜连头叶，于端午日午时，将烧酒、朱砂、雄黄喷之阴乾。白痢红糖煎一碗服，赤痢白蜜五钱，同煎一碗服即愈。
●又肘后方姜墨丸　用乾姜好墨各五两，为末，醋浆和丸，梧子大。每服三四十丸，米饮下，日夜六七服即愈。
●久痢　臭椿皮五钱，酒煎服。
●症痢红白　用凤尾草（即井栏草），老米一合，姜三片（白多用五片），连须葱三根（白多用五根），水三碗，煎至一碗，去渣，入烧酒半盏，蜜三匙和匀，乘热服一小钟，移时再服，以一日服尽为度。忌酸味生冷煎炒等物。此方不分红白久近男妇老少通治，一服即愈。
●又方　用陈海蜇皮，洗漂净切碎，淡醋拌食。
●又集简方　胡椒、绿豆各一岁一粒为末，糊丸梧子大，红用米汤下，白用生姜汤下，红白相兼，生姜同米汤下。
●赤白痢加泄泻　白矾（飞过为末）　以醋同飞罗面为丸，梧子大。赤甘草汤、白乾姜汤、泻米汤下，服二三十丸。
●噤口痢　治男妇汤水不下者。
乌梅一斤（敲碎），将十馀碗水煎滚，倾入盆中，令病人坐盆之上，待热气冲上肛门，温即洗之。其人若要睡，即扶上床，煎粥汤候之，如思饮食，即与粥半碗，少顷以稀粥半碗，不宜多食。若小儿，照方减半可也。
●噤口方　用萝卜（捣汁）一小盏，蜜一盏，水一盏，同煎。早一服，午一服，日晚以莱菔子煎汁服。一方加桔矾七分同煎。
●又方　用大蒜捣烂贴足心或脐中，神效。
●又方　萝卜切片，拌蜜噙之咽汁，俟味淡再换。若思食，煮粥与食。
●又方　山药（半生半炒），为末，每服二钱，米饮服之。
●又诸药不效　用五穀虫不拘多少，洗净，瓦上焙乾，为末。每服一二匙，米饮调下。若有水仙子煎汤调下更妙，便能饮食，大有奇效也。又以黑沙糖拌匀调下亦佳。
●又方　糯谷一升，炒出白花，去壳，姜汁拌温再炒。为末，每服一匙，汤下。三服即止。
●又方　用有壳蜒蝣（即蜗牛）一个，去壳入冰片少许，同捣烂敷脐内，用不论何样膏药封贴固密，病人能进饮食，然后另服别药调理。
●又方　枇杷叶阴乾，用刷顺擦其毛，不可逆拭，研极细末，蜜调服。忌一切大荤。此方治膈食，则煎汤饮。
●又方　用半斤重鲫鱼，或四两者取用两个，去头尾，刮去肠肚。将矾三钱，以新瓦合，令黄泥涂封，炕令枯勿烧坏，取研，用陈米粥上皮，画成片，包五分，用白滚汤送下。
●又方　用细辛五钱，牙皂一钱，葱三根，酒药子半个，田螺一个，共捣成泥敷脐上，候乾即去药，自然饮食。或于患者床前，烹煮鲫鱼，多加作料，使闻香味，即刻开关。
●又方　用活蛤蟆一只打烂，加真麝香六分，同研贴脐上，用布束紧，半日即能饮食，两日愈。
●治冷痢方　採新藕节捣烂，热酒调下，数服即愈。
●变通丸　治赤白下痢，日夜无度及肠风下血。此方系浙西河山纯老以传苏韬光者，救人无算。
用川连二两，吴茱萸二两，共汤泡七次，同炒香拣出，各自为末，粟米饭丸梧子大，收贮。如患赤痢，甘草汤下，黄连丸三十丸，白痢乾姜汤下，茱萸丸三十丸，如赤白相兼，各用十五丸，米汤下。
●二色丸　（治痢及水泻肠风）　此方系邓笔峰传　吴萸二两，黄连二两，同炒香，各自为末。另以百草霜末二两，同黄连作丸，另以白芍末二两，同茱萸作丸，各用饭丸梧子大，各另收，每服五十丸。赤痢乌蜜汤下连霜丸，白痢米汤下萸芍丸，赤白各半服之。

疟疾门  ***************************
●止疟　（不拘间日或日日虚疟多汗者）　独蒜十二个（煨熟），桃仁一百个（去皮尖双仁者更美），捣烂加入上好黄丹，再捣匀为丸，如黄豆大，每服三丸，当发日早晨温酒一杯，面东吞下。
●又方　白糖四两调化，烧酒内温服，饮至微醺而止。
●又方　新汲泉水煎至百沸，一碗至半碗。发疟时寒过热来，起坐椅上，去被增衣，不时热服少许，勒汗多发一两个时辰，觉腹中寒冷气尽舒畅即止。
●隔年疟　乾姜五钱，白术三钱（土炒），煎服愈。
●又方　雄黄三钱（为末），龟板一个（去两旁），将龟板放火上，将雄黄末徐徐铺在龟板上，煅黑碗盖存性，取起研末，酒服厚被盖卧立愈。
●久疟虚极　人参五钱，生姜五钱，水二碗煎一碗，露一宿，次日五更温服，当日即止。无力者以乾白术一两代人参，加用生姜一两，如前煎二服即止。
●老疟不愈　正鳖甲（醋炙黄），为末，酒服一钱，隔夜一服，清早一服，临时一服，无不断者。入雄黄少许为妙。
●治疟奇方　乌豆三钱，陈皮三分，柴胡三钱，生姜三片。凡疟病先一日，将药煎好，取头汤用碗装贮，再用小盘盖放病人床下，又将药渣煎汤服之。次日乃取床下药煎热服，治隔日或二三日尤效。
●外治久疟方　大枣肉二个（去皮核），斑毛虫二个（焙研），二味同研匀，加熟猪油少许，捏成饼子指头大，贴在两眉中间印堂上，一周时即愈。
●疟患不拘老幼　苦参一味，为细末，用好醋打面和丸桐子大，临发之日早晨，用桃枝七寸，柳枝七寸，泡汤一茶盅，服三钱。
●久疟人虚　鸡子二个，打散入白糖一两，打匀蒸熟食，立止。
●热疟不寒　川山甲一两，红枣十枚，同烧存性，研末，每服二钱，发日五更井花水服。（杨氏家藏方）
●治疟不止　龟板烧存性，研末，酒服二钱。（海上方）
●又方　朱砂三分，巴豆仁一粒，研为末，饭丸，分作十丸，未发前取一丸贴肩心，一周时揭去，极效。（黄晋问传）
●外治方　用旱莲草捶烂，置男左女右手寸口上，以古钱压定，将绸绢条繫住，良久起小泡，谓之天炙，止疟甚效。
●名种久疟　夜明砂为末，每用冷茶服一钱，立效。
●又方　用独头大蒜一个，捣浓，随打鸡蛋一个手内，搅匀，好烧酒滚冲服。再摘桃叶尖七皮，搓丸塞鼻，分男左女右，即离原卧房一宿，愈。
●治夜发疟疾　用黑豆、陈皮、制首乌各三钱，老姜三片。凡疟疾夜发先一日，将药煎好，取初次汤，碗盛盖，安置病人床下，又将药渣再煎服之，次日再取床下药煎热服之，立效。
●久疟　陈皮（不去瓤白）八钱，砂仁、苍术、甘草各二钱，茯苓、常山各三钱，槟榔一钱二分，草果一个（煨）。先晚用酒娘煎好，取铁器盖之，露一宿，次早仍热滚略对开水，向东方服，立愈。
●治疟方　用老生姜四两，捣烂，男左女右敷膝上，外用油纸蓝布裹紧，以带扎好，不令汗流出，临期于末发之先敷之，立效。　又方　白术七钱，橘红五钱，用水煎服即愈。
●又方　斑毛一个，用膏药贴额上一周。须早一日贴之。
●间日疟疾　密陀僧六分（研细），白洋糖五钱，末发时早一刻热烧酒调一服，立愈。
●又方　川贝母、制半夏各等分，共末，姜汁和丸如梧子大，外用朱砂为衣。临发日清晨面东姜汤吞服三钱。此丸五月五日修合尤应。
●久疟积食方　辣蓼头（即红蓼头）七个，捣烂，用饭为丸，阴阳汤下。
●疟疾神应方　苍术一钱五分（炒），广皮、厚朴（姜汁炒），半夏、秦艽各一钱五分，川芎一钱，茯苓一钱，川续断三钱（盐水炒），元枣一枚，生姜一片。如发在午后阴分者，加当归、白芍各一钱（炒），水煎服，三剂必愈。
●又方　柴胡、知母，当归各一钱，桂枝六分，防风四分，黄耆二钱，青皮、首乌各八分，川山甲八分（土炒）以上九味共一剂、水碗半，煎一碗，露一宿，次早面北温服。
●又方　生首乌、陈皮各五钱，炙草一钱，白酒水各一碗，煎一碗，露一宿，次早温服。
●神效截疟方　陈皮八分，半夏，草果、槟榔、白术、云苓、甘草各一钱，升麻、青皮、柴胡、炙黄耆各八分，丁香、人参各三分，常山五分，乌梅二个。姜三片引，半酒半水煎，露一宿，面东服之。
●又方　三四次后方可服。
生首乌五钱，知母五钱，柴胡、广皮各二钱。水酒各一碗，煎八分，露一宿，临发日黎明温服。
●又方　（此方孕妇忌服）　五月五日，取青蒿叶三十斤，焙乾为末。加好麝香一钱，神麴打糊为丸，如梧子大。不拘新久阴阳各疟疾，临发日，姜汤下二钱。
●久疟全消方　灵仙、蓬术（醋炙）、麦芽（炒）各一两，生首乌二两，金毛狗脊八钱，青蒿子五钱，山甲珠、黄丹、鳖甲（酒炙脆研细）各五钱。上药加水一碗，煎糊留一半存贮，捣丸，余糊同药晒乾，研末。其丸如绿豆大，半飢时，用姜汤送下二三钱。凡处暑后冬至前，或间日，或非时缠绵日久，须治疟母予尝酌定，此方服不半料全愈。如小儿服用，加鸡肫黄皮五钱（炙末），山药一两，饴糖一两，同为丸，服一钱。
●治一切寒热疟邪鬼疟等症　木鳖肉一两（皂角一两捶破，水一大碗，同木别煮煎乾为度，去皂角不用），朱砂、雄黄、甘草各一钱。共研极细末，每服四分。未发之先，吃饭半碗，再用黄酒调药服，盖被出汗，不吐不泻不伤元气，轻者一服，重不过三服即愈。忌油面食三五日。
●治三日或间日疟，二三年不愈者，一服即愈，屡验神方。　当归、半夏各五钱，常山、槟榔各二钱五分，丝枣半斤（去核）。用好酒煮一斤，河井水共一斤，将前药并枣，用新砂锅煎烂，放屋上露一宿，来日清晨，将药枣温热服之，连枣作几次吃完即愈。忌鸡肉鸡蛋一月勿食。
●神截奇丸（仪征阳赓起军门家传秘方，屡试屡验。）青蒿八两，青皮二两，真川贝一两五钱，槟榔、厚朴、神麴、半夏各二两，甘草五钱。上药共为末，姜汁成丸绿豆大，朱砂为衣，于未发前三个时辰，每服三钱，姜汤送下。切不可即用饮食，此药不可经阴人之手。
●治疟膏（大兴杨泽清传）　生姜二两（捣烂如泥），牛皮胶二两，将膏熬化，投姜泥搅匀熬成膏听用。先以皂荚水洗净脊膂背腰油腻泥垢，拭乾，再以生姜一大块，遍擦各处，再酌量脊背之宽长，剪细布一大块，将膏摊上贴之，再搓手心令熟，遍摩脊背，各处俱各热为善，俟一二日后不发即痊。盖此症多因内伤生冷茶水食物，外受寒气侵于太阳膀胱，寒水经太阴肺经与痰水凝结不解而成。此膏重用生姜散其锢冷，所以获效。然姜多筋丝，非捣如泥则渣滓浮高，药气不厚，功力浅鲜无益。用胶者籍其黏性不脱也。此方简易却有奇效。
●五神丹　川江子四十九粒（去壳），白芷、肉桂各五钱，洋青黛、明黄、朱砂、硫黄、明矾各一钱，顶麝香二分。共研细末，用七家粽子尖，于五月五日午时，焚香虔诚修合，将粽子尖同药共捣成丸，如小黄豆大。凡有患疟者，不问男妇，不拘一日二日发者，用一粒将棉花包裹，临发之日清晨，面向东将此丸塞入鼻内，男左女右：任流鼻泪不可扯去，要塞一日一夜方可扯去，拭乾包过，能治二三人，甚有奇效。此丹切不可过妇人之手。愈后，忌荤腥面食各发物七日。孕妇忌用，小孩未满三岁者未便用。
●治疟奇效三方　（仉涵初先生定之方）　疟之为害，南人患之北人尤甚，弱者患之强者尤甚，虽不致遽伤大命，然不治发无已时，治之不得其道，则恶邪内伏，正气自虚，久面久之，遂不可药。余所定三方，甚为平易，亦无奇绝，不入常山、草果等劫剂，且不必分阳疟阴疟，一月二月三月，及非时疟。人无老幼，病无久远，此三方不用加减，惟按次第服之，无不应手而愈也。
●第一方　陈皮、半夏（姜汁煮透）、茯苓、灵仙各一钱，苍术（米泔浸一日，切炒净）、厚朴（姜汁拌炒）、柴胡、黄芩各八分，青皮、槟榔各六分，炙草三分。共剂水煎，姜三片引，飢时服，渣再煎，如头痛加白芷一钱。此方平胃消痰，理气除湿，有疏导之功，开先之力，受病轻者，二剂可愈。如服三剂，病势虽减，而未全愈。必用第二方，少则三剂，多则五剂。
●第二方　生首乌三钱，陈皮、柴胡、茯苓、黄芩各八分，白术（土炒）、当归、灵仙各一钱，知母、鳖甲（醋炙脆研粉）各二钱，炙甘草三分。共剂水煎，姜三片引，加无灰酒五分，再煎一滚，空心服，二煎连服。此方妙在补泻互用，虚实得宜，不用人参、黄耆，屏去常山、草果，平平无奇，却有神效，即极弱之人，缠绵极重之病，十剂后立有起色，立奏万全，如减一二味，加一二味，即不灵应，诚寿世之良方也。
●第三方　人参、白术、广皮、知母、麦芽各一钱，炙耆一钱二分，当归一钱二分，升麻四分，炙草三分，或加何首乌二钱，青蒿子八分。水煎，姜一片、枣二枚引，服三五剂，元气充足，永不发矣。
方虽有三，第二实为主方，既不刻削，亦不峻补，功独归之。其第三方专为有力者设，贫家安得有参，只多服第二方可也。
●治疟应验方　生常山、乌梅肉、漂白术、漂苍术、正川芎、白当归各等分。红枣二枚引，水煎服。
●久疟不止　硫黄、朱砂各等分，为末，每服一钱，腊茶下。发日五更服，当日或大作或不作，皆有效也。寒多倍硫，热多倍砂。
●又朱氏方　用硫黄、腊茶，等分为末，发日早冷水服二钱，二服效。寒多加硫，热多加茶。
●温疟不止　用黄丹（炒）五钱，青蒿（童便浸）二两，为末，每服二钱，寒多酒服，热多茶服。
●咒枣治疟法　执枣一枚，咒曰：吾有枣一枚，一心归大道，优他或优降，或劈火烧之。念七遍吹枣上，与病人食之即愈。
●岣嵝神方　时珍曰锦囊诗云：系蟹悬门除鬼疾，画驴挂壁止儿啼。言关西人以蟹壳悬之辟邪疟，江左人画倒驴挂之止儿夜啼。
●续补气疼应验丹方　香附一钱五分，元胡一钱，小茴一钱，吴萸一钱，川朴一钱二分，枳壳一钱五分，砂仁一钱，白芍一钱，青皮一钱，甘草八分。
●续补痢疾初起并久不愈方　川朴四两，枳壳二两，枳实二两，木香一两，沉香一两。上为末。外用大黄一斤煮五枝香，和末为丸。每服三钱，小儿减半，白水下。
●又红白痢并水泻方　用硫黄一斤，碎如豆大，将布包之，入砂罐内，上下四旁以豆腐盖之，煮七枝香久　取出阴乾。如红痢用硫黄一两，配六一散二两，白糖调服；白痢用疏黄一两，配六一散五钱，红糖调服；红白相兼水泻者，与六一散等分，大人三钱，小儿减半。


卷二  ——————————————————————————————————————————————————————————————————————————————————————————

齿牙门（附口舌）  ***************************
●擦牙乌须方　细辛六钱，熟地（晒乾）、白蒺藜（去刺）、故纸、五味（晒乾）、没石子（黑黄者佳）、地骨皮（去粗皮）、旱莲草、枸杞子（晒乾）、青盐（用草纸酒湿透包放炭中微火煨）各一两五钱。共研细末，磁罐收贮不令泄气。每日清晨，人之元气统聚于口，切毋漱口吐出，惟以指蘸药末擦齿上下周遍，滚水含漱徐徐嚥下，总不间断，固齿乌须，功效如神。
●齿衄　以五倍子烧研擦之。
●牙疼神效方　雄黄精、明矾各三分，牙硝一钱，真冰片一分。共研细末。以半分擦患处，流涎即愈，极验。
●熏虫牙疼方　韭菜子一大撮入炉内烧燃，先将芦管一头纸黏喇叭样。吸此烟至牙疼处，其虫俱出，温茶漱去。
●牙疼噙药方　不论风火虫牙皆治。
生草乌，雄黄，胡椒，麝香，蟾酥各等分。共研细末，用绸绢包。噙疼牙上，立止（此药又治蛇蝎伤。以盐水调涂，立效）。
●风火牙疼方　松木节一小片。咬疼牙上，即止。
●走马牙疳　大五倍子一个，将白矾纳入内，火煨存性，加黄柏少许研匀听用。先将青布包手指头上，米泔水洗净患处，后以末药搽之。忌香料、发物。
●又方　大徽草一枚，青布包签住，蘸芝麻油于灯头上烧之，磁盅接承滴下油汁，以枣枯油黑为度。先以米泔水漱净口，再以鸡翎蘸油刷患处。
●上下走马牙疳　红枣一个，去皮核，加白砒少许研细末，入枣内纸包水湿，火煨，存性为末。吹患处立效。
●又方　以二次蚕茧一个，用白矾为末装满，炭火煅枯为末置碗内，加清水半碗搅匀。以鸡翎蘸扫患处，立效。
●牙根肿痛方　瓦松，白矾各等分，水煎漱之，立效。
●牙根臭烂方　芥菜根（烧存性），研末。频敷之即愈。
●牙宣露痛方　丝瓜藤（阴乾，火煅存性），研末，搽即止。
●口牙辛连散　治牙肿痛、牙断出血、牙疳及舌并两腮生疮。
黄连一钱，黄柏五钱（蜜制）
细辛七分，共研细末。用苦茶漱口净，乾擦。其病因治口舌疮，过服凉药不效，用理中汤反佐之故也。
●牙摇动　生地二两，蒺藜二两（炒去刺）　香附四两（炒），青盐一两五钱，没食子（大者）四个，故脂二两（炒）。共为末。早晨擦牙，津液嚥下，自然固齿。
●牙落更生　大公鼠一个（去肉取全骨，焙乾），香附一两，白芷、川芎、地骨皮、桑皮、川椒、蒲公英、旱莲草、青盐，川桂皮各三钱。共末。擦牙百日复生。
●固齿　生大黄，生石膏各等分，共末。擦牙，温水漱口吐出，手盛洗眼。
●牙疼　蜂房五钱，花椒三钱，青盐一钱。共煎，漱口。
●又方　潮脑尖四分，倾银火硝一钱。共末。擦患处（又加入硼砂一钱、青盐一钱更佳）。
●又冷痛　胡椒二粒，母丁香二粒，皂矾二分。共末，用丝绵或布包紧。咬在痛处，流去黏水、热涎，其疼即止。
●又方　用桐油少许，用指搽痛牙上，亦愈。
●风火牙疼　乳香、没药、雄黄、血竭、儿茶各一钱，火硝五钱，石膏一钱（煅存性）。共末。男左女右吸人鼻内，即止。
●牙根出血　草决明煎水。噙之即止。
●牙关出血如一线　槐花（略炒）为末。以指头蘸药擦牙关，以止为度。
●牙根烂穿唇破颊肿　胡黄连五分，胆矾五釐，儿茶五釐，为末，擦牙。
●虫牙　用猪肚肉油垢涂布上，卷塞耳内，左痛塞右耳，右痛塞左，良久不痛取出，其虫在布上如白线，而头红者是。
●又方　苍耳子三十个，川椒三十粒，小黑豆三十粒。上陈醋一碗，共煎半碗。常温漱牙，即愈。
●虫牙龋齿神方　牙根虫痛蛀肿臭烂者。
马夜眼（烧灰存性研末），掺入，永远除根（马夜眼在前大腿上有，此方能夜行，饲马者识之）。
●牙折多年　以鼠脊骨（炕末）日日擦之，即生。
●牙落复生　大鼠一只，以青布浑身缝著，悬吊檐下出气处，自然结成霜，刮下。擦牙。
●走马牙疳　兼治小儿痘后馀毒牙根黑烂，流血漏颊，穿腮破喉，落牙损命之症，百发百中。用此方：
●马鸣散　人中白五钱，蚕蜕纸二钱五分（烧灰），五倍、子二钱（生用一钱，将一钱用细白矾炒枯）。共末，擦患处。
●固齿神验方　牙皂，五味，茯苓，细辛各等分。为末。早晚擦之。
●又牙疼方　乌梅一个，甘草七分，冰片五釐。共末。含口中，涎出即愈。
●又方　以荔枝连壳烧存性，研末。擦牙即止，真仙方也。
●又方　或取大荔枝一个，剔破开填盐满壳同肉，核炕研，擦之即愈。
●牙疼奇方　取新鲜白果二三个，剥去壳、皮、膜，每个去心，入上冰片五釐，将瓦炕黄，研末，擦之。
●又方　青盐、火硝、樟脑各一钱，研末，不论风火虫擦上疼止。
●一凡牙痛，当治于未痛之先或稍痛时。　取鲜旱莲草捣汁拌食盐炒。每晨取盐擦牙，即可无牙痛之患，或鲜桑叶捣汁炒盐亦可。
●又牙痛方　荜拨，细辛、良姜、石燕，每味各一钱，醋一盅，煎温热候漱口，极效。

口疮舌病门  ***************************
●治口疮　生黄柏，蜜炒研末。涂之甚好。
●又方　几茶口中噙含即愈。又桑树汁涂之亦愈。
●又方　陈白螺蛳壳烧灰，加儿茶少许，为末。吹患处一次即愈。
●又方　蚕茧五个包入硼砂，瓦上焙乾焦为末，擦抹即愈。
●赴宴散　治口疮并三焦实热，口舌糜烂，痛不可忍。
黄连、黄柏、黄芩、栀子（炒黑）、细辛乾姜各等分，为末。先用米泔水漱口，后搽药，吐咽不拘。
●口舌生疮　吴茱萸研末，米醋调。敷脚心，移夜即愈。
●舌肿神方　此症卒然舌肿喉闭，即时气绝，至危至险。急用；皂矾不拘多少，以新瓦火炕变红色，放地上候冷研细。将病人撬开牙齿，以药搽舌上即愈。或用好醋调和舌上（此方名破棺散）。
●舌疮　生黄柏八分，生黄连五分，儿茶一分。共末搽之。
●舌出血　槐花末，敷即止。又以木贼草煎水，漱口即愈。
●舌出口外（俗曰螟蚣毒）　即取雄鸡冠血一小盏，浸之即收。
●舌卒肿如猪胞状　满口不治，须臾不救。急用百草霜和酒涂舌下，立愈（要乡间烧杂草者）。（见《千金方》）
●舌忽发胀满口，不能出声。　蒲黄末频渗（如因寒，加乾姜末等分）。
●舌肿硬　百草霜、海盐各等分，共末。井花水调服。
●又方　以蒲黄为末擦之，内以黄连煎水频饮，以泻心火。
●舌肿塞喉　以朴硝，白矾为末。搽舌上立消。
●舌忽出难入　大麻子为末，捲入纸条烧烟。熏入鼻中，有涎流出愈。
●舌长过寸　冰片研细末。敷之即收。
●又方　番木鳖四个，刮去净毛切片，黄连四两，水二碗，煎一碗。将舌浸药水良久，其舌自收。
●小舌落下方　用盐、橄榄并核烧灰存性，研末。吹之即愈。又以吊扬尘灰点之亦上。又以食盐炒热点之亦上。临点之时俱要先用筷子将大舌根压住，然后吹点药方上。
●口疮　乾姜、黄连各等分，研末。泡水噙之。
●口舌唇内生疮　以西瓜皮曝乾烧研，噙之。

耳鼻门  ***************************
●治大人小儿耳内肿痛流脓一切火症　番木鳖一个，水磨。滴耳内即愈。
●又方　以枯矾末入麝香少许。吹入耳，一日四次，或棉裹塞耳。
●又治耳出脓方　蛇蜕不拘多少，新瓦焙黑存性，研细末。先将小竹条绞棉絮捻净脓水，吹入蛇末少许，二三次愈。
●耳闭作痛　田螺去盖入麝香五釐自化成水。滴耳内即愈。
●耳中脓痛　出鸡子蛋壳炒黄为末，香油调灌。
●又方　蚯蚓焙乾为末，捻捻耳内。兼治耳底。
●耳中出血　龙骨末吹耳即止。
●耳鸣耳痒流水风声　生乌头一个，乘湿削如枣核大。塞耳。早塞夜易，过三五日便愈。不然，久则成聋。
●耳猝聋闭　蓖麻子一百粒，大枣十五枚（去核），共捣栏，入男胎乳汁和作锭如枣核样。以丝绵一枚塞之，觉耳中热为度，一日一换，二十日瘥。
●又方　以细辛为末，熔黄蜡成丸如鼠粪大。绵裹一丸塞耳内，二次愈。
●聤耳出汁　韭汁，日滴三次。
●耳痛　以郁金滴水入耳内即愈。
●耳痛有脓　桑螺蛸一个，烧灰存性，同麝香五釐共研末糁之。
●耳内流水　香附研末，糁之，自愈。
●又耳出脓　用胭脂、枯矾、钉锈粉各等分，共研末。吹之立效。
●少年耳聋　用木耳一撮（醋炒）。白糖拌食。
●治耳聤　用头发瓦上烧灰存性，为末，每一钱加真冰片七釐研匀。吹少许入耳，即愈。
●耳烂　用陈皮、灯草（烧灰）各一钱，冰片一分，共研匀，吹之。
●撑耳风方　独活、藁本、荆芥、防风各一钱五分。薄荷、生耆、香附、甘草节、细辛各一钱。共煎服。外用敷药，轻者用靛花或磨鹿角搽，重者则用大黄，白芨，五倍子共末，以鸡蛋清调搽。
●虫入耳　将姜揸猫鼻，其尿自出。滴耳内虫即出。或用芝麻枕之亦出。
●蚁入耳　用猪肉一块炙香，放耳边引出，或用川山甲炒研末。以水调灌亦可。
●蜈蚣入耳　以鸡肉炒香，放耳边引出。或以生姜汁灌之。
●蜒蛐入耳　将羊乳滴入耳内即化为水。
●又方　以生油灌之，凡诸虫入耳俱效。
●又虫入耳　以菜油少许，入耳其虫即死。或虫入左耳，掩右耳以左向明屏气，少顷即出，不可爬挖，其虫愈深（入右耳掩左）。
●治鼻渊（即脑漏。因风寒凝入脑户与太阳湿热交蒸，乃成其患。鼻流清涕或流黄水，点点滴滴，长湿无干。）
老刀豆文火焙乾为末。酒服三钱，重者不过三服即愈。
●又方　白芷一两、苍耳子（炒）、辛荑仁各二钱五分，薄荷五钱。共末，葱汤、茶汤清调。食后服，以鹅不食草塞鼻孔自止。
●又方　陈香圆、木香、扁柏、砂仁、川芎各一钱，水煎服。
●又鼻漏孔中长出一块　辛荑（去壳）四两，桑白皮四两，栀子二两，枳壳、白芷、桔梗各二两，共研末。每服二钱，淡萝卜汤送下。
●鼻中息肉　以藕节有毛处一节，烧灰存性，为末。吹患处立效。
●鼻赤方　用硫黄取豆腐水煮三次，净二钱，轻粉一钱，密陀僧一钱，白芷一钱，白矾五分。共末，以津唾搽之，晚搽日洗。
●又方　硫黄四两，烧酒三斤，煮，逐渐添，待乾将口涎在手心化开。搽鼻头上。
●鼻中流黄水不止（头中疼名空脑沙，有虫蚀脑也。如生息肉者，久服亦效。）用丝瓜近根三五寸，烧灰存性。酒调服二钱（或跌成细丸，开水下亦可）。
●神授鼻渊方　漆绵一两（漆铺内滤漆用过之一个丝绵也），白鸽子翎（去硬管用两边毛）一两，将鸽翎卷绵内，烧灰存性，每灰一钱加真冰片七釐。令患者仰卧，轻轻吹入少许，不可重吹，恐喷嚏打出无用也。每日吹一次，四五夜即愈。要戒房事百日，神效无比。
●鼻中生疮　杏仁（去皮尖）研如膏，以人乳调涂之。
●鼻中臭气　赤芍，黄芩、藁本、生地、黄连、石菖蒲、远志（去骨）各八分，甘草三分。水浸炒，水煎服。
●鼻疳　烂通其孔者。
鹿角一两（锉碎焙焦），白矾一两（煅），头发五钱（灯上烧过）。共研末。先用川椒煎水洗净疳孔，将此药搽之。如不收口，可用瓦松烧存性，为末，搽之。
●鼻渊、鼻鼽、鼻窒及痘后鼻疮　辛荑（研末）入麝香少许。葱白蘸入鼻内数次，甚良。（李时珍方）。
●鼻衄久不止　大蒜捣如泥。左鼻出血左脚心涂，右鼻出血右脚心涂，两鼻出血两脚心馀。兼治虚火上升，眼目肿痛，神效。
●又方　生地、栀子各五钱（炒），水煎服，即愈。或用血馀烧灰吹鼻内，更妙。
●又方　麦冬（去心）、生地各五钱，水煎服，立效。
●又方　用青苔放囟门上，立止。
●又方　或用白茇末唾津调，涂山根，便止（山根即鼻粱上也）。
●鼻笋奇疼　白矾，硼砂，研末，少许吹鼻化水愈。
●脑漏　猪肺一个（用水制净），入开口川椒，照人年纪，每岁三颗，煮热食之。
●脑流臭气　蕲艾半斤，黄酒五斤，煎服、一二料自愈。
●鼻血不止　槐花末敷之即止。又用血馀烧灰，吹之立止（男用女发，女用男发）。
●鼻出臭气或鼻脓腥臭　用秤星树根常煎水服之。若成肺痈者，再用白茇末，米汤每日调服二三钱。
●神应鼻血方　如鼻血不时来者，只用荸荠去皮，放温茶内泡热，多食即除根，不必服药。或新鲜柏叶，陈者亦可，煎汤代茶频服亦妙。
●又用四生汤　生地、生艾叶、薄荷、扁柏叶各等分，煎服，一二剂自愈（又干萝卜菜二两、猪精肉四两浓煎，饮之即止）。
●又方　如猝然无药，即用陈香墨磨浓开水调服一茶杯，亦妙，此急方也。
●又　绿豆粉一两，细茶二钱，为末，凉水调服，立效。
●鼻衄（又方累医不效）　粟壳烧存性，研末，粥饮服二钱。
头发洗净烧灰。吹鼻孔，再以水服一钱。如左边孔出血，用线扎右手中指，右出扎左手中指，两孔扎两手中指，自止。
●又方　藕节捣汁，饮之或滴入鼻中。
●又方　以硼砂一钱，水服立止。
●鼻内生肉气闭　辛荑、白芷、升麻，藁木、防风、川芎、木通、细辛、甘草各一钱五分。共末。每服三钱，茶调下。外用白矾烧灰加硼砂少许，吹鼻中。
●大笑脱腮　乌梅捣细末为饼。塞满牙尽头，张口流涎，随手掇上。
●痄腮　赤小豆为末，或水或醋调敷。

眼目门  ***************************
●明目益肾还精丸　治中年两目昏花，视物如两，皆由肾虚不足，少年酒色过伤，用此方最妙。
当归四两（酒洗），天冬二两（去心），麦冬二两（去心），白芍二两（醋炒），生地二两（酒炒）山药二两（炒），杜仲二两（盐水炒），淮牛膝二两（酒炒），百部二两，知母四两（盐水炒），陈皮二两，川黄柏二两（盐水炒），甘菊花二两，黄耆一两（酒炒）。炼蜜为丸如梧子大。早晚白滚汤下二钱。
●雀目日落不见　石决明二两，夜明砂二两，猪肝（生用）一两，白羯羊肝一两。将肝二片中间盛药，用麻扎定，淘米泔水一碗，砂罐煮少半。卧时一併食之。
●又方　用乌羊肝一具，切碎入锅乾炒。将目于气上蒸，看肝熟随吃随蒸，吃完即明（羊择黑毛乌肉佳）。
●眼痛神效　龙胆草一味，用瓦器熬成膏。点入眼内，瞽目俱能点，除云翳，不可以其平淡而忽之也（林开宗传）。
●飞丝入目　不拘三五日，红肿如桃俱可治。
细刮指甲末。用唾津蘸末点入，其丝即出。
●一切物入眼中　用灯心点指甲末于上，即出，或头垢点亦好。
●一子丹仙翁治赤眼翳膜等症
大诃子一枚，以蜜磨。点目中。
●洗眼不昏花　白矾五分，细芽茶七分，大黄豆七粒，共研粗末，用滚水一茶杯入碗内泡出汁，饭上蒸过亦可。不时勤洗，极效。
●报恩丸　一官治罪囚出活之后，囚已病死矣。官患目疾为内障所苦丧明年馀，适夜半独坐叹息，闻阶蟋蟀之声，官间为谁，答曰：是昔蒙活囚也，今未报恩，乃告一方。言讫不见，修服数日复明。凡目疾皆可治。忌猪肉、冷物、雄鸡。
川黄连一两，白羊肝一个（去筋膜，忌铁器），以黄连研末，和肝于砂盆内，研令极细，为丸如梧子大，每服用滚水下三十丸，匀作五剂服。
●治眼翳障　用大蜘蛛一个，刺汁和人乳蒸三次，其色如鸡蛋黄。取点障翳即除。
●火热时眼暴赤肿痛，日夜难禁。　取生葱连须捣烂，用开水冲，洗二三次即愈。
●洗眼仙方　不论云翳昏花，风火时眼一切目疾，并瞽目复明，久洗初如。
皮硝六钱，桑白皮二两（生用）。白水煎熟，每月只洗一日，日洗数十次。洗日开后：正月初五、二月初二、三月初三、四月初九、五月初五、六月初四、七月初三、八月初十、九月十二、十月十二、十一月初四、十二月初四、闰月照前。逐月吉日乃光明之期也，按期日虔洗，效验如神。
●圣惠方　芒硝六钱，水一盏六分，澄清。依法洗目至一年，睛如童子也（正月初三、二月初八，三月初四、四月初四、五月初五、六月初四、七月初三、八月初一、九月十三、十月十三、十一月十六、十二月初五、闰月同前）。
●新久目疾　当归、白菊各三钱，荆芥、防风、槟榔、陈皮各二钱，古钱十枚，同煎水。每服并洗，每日洗三次。
●冲洗寒热火眼方　甘石八分，白菊一钱，青矾、铜绿各等分，羌活五分，冰糖二钱（要洁白者佳）。水煎。每日冲洗即效，或饭上蒸滚亦可。
●眼障及火眼受风寒各眼疼　生地、连召、防风、白芷、归尾、白菊各五分，荆芥五分，明矾、胆矾各一分，皮硝三分。用药放入碗内，上面用纸封好，用水放入锅内蒸一炷香时取出。先冲后洗，一日三五次即愈（醴泉李南圃传）。
●风眼下泪　腊月不落桑叶煎汤。日日温洗之，或加入芒硝少许。
●风烂眼　甘石五分（煅好），黄连五分，铜绿三分。研末，煎浓露一宿，每日先熏后洗。
●又方　甘石（童便煅研末）三分，当归二分，胆矾一分。冲滚水时时炖热，洗之。
●明目单方　此方宗丞徐公试服甚验。年七十，而目力如少年时。
女贞子（即冬青子）阴乾。按岁服，风烂可除，至老不花。
●治翳障方　取白盐头一块放灯上煅至极红，至煅三次研末。用灯草蘸湿，黏点翳上，三五日自除。
●又除翳障方　荸荠（去皮，取山塘野小者佳）捣烂，忌铁器，将水浆滤去，渣阴乾末成极细粉，每一两加冰片一钱。用骨簪点两眼。
●又方　鸡蛋一个，掐一孔入极细真橡末三钱搅匀，以纸封口蒸熟。每早食一个，翳自退（蒸蛋以米坐之则不倒）。
●又方　鹅不食草㗜鼻、塞耳、贴目、去翳神方也。
●目中诸疾　炉甘石（取如羊脑、鸭头色者煅红色，用童便淬七次，洗净飞过晒研），海螵蛸、硼砂各一两（共研末），朱砂三钱（另研极细末飞过）。入上三味，点目极效。或外加片脑三分（研匀收贮亦可）（李时珍传方）。
●暴发眼痛　白矾二钱，飞过研细，同去皮姜汁涂眼皮上，闭目勿开，俟一炷香尽痛止，用温水轻轻洗去，神效。
●时眼火眼　用黄连五分，黄芩、明矾各一钱，红枣二枚。共杵细，用水半盅饭上蒸熟，搽。
●又　以三七磨水，涂眼眶即愈。
●赤目翳障　黄连切片熬浓汁，去渣，待成膏入青鱼胆汁，又入片脑少许和习，入磁罐封固，备点。
●眼生偷针　鼻尖爆一灯火自愈。
●又方　初时必痛痒，有一小眼，用针到眼内刺出血即愈。
●远年双目不明　黑豆一百粒，黄菊花五朵，皮硝六钱。水一杯煎七分。带热熏洗，五日换药再洗，五十日见效复明。
●两目夜不见物　羯羊肝一幅，不见水，忌铁器，以竹刀切开，加穀精草细末入瓦罐内煮熟。不时服，屡验。
●雀盲又方　石决明（即海巴有窟的，有眼的，火煅）为末三钱，用猪肝一个或羊肝、鸡肝亦可，用竹刀剖破，将石决明子入内，面包烧熟。白滚水送下，服一个即效。
●小儿青盲眼　木贼草、白蒺藜各等分，研末，炒猪肝食。
●洗风烂眼方　白矾、铜绿、花椒各等分，外加槐树条六寸，水煎。凉洗。
●风火眼红方　甘石（煅）极细末，用菜油调匀盅内，将盅于复于艾火上熏至黄色为度。临睡调搽于眼上，次日温水洗净。其药入眼无妨。
●开瞽复明　鸡苦胆一个，入蜜半匙，以线扎住，再入猪胆内吊房檐下通风不见日处，二十一日去猪胆留鸡胆。先用人乳点患处润之，少刻用骨簪蘸鸡胆点上，遍身透凉，流泪出汗，二次即明。忌茶百日。可将霜降后桑叶待其阴乾，煎汤代茶饮之。
●明目枸杞丸　枸杞一斤，以酒润作四分：一分小茴香炒，一分芝麻炒（要黑者），一分川椒炒，一分枸杞独炒，加熟地一两（捣烂）、白术一两（土炒）、白菊二两、甘草一两。共研末，炼蜜成丸梧子大。空心每服五七十丸，盐汤送下。
●清肝明目散　归身一钱，枳壳、菊花、丹皮、防风、薄荷各八分，白芍八分，川芎、生地、蒺藜各一钱，柴胡、荆芥各六分，灯心三十根，水煎，食远服。
●弩肉攀睛　蛤粉（滚水飞过）、蕤仁、乳香（去油洗）轻粉各一钱（水飞过），冰片一分，麝香一分。共研细末，以笔尖蘸凉水点之。
●又方　以橄榄核一枚、象骨一块，磨人乳点之。此方并能除云翳、膜障，极验。
●目中翳障　取蘡薁藤（俗名野葡萄，又名甘苦子藤）以水浸过，吹气取汁。滴目中，去热翳，赤白障。
●目疾　用羊胆一枚，割开入蜂蜜一钱，线扎，两手揉匀，水煮一滚，取出浸冷水内半日，倾出内汁。点之。
●又　冰片、熊胆各一分，研极细末，点之亦效。
●天丝入目　石菖蒲槌碎。左目塞鼻右，右目塞鼻左，即出。
●烟渣入目（凡好吃烟者并小儿误犯，切勿将汤洗，愈洗愈痛，恐致其眼瞎）。用乱头发或综缨缓缓揉之。
●眼珠无故涌出　用羌活煎汤。洗熏之即入。
●眼上皮突一生红疱，悬如鱼胆。　取过江蜘蛛缠之即脱（凡蜘蛛牵丝搭过屋者，谓之过江）。
●眼前常见异物，诸般禽虫飞走。　枣仁、元明粉、青葙子花各一两。共研细末，每服二钱水煎。连渣饮，三服即愈。
●又天丝入目　取桑浆点之立效；或用木梳上垢为丸，放于眼角边亦出，或用好京陈墨点眼内，再将新笔或灯草展出。
●又方　以白菜揉烂帕包，滴汁二三点入目，即出。
●火炮火药冲眼目瞎　其人倒地，急令人以热小便浇之，徐用自己小便洗眼。
●目睛垂出至　鼻或时大便血痛、名曰肝胀。羌活煎汁，服数杯。

咽喉门  ***************************
●咽喉十八种方　猪牙皂（去根去弦）、水二盅，煎六分，去渣，入蜜少许或鸡子清少许。温服，即吐出风痰，毒气即泄，胜用刀针。
●双单鹅喉　用桑螵蛸烧存性，研末。以竹管吹入，即破出血立愈。
●又方　山豆根不拘多少，加麝少许。吹入喉中，立愈（研为细末）。
●缠喉风（又喉痹内外俱肿，不拘大人小儿俱效。急用远志为末，水调敷，立愈。）
皂角为末，米醋调。涂外颈上，干则易之，立破而愈。
●急喉风　咽喉肿痛，急取雄黄及燕子泥，将烧酒调匀。喉外敷之，涎出即开；后用陈壁土煎汤饮之，双单鹅俱有神效。恐雄黄及燕子泥不便，用火纸数张，烧酒浸湿。贴喉外，随干随换，以热导热之义也。
●吹喉散　冰片三分，殭蚕五分，硼砂二钱五分，牙硝七钱，研细末。吹患五分处，神效。
●喉哑奇方　硼砂一两，元明粉二钱，胆星二钱，百草霜二钱，诃子肉二钱，冰片三分。共研细末，再用大乌肉一两，捣如泥丸龙眼核大。每用一丸噙化。
●喉闭　症有十八种，多因火胜结热而成。宜用山豆根捣汁，含咽之即开（或用醋浸，一匙亦可）。
●喉症手足厥冷，气闭不通。　白矾三钱（慢火熬化），入巴豆三粒（去壳研烂）候乾，去巴豆取矾研末。用少许吹入喉中，顽痰立出。
●锁喉咽津不下　土牛夕根（即鼓槌风根）捣烂取汁。男左女右滴入鼻中，少顷鼻中有红丝出，即愈。
●又方　桑树上所出黄菌名桑黄，捣汁。漱之立愈，如干者磨水漱之。
●又方　李树根、八角刺根各等分，清水调。灌喉间即愈。
●喉咙肿痛　甘草、贝母、黄芩、黄连、薄荷、川芎各一钱，桔梗三钱，元参二钱。水煎服。
●喉痹　冰片五分，生矾三分，麝香五釐，石膏一钱。为末。吹患处立愈。
●喉痈肿胀　饮食不进者。
胆矾二釐，含口内，吐出恶涎自愈。
●又　胆矾（研细），酽醋调灌，能治喉闭急症。
●七宝丹　治双单乳鹅及喉风肿胀。
殭蚕（炒）、全蝎（去头尾）十个、牙皂（去子弦）、硼砂各一钱，雄黄一钱、白矾一钱，胆矾五分。为末。吹喉多次即愈。
●百灵丸　治喉中结块不通水食，危困欲死。
百草霜蜜丸芡实大。新汲水化服一丸，立愈（普济方）。
●双单乳蛾，喉痈风肿　吐咽不下，命在须臾。
元明粉吹入喉中，用井花水噙咽，立效（普济方）。
●又方　急觅头上有红疙瘩，用针挑破亦愈（急救方）。
●喉痹口噤不开　牙皂一条，用蜜水调和水煎。如危急即服，若势缓再露一宿尤妙。口噤，撬开灌之，垂危立醒（保无方）。
●喉内生毒　堵塞颈项肿胀危急之症。
癞虾蟆一只，白矾三钱，同捣烂。敷之，如干再换（集验方）。
●骨鲠在咽　用栗子内薄毛皮烧灰存性，研末。吹入咽中即下。
●又方　用栗子肉上皮五钱，为末，鲇鱼肝一个、乳香二钱五分，同捣丸梧子大。看硬远近以线系绵裹一丸，水润吞之，可提线钓出也。
●紫袍散　治咽喉十八种症。
石青一两，青黛一两，朱砂一两，硼砂一两，胆矾、人中白，（煅）、元明粉各五钱，上冰片三分，山豆根八钱。共为末，入磁罐塞口。急时用二三釐吹入咽喉，神效无比。
●喉中忽生肉　如桃如云，屋屋而起。用绵裹箸头蘸食盐点肉上，一日五次，自消，再服后药。
●桔连汤　桔梗、黄连（倍加）、枳实（炒）、前胡、连翘（去心）、陈皮、防风、半夏（制）、柴胡、南星、白附、牛子（炒研）、赤芍、莪术（煨）、元参、甘草各等分。水煎服。
●缠喉风　其症先两日胸膈气紧，出气短促，忽然咽喉肿痛，手足厥冷，闭气不通，顷刻不治。
巴豆七粒（三生四熟，生者去壳生研，熟者去壳炒去油存性）。雄黄皂子大（拣明净者），郁金一个（蝉肚者研细末）。上三味研。每服半字，茶调细呷。如口噤咽塞用小竹管纳药吹喉中，须臾吐利即醒。
●喉中肿塞　将盐烧红为末。以鸡翎温水涂盐于患处，即消，不必刺破，恐伤人。
●喉闭不通　染色红花捣汁。服一小升，如干者浸汁服。
●喉蛾　将雄鸡肫内皮阴乾，焙为末。吹入喉中，极效。
●又方　以花椒树上蚕茧烧存性。以箸压舌头，将茧末吹入喉中，即愈。
●双单蛾喉并喉痹方　用壁上蜘蛛白窝取下，将患者脑后头发一根缠定蛛窝上，以银簪挑窝烧存性为末，吹入患处，立消，蜘蛛有花者有毒，不可用。
●神授治蛾喉风　乳蛾急症也，此方甚效。有力者宜预制以救人。
腊月八日，取割雄猪胆一个装入白矾末，阴乾之后研末，再入腊八日猪胆内三四次。偶遇患者，用一二分吹之，神验。
●双单蛾神方　凡双单蛾，头顶上有双紫泡谓双蛾，有单紫泡谓单蛾。
先用银针挑破捏出紫血，则患势稍衰不紧矣。若看不出紫泡谓之隐蛾。先用桐油蘸于鹅翎上，在舌根搅出痰涎，俟鼻中知桐油臭即止；再用马兰头草捣汁，同好醋含漱次即愈冬月无马头草用山豆根一两，煎极浓汁，用醋漱亦效。
●破蛾方　冰片三分，麝香三分，皂角刺三分，山豆根七分，射干花七分。共研末。吹入喉蛾即破，立愈。
●来泉散　治乳蛾良方。
雄黄一钱，鸡内金三个（焙脆存性）生白矾一钱。共研细末，入瓶收贮听用。令患者先用凉水漱口，将小管吹入喉中，即吐涎水，立愈。
●又　以茜草捣烂取汁和米醋。漱口或用鹅毛搽探喉中亦效。
●喉内火毒，兼治各喉风及小儿口疮。　人中白（煅）一钱硼砂五分，胆矾三分，冰片五釐，青鱼胆八分。共末，吹喉患处。
●乳蛾　用无壳蜒蚰不拘多少，同醃梅乾入瓶内久贮。遇患含一枚咽汁，即愈。
●喉风济急丸　雄黄五钱、川郁金三钱，巴豆霜二钱五分醋糊丸如绿豆大。青茶送下二丸，吐出痰涎而愈。
●喉痹将死者　以乌鲤鱼胆点入即瘥，病深者水调灌之。
●喉蛾急不及药　以银针刺破肿处，出黑水，再以无壳蜒蚰如乌梅少许捣烂，裹乱发在箸上涂前药，搅患处去其痰涎，立愈。
●热结于喉肿绕于外　且麻且痒者急用牵牛鼻绳烧灰，吹之甚效。
●经验急喉凤仙方　急喉风杀人最速，倘僻处穷居或病发昏夜，一时医药不及救者，急取病人两臂紧捋数十捋，使血聚大指上，用油头绳扎住指根，针刺少商穴，出血如放痧一般，两手皆然。其甚者十指俱刺之，一面以鹅毛蘸桐油或灯盏油，探喉中引其吐出痰涎，即咽生萝卜汁，其喉自宽。或用矾汤探吐亦佳。若一起便觉怕冷畏风，头疼身热者，此有表邪，矾汤酸涩不可服，尤大忌梅子，误服酸敛便难挽回。如无表邪，方可服蜒蚰、梅子，然不若一起便咽生萝卜汁为妙。再遇时行喉痹，早晚嚼生萝卜数片，可免此患。其刺法屡试屡验，好生君子广为流传，功德不浅。（两大指圈处即少商穴）
●又方　用鸭嘴，胆矾研细末，以酽醋调灌，吐出胶痰，立愈。　喉风舌大如脬（立时，不救即死）　冰片一分，火硝三分，青黛二分，胆矾二分，殭蚕五分，硼砂三分。共研细末。吹喉立愈。
●又方　以射干　花根、山豆根为末，吹之取效如神。
●奇效五宝散　此散能治喉疼并口舌诸疮及牙疼均效。硼砂二钱五分，雄黄三钱，儿茶一钱，冰片三分，苏薄荷三两（另研极细末）。共研细末和匀，再入薄荷叶末研匀，贮罐不可泄气。用笔管吹入少许或用茶匙挑入舌上，含一会嚥下日八九次。若喉风口内乾枯者。以井水调灌即能开关生津；若脾泻胃弱者，不宜多用，余无禁忌。
●蛾风急救奇方　一时或无药救急。
即用柴灰冲汤数杯，服之立效。
●又方　用火酒拍颈取麻下刮即刻见它，磁针刺破，仍含酒吮出血，将盐蛋泥封上，即刻开关。
●又方　如蛾子生在喉窝，为落井不能窥探。急按鱼尾穴，按定用灯火三炙，再于左右大指甲根离一韭菜叶宽针刺出血，立效，仍服加减甘桔解毒汤。（鱼尾穴即手大指后窝处）。
●喉中忽硬一块如龙眼大　吞吐不出不下者。用厚朴、半夏、茯苓、紫苏各二钱，甘草五分、老姜一片，煎服立愈。或用药不及，照前方用针刺手指甲出血亦愈。　喉痛及乳蛾舌疼　用生青果连肉五两（烧灰存性），黄柏一钱，黄芩一钱，青黛五钱，上冰片二钱。共研细末，铅瓶收贮，勿令泄气。临用以笔管吹之，立愈。
●口疳、喉癣、喉痈　橄榄核（煅存性）三钱，凤凰衣（即哺退鸡子壳，煅存性）三钱，儿茶三钱，人中白三钱。共研细末。每用药一钱加冰片三分，吹搽患处。

头痛门  ***************************
●诸头痛　生萝卜汁，用蚬壳令人仰卧注鼻中，左痛注左右痛注右，立愈，两边痛注两鼻中（此方系宋禁中方也，又或有加龙脑少许者）。
●偏正头风　不论男妇连筋极痛者用。
茯苓捣末。每服二钱，汤酒任下，数服愈。
●痰火眩晕　用大黄酒浸，九蒸九晒为末，水丸如绿豆大每服百丸，食后临卧服，清茶送下，立效。
●治偏正头风立刻止痛方　硫黄一钱，川椒（炒，去目取椒红）三分，上二味拌匀，熔成小饼。左疼塞左鼻涕从右孔出，右痛塞右鼻，正中痛左右俱塞，清涕流出即愈，神验。
●又方　白芷（炒）二两五钱，川芎（炒）、甘草（炒）、川乌（半生半熟）各一两。共为末。每服一钱，细茶薄荷煎汤调下。
●又方　石菖蒲根捣汁酒冲，服立愈，至多不过三四服。如无鲜者即以乾者捣（要先水浸周时，然后捣汁）。
●又方　用鲞鱼头中分。左痛用右边鱼头，右痛用左，炭火上烧酒熏鼻，其痛即止。
●治偏头风日久不愈者　用上白面一杯，以水和匀为一圈。敷患处，右敷右，左敷左，著盐于圈内，上安艾葺一丸燃香火炙之，徐炙痛止，痛止勿炙。
●又方　蕲艾四两，白菊四两，用小袋盛放枕内，睡久不发。
●偏正头风熏鼻方　藁本五分，细辛五分，白芷一钱，辛荑八分。共研末，分为四分，用纸四条卷实，将火点著。以烟燻鼻，日熏二次即愈。
●头风　用陈荞麦面作饼。乘热贴于头上患处，外用绢扎好出汗，风毒尽收入饼内，两次即愈。
●太阳痛　用生姜三片，皮纸包水湿入火灰煨热。贴太阳两边两片，贴印堂中一片，以带缠之立愈。
●头昏　每早用茯神四五钱，将豆腐皮四五张，以小罐煮之服。
●头痛发汗不出　细茶二钱，生姜二钱，核桃肉五个，葱白五根。共捣烂，水煎乘热服，出汗即愈。
●偏头风神效（一边头痛甚则害人损目）　用牛子二两，炒研细末，每服三钱、红砂糖三钱，二味和匀。视人酒量之大小，酌量多少，用好烧酒炖热调服，稍醉即将棉被盖头出汗即愈，如汗不多，再服二三次。
●头眩晕倒方　老年人更妙。
鲜白果二个（去壳衣），研烂。空心开水冲服，至重者不过三五服即愈（普门医品）。

噎膈翻胃门  ***************************
●反胃吐食　树上黄香橼（粪内浸七日，再用童便内浸七日）风乾，煎汤服。
香橼十枚，要取树上自然黄透者，用蒲包包好，入粪便浸七日，阴乾焙燥研末。每服三钱。
●又方　乾柿饼每用三枚，连蒂捣烂，用酒服甚效。
●又方　甘蔗汁一升，入生姜汁二合温热，作五次服效。
●噎食不下　凤仙花子（即急性子）酒浸三宿，晒乾为末，和丸绿豆大。每服八丸，温酒下，不可多服多用。
●又方　人干屎入萝卜内，火煅三炷香，取研。每服三钱黄酒下三服（海上名方）。
●又方　择贞洁寡妇木梳一个烧灰，煎钥匙汤调下二钱（生生编）。
●反胃转食　灶心土（要年久者）为末。米饮汤服三钱（百一选方）。
●又方　韭汁二杯，姜汁、牛乳各一杯，日日温服（本草方）。
●又方　乾柿饼、乾饭，二味日日同食之。勿用水饭，如法食之，其病自愈（《验方》）。此方以柿饼杂饭内同蒸，食完不用吃茶水，旬日后见效。此仙传之方也。
●神效噎食二十七方　生姜不拘多少，五月五日午时用布袋装好，浸于不见天日之东厕内，四十九日取起，扫去秽物悬空吊晒极干，为末。病二年者用姜末三分，病一年者用姜末二分，入麝香一二釐，冲白滚水与病者吃下，只一服而愈。服药后不可任病人吃饭，须先饮米汤一二日，方可少吃稀粥，六七日后方渐渐吃饭，总以少吃为妙。忌晕腥盐酱并酱小菜五十日，永不再发。此方极应异常，好善者宜多预制，广为流传，救人济急，功德无量。
●噎膈　患此症者胸前必有两小骨渐渐交合，不能进食，以致飢饿而死。
取热鹅血不用盐，饮之，则胸前二骨俱渐化去，须要多取几只鹅血饮之，即能饮食而愈。
●又屡验方　取小儿胎发一个，以阴阳瓦焙焦存性，研极细末。陈酒送下即愈。
●翻奇胃方　藕二枝风乾三四日，去其头二三段。单吃藕稍一段吞汁吞渣，一日一段，二日服完即愈。
●膈食验方　大豆（即罗汉豆）或炒或煮，频频食之，久则自愈。盖此症诸物不能下咽，惟食此无碍，以其相畏也。
●中膈方　白水牛喉管一条，竹刀刮去内膜，不可见水，米醋洗净，铜刀切片，再用醋浸，冬月浸七日，一日一换，夏月浸三日，一日换。取起滤干，用新阴阳瓦分作数次炙乾，如蜜黄色为度，研细末磁罐收贮。每服一钱，病人先以甘草荆芥汤漱净去涎，然后服药，生白酒调下，滚白汤亦可下。如病久一服不开，再一服，无不愈者。自肠至腹作响主吐痰涎无限，或往下未定腹空即欲食。先以清米汤一二盅饮之，再以稀粥少用小碗，稍愈。切忌房事、恼怒，鲜鱼、大荤、生冷、面食硬物一百日，之后食粥饭，宜少不宜多，自不发也（牛喉嘱託屠人觅，慎勿特伤保我生。）
●膈疾开关　元明粉六七分，冲烧酒服，立开。
●又方　芦荟六七分，冲烧酒，亦开。
●膈食　麦冬（一斤）　糯米糖一斤，入酒内煮三炷香埋土内一七起出。饭后若膈热饮少许，即下。
●又方　用土内或墙内三五十年陈碗盏碎片捣碎，取极细末，水飞过。用麦冬汤冲服三钱即愈，要三五服。
●反胃　用笼养白雄鸡一只，饲以白米五七日后，其肠嗉俱净，抛粪色净白，饿一二日，取小蛇一条，将蛇切断，先以头尾中截饲之，其馀不饲亦可。鸡食蛇后所抛之粪，以阴阳瓦焙乾。用烧酒吞一匙即愈。小蛇即鳝鱼。
●又方　取鸡肫、鸭肫、鹅肫内黄皮炕灰存性，为末。开水化服一二钱即愈。
●又方　取果子狸头一个，煅为末。酒送下一二钱，亦效。
●又方　以大鱼内小鱼焙乾为末。以生酒冲服。
●又方　取真虎肚煅为末。酒送三钱，一二次最效。
●又方　取猪母粪煅存性，研末。砂糖服之。
●又方　每晨用滚水半碗，凉水半碗，服之可断反胃。
●仙传反胃奇方　燕子旧窠陈粪炒焦为末，取白颈蚯蚓数条，去泥用净腈肉切碎，加椒为肉饼煎熟，服之即愈。
●又方　取陈仓米饭焙乾五两，入沉香五钱，共末和匀。米饮送下三钱。
●又方　白矾半生半熟。每服五七分，冷水送下。
●膈疼　蜣螂十个，水坛浸之，取出去足翅，新瓦焙乾存性，为末，蜜丸梧子大。每日服一丸，白汤下。服完之日，用纹银一钱，打丸十粒，用葳蕤四两，黑砂糖四两，入水同煮银丸一昼夜。日服一丸，自愈。
●仙传膈食方　雄羊胆、雄鹅胆各一具，明雄精二钱，共为末入猪胆内，悬阴处二十一日，候乾取用。每用四五釐即开关通引。
●诸膈疾　黑砂糖一斤，连皮老姜一片，共捣成膏入磁罐封固，埋入乾燥净土内，七日取出。每日和滚汤服之。　反胃回食，水糁不进，即刻回生。　夏日中伏天粪坑中蛆，愈大愈好，捞出以长流水洗净，用桶瓦二个盛蛆在内，盐水和泥将瓦两头封固，木炭火煅一炷香，煅至蛆身黄色，如尚未黄，再入砂锅焙黄。最忌用铁器、铜器。每服用：
黄蛆一钱五分，细松萝茶七分五釐，广木香一分五釐，制豆蔻四分五釐，共研极细末。五更时，空心温烧酒半茶盅调服，如不能饮者，水酒调下。切忌面食、荤腥数日。
●又方　用顶大枳壳两半个，去内穰将真阿魏六七分，杏仁去皮尖十馀粒，共捣烂入枳壳内，将两半壳合口，外用棉纸裹好线扎紧，入滚水内大火煮半日，取去壳内药，将壳焙乾为末。烧酒送下，重者不过二次即愈，初起者神效，久难见功。
●噎食转食　黄鳝鱼一条，用无灰黄酒量鱼大小酌酒多寡、煮酒干为度，连皮带骨用净砂锅焙存性，研末。病势重者每服三钱，轻者每服二钱五分为止，不可多用，黄酒调服。若在上半月其效尤速，下半月其效较迟，三服见功，五服痊愈。愈后宜薄淡饮食，陆续吃稀粥可已。忌一切思虑筹度，荤腥葱椒，酒色财气，切宜慎之。转食用靛花水送下。服药后恐受寒，宜常吃些姜汤尤妙。
●五噎五膈　多取生荸荠十馀斤风乾，日逐早昼夜每服五七个，服半月即见奇效，此方已经验过。余母患此症，曾服此方已，服半载即获痊愈。
●仙传反胃及膈食病　靛青叶（晒乾收好）三钱，姜一钱，水一碗，煎一茶杯，用米一酒杯日煮粥一碗，俟前药煎好即将粥预备。服药后即将粥吃下，不必吃饭。又将药再煎过半日又服，饮以粥投下，三日三服即愈，不再吃他药，每日吃粥二三碗，十日方可吃饭，百日不可吃盐。此病复反不可治矣。

呃逆门  ***************************
●呃逆不止　川椒四两（去闭口及子，炒研），面和丸梧子大。每服十丸，食远醋汤下，神效（邵以正经验方）。
●又方　荔枝七个（连皮核烧存性），为末。白汤调服立止（杨拱传方）。
●又方　以黄腊烧烟，张开口熏二三次愈。
●上气呃逆　砂仁（炒研）、生姜（连皮）各等分，捣烂。热酒食远泡服二钱，极效。
●胃冷呃逆气厥不通　母丁香三个，陈橘红一块（炒），水一盅煎半盅。食远热服（十便良方）。
●偶然呃逆不止　以纸捻鼻孔，得嚏即止。常发者频饮柿蒂汤自愈。
●简便方　凡呃逆不止，声闻邻家。
用刀豆子（烧存性）研末。白汤调服二钱即止。

咳嗽门  ***************************
●远年痰火　饴糖二两，豆腐浆一碗，煮化。频服自愈。
●隔年老痰　不论男妇老积老痰，或发喘或气促，汤药不效者。用：
蜜陀僧一二钱。砂糖调白滚汤送下，痰与药从大便出无碍。
●久咳嗽连四五十声者　生姜带皮捣自然汁一勺，加白蜜二匙，同放茶碗内煎一沸，温服二三次即止。
●暴失音　用公猪板油一片入锅熬油，滤去渣入白蜜一斤，再熬少顷，滤净，投磁器内冷定成膏。不时挑服一二茶匙，其音渐清，并能润肺。
●化痰丸　治一切风痰老痰，眩晕发病久不愈者。
生白矾一两，细茶五钱，为末，炼蜜成丸梧子大。食远姜汤下五十丸，久服痰自大便出（邓笔峰传）。
●痰气喘急　萝卜子（炒）、皂荚（烧存性）各等分，共为末，姜汁和，炼蜜丸梧子大。每服五十丸，食远白滚汤送下（便元集方）。
●又方　瓜蒌仁五个，明矾一块如枣大，同烧存性，为末。以熟萝卜蘸食，药尽病除（普济方）。
●乾咳不止　白蚬壳为细末。米饭调服一钱，日三服（救急方）。
●痰结胸中，气不升降，不能饮食。　蜜陀僧一两，好醋一盏，水一盏，同煎乾为末。每服二钱，以热水半盏，入酒半盏，空心温服，少顷吐出痰涎即愈（圣惠方）。
●又方　以白果煨熟，降痰定喘温肺。
●肺燥咳嗽　松子仁一两，胡桃仁二两。研烂和熟蜜五钱收之。每服二钱，食后沸汤点服（外台秘要）。
●又方　鲜百合四两和蜜蒸之。时时含一片咽津（圣惠方）。
●痰嗽带血　大柿饼饭上蒸熟批开，每用一枚糁真青黛一钱。临卧食之，薄荷汤下。
●哮喘方　凡天雨阴气触动即发，坐卧不得，饮食不进。
淡豆豉一两（去皮尖），明矾（煅用）三钱，白砒（煅过）一钱。共捣如泥，将此药约做丸五百粒。用温茶半盏，每服九粒，十一粒、十三粒、十五粒为止，量病轻重。孕妇忌服。
●五圣丹　南星、半夏、陈皮各一两，甘草五钱。先以南星、半夏研末，姜汁、皂角汁拌匀，同陈皮、甘草共为末和饼，取竹沥一碗将饼浸湿焙乾，又浸又焙，以沥汁尽为度；再研杏仁四十九粒，蜜和为丸。薄荷汤下，久服可以断根，神效。
●治大人小儿吼疾仙方　鸡肫内黄皮三钱，人参一钱，真胆南星五分，苏叶二钱。共研细末。竹叶、姜汁煎调服，大人一钱，小儿五分或七分，连服三四次即愈。
●咳嗽　川贝母、茶叶各一钱，冰糖三钱。共末。滚水送下。
●久嗽不瘥　黄明胶、淡豆豉、薄荷各一钱，葱白一寸。煎汤。时时温呷之。
●老人痰盛气壅时喘懒食　紫苏子、白芥子、萝卜子各二钱，微炒研末。煎服。
●又方　苏子、芥子、萝卜子、南星（制）、半夏（泡）赤苓（去皮）、片苓各八分，陈皮（去白）、枳实（面炒）各六分，甘草二分。姜一片引，水煎服。
●咳嗽异方　萝卜（切下一盖）挖空心，用蜜灌满，自早晒至晚露一宿，次早仍用原盖盖上，早晨饭上蒸熟，滚水空心常服，妙。
●久咳成痨　凤尾草为末，将鱼鮓，蘸食之。
●痰火症　真麻油三两，牛黄五钱，明矾一两。研末浸油内。痰火发时服一二匙，白沸汤下，或不用白汤下亦可。
●七粒金丹及治哮吼之症神效。
将瓦放火上烧红，放鹁鸽粪于红瓦上自然成灰，研细。好酒送下二三钱，即愈。
●治哮病方　哮有虚实之分，热哮、盐哮、酒哮皆虚症也，寒哮实症也。寒哮遇冷风而发，热哮伤热伤暑而发，治各不同。
●虚哮　麦冬三钱，桔梗三钱，甘草二钱。水煎服，一贴即愈。不必加去痰之药，加则不效，不能断根，另有良药。
●实哮　百部二钱，炙草二钱，桔梗三钱，半夏一钱，陈皮一钱，茯苓一钱五分。水煎服，二贴即愈。
●断根方　用海螵蛸火煅为末，大人五钱，小儿二钱，砂糖拌匀，调服，一贴即除根。如不服上煎药止贯得半也。上煎药，如热哮加元参三钱，冷哮加乾姜一钱，盐哮加饴糖三钱，酒哮加柞木三钱。
●又盐冷哮方　每早清晨服豆腐浆，愈。
●又冷哮方　茯苓，乾姜各一两，南星、石膏各七钱，生半夏、杏仁各五钱。共研细末，每服三钱，乌梅汤、灯心汤服。
●痰喘　五味子、枯白矾各等分，为末。每服二钱，以炙熟猪肺蘸末药细嚼，白汤下。
●吼病神效　使君肉、绿豆粉各四两，枯矾、生矾各二两，杏仁一两，明雄一两，陈茶一两，白信六钱。信茶共炒研末，再合各味研末，面糊为丸如黄豆大，朱砂五钱为衣。每日早中晚服三次，用陈茶送下，每服三丸五丸，量病轻重服之，自效。
●又方　用野猫肝焙乾为末，蜜和丸梧子大。每服十丸，姜汤送下，极有应效。
●咳嗽不问远近　经霜蓖麻叶、经霜桑叶，御米壳（蜜炒，各一两，此苗叶名无忧草）。共末，蜜丸弹子。每日一丸，白汤下。
●痰咳不寐面浮　蚌粉新瓦炒红为末，入青黛少许，用淡干盐菜煎水一杯，滴麻油数点，调服。
●咳嗽失声润肺汤　诃子，五味子、五倍子、黄芩、甘草各八分。水煎服。
●咳嗽　每岁用女贞子二个（如三十岁用六十个），取水二杯煎一杯服（女贞子即冬青子也，煎汤洗眼如常明目之良方也）。
●老人喘嗽　胡桃肉（去皮）、杏仁（去皮尖）、生姜各一两。共研膏，入蜜少许，丸如弹子大。每卧时嚼一丸，姜汤下，气促难卧，服此立效。
●三子养亲汤　治老人痰喘咳嗽，气急胸满。
紫苏子、萝卜子、白芥子各等分，晒乾，纸上微烘炒研，煮汤。随饮嚼子。
●咳嗽上气　用合州乾姜（炮），皂荚（炮去皮子及蛀者），桂心（去皮取紫色者），并捣筛各等分，炼白蜜和捣三千杵丸梧子大。每饮服三丸，嗽发即服，日三五服。禁食葱面油腻，其效如神。
昔刘禹锡在淮南与李亚同幕府，李每治人不出其方，或消其吝。李曰：凡人患嗽多进冷药，若见此方用药热燥必不肯服，故但出药即多效也，试之信然。

血症门  ***************************
●暴吐血方　广陈皮、生甘草各五钱，为末。每服一钱五分，烧酒调服，立刻止血。
●吐血成斗病在须臾　管仲五钱（为末），头发五钱（烧灰存性），侧柏叶（捣汁）一碗。将药末入内，用大碗盛之，重汤煮一炷香，取出入童便一杯，黄酒少许。徐徐服之。
●吐血　鸡蛋一个打开和三七末一钱、藕汁一小盅，再入洒半盅，隔汤炖熟。食之，不过二三枚自愈。
●又方　百草霜五钱（山村人家专烧草窝底者更佳），槐花二两。共为末。每服二钱，白茅根煎汤下。此药火中有水轻浮，无毒不伤脏腑。
●又方　乱发烧灰。水服二钱，一日三服，上下诸血通治，或吐血，或心衄；或内崩，或血上出血如箕孔，或鼻衄，或下便出血，并皆治之。
●引血归经方　当归（酒洗）三钱，白芍（酒炒）二钱，熟地五钱，川芎一钱，荆芥穗一钱（炒黑），生地（酒炒）五钱，麦冬五钱（去心），茜草一钱，甘草一钱，水煎服，极稳
●吐血神效方　肉桂五分（去粗皮研不见火），川郁金八分，当归七分，桔梗一钱，苏子八分（炒研），枳壳七分（面煨），大黄八分（酒略煮），厚朴八分（姜汁炒）。水煎六分，另加童便半盏，姜汁二茶匙，服二剂，又照后方服十剂。
续断一钱，丹参五分，山药四分，赤芍七分，川贝母一钱（去心），益母草三分，麦冬一钱（去心），远志六分（甘草水泡去骨）。不用引，水煎服（汲古堂李文先传）。
●又方　用藕节捣煎汤，调白茇末服下即止，兼治衄血、咯血均效。
●偶然吐血　生韭汁磨郁金、陈京墨一盅，服之效。
●吐血不臭可治　以本人之血取来，用砂锅焙乾为末。每服一钱二分，麦冬去心煎汤下。
●吐血不止　以白鸡冠花醋浸煮七次，焙乾为末。每服二钱，热酒调下。
●七生汤　治血向口鼻中出如涌泉者。　生地黄、生荷叶、生韭叶、生茅根、生藕汁各一两，生姜汁五钱。俱捣自然汁一碗，磨上京墨，同汁服。　元霜膏　治咯血吐血，虚痨咳嗽，神效。
乌梅汁、梨汁、柿霜、白糖、白蜜、萝卜汁各四两，生姜汁一两，赤苓末八两（乳汁浸，晒乾），款冬花、紫苑末各二两。共入砂锅内熬成膏，丸如弹子大。每服一丸，临卧含化嚥下。
●又吐血方　凡吐血，切不可服药，只取自己小便一味，可以除根。每朝晨起将隔宿小便溺去，稍食米食点心，静坐一室，不可说话，亦不可立起，惟闭目静心，用藕二三片薇捣，泡汤置壶内。随斟随饮，俟汤渐完，即欲小便、用洁净大碗盛受，其色白如泉，味极淡。乘热吃下，以南枣二枚咀嚼自不恶心。吃后徐徐行十数步，仍静坐半时。忌葱姜椒蒜辛辣之物，饮至半月即可除根矣。每逢节气照前饮几日更妙。
●治痨病虚病神方　此方专治气血两虚，骨蒸劳热，身体羸瘦，四肢痠软，精神倦怠，腰疼脊痛、饮食不进以及阴虚吐血咳逆，一切不足弱症服之屡效。症轻者二三料痊愈，症重者四五料除根，即无病常服可保身强神旺。此方极效极应。余得之异授见者广传，功德无量。
枇杷叶五十六片，新鲜者更佳，如无即乾者亦可，凡咳盛者多加，倘不咳嗽者不必用多，洗净叶上毛，大雪梨二个（深脐者佳，去皮心切片用），白广蜜一盅（先熬滴水成珠，大便乾燥者用，大便溏泄者勿用），大枣半斤（或黑圆徽枣皆可），建莲肉四两（不必去皮尖），先将枇把叶放铜锅内或砂锅，用河水多煎几滚，取汤用绢滤清汁，其煎过叶去叶不用，后将梨、枣、莲肉同拌放锅内铺平，然后将所煎枇杷叶清汁淹满略高些，盖好煮半炷线香，翻转再煮半炷线香，用磁罐收贮。随意温热服之最益脏腑。枣煮熟乘热剥去皮，虚弱咳嗽者颇多，若不早治，致肺亏损则难医治，惟此方治咳嗽效应如神。如虚弱并不咳嗽者，枇杷叶不用，只用河水同煮，咳嗽多痰者，加川贝母一两，研极细末，俟煮熟时入内，再一二沸取起，若吐血用藕节捣汁同煮。冬月多制久收不坏、夏月少制供一二日食。
●虚劳骨蒸痨热，服之如神。　当归、大熟地各三钱，川芎白芍（炒）各二钱，柳树根（酒炒）一两。水二盅，煎七分。不拘时服。
●治痨怯妙法　凡男女患一切痨怯，但有脉有神者，无不效应。
上好箭头砂一两，透明雄黄五钱。以上二味研为细末，单层绵纸包固。男患选未曾行经十二三岁壮实重女，将药贴放童女脐内，汗中拴缚一周时取下。称药三二钱者更妙、即刻拴于病人脐上，先备人乳十杯，候病者口乾发燥饮之渴止，然后解去脐上之药，其病自去，再用补药调理，十活八九。女患用未曾破阳十二三发童男壮实者，余均照前法。
●痨症症吐血（无论年深日久，服此方大有奇效）
龙眼十六个（连皮打破），核桃十六个（去皮用仁），红枣十六个（去核），建莲十六个（去心），雄黑豆一岁一粒，松萝茶叶三钱（用白布包）。三大碗水煎一碗。服后将诸样药陆续食之，服三服后去松萝茶，添白果十六个，连皮打细去壳去心，再服三剂，即除根永不复发。
●又方　凡痨症受补能绝酒色，并赌博劳神等事其命可保。
白莲藕（捣烂取汁）一斤，人乳四两，白蜜四两。三味搅匀，以磁瓶盛放水锅内蒸一炷香。早晚服一盅。此药忌饮茶；如渴煎白水饮之自愈。
●吐血劳伤　川活黄鼠狼一个，装入黄砂瓶盖好，以泥封口，用炭火炙一炷香时候，将鼠成灰取出，伏地气一日。和六味地黄丸一料，每日淡盐汤送下。
●吐血不止　荆芥连根洗净，捣汁半盏服；或用干穗为末，生地黄汁调服二钱。
●痨怯阴虚发热，火乘金位，吐血咳嗽。　用多年瓦夜壶一把，入二斤重鳗鱼一条，盐泥封固，炭末炙透，打碎夜壶，取壶内人中白并鳗鱼灰研末。每日米饮服二钱三钱，神效。
●举重伤肺吐血　白茇为末，米汤调服，治呕血咯血亦良。
●诸失血病　紫苏不拘多少，入大锅内水煎令乾，去渣熬膏，以炒熟赤小豆为末，和丸梧子大。每日黄酒下四十丸。
●劳心吐血　糯米五钱，莲子心七枚，煎汤服（此张上舍方。）
●积热吐血　马勃为末，砂糖丸如弹子大。每服半丸，冷水化下。
●鼻衄不止　乾姜削尖煨，塞鼻中即止。
●吐血及下血　口鼻中俱出血如泉涌，须臾不救。荆芥一两烧过，盖地上出火毒，研末。米汤调下三钱，连进二服，立止。
●又方　锅底煤研末，米汤调下钱许，亦妙。
●凡吐血吐出全是血而多者，谓之吐血，与痰中带血者异，而暴吐全是血者。　急用：
全当归一支（有三四两重者更佳），切碎用好陈黄酒一斤漫火煎至一满碗，顿于锅中以温为妙。候将吐未吐，口中有血含住，取药酒连血嗽下，服二剂决愈，断不复发。每有医家云吐血要戒酒，不知洒煮当归乃引血归经之药，故其效如神。
●五劳七伤，咳嗽吐血等症。　白蒺藜二斤（炒过，春去刺为末），枸杞一斤（漫火炒不可过焦），南黑芝麻二斤（炒极熟研成芝麻盐样），牛骨髓二斤（化开去渣），生白蜜二斤（化开去渣）。上将三味药末拌入随蜜内和匀，盛磁盆内，放在水锅中，锅上盖蒸笼下用微火蒸熟为度、丸如指顶大。随意食之，白沸水送下。
●吐血方　取胭脂花根炖腈猪肉，食之即愈。
●又方　取藕节、荷蒂各七个，以蜜少许擂烂，用水二杯煎八分，去渣。温服或为末作丸服亦可。
●吐血不止　乾姜为末，童子小便调服一钱，即止。

呕吐门  ***************************
●橘皮汤　治男妇伤寒并一切杂病呕秽，手足厥冷。
橘皮四两，生姜一两。水二升煎一升。徐徐呷之即止。
凡人呕吐服药不纳者，必有蛔在膈间，闻药即动，动则作呕药出谓之虫呕。予呕吐药中加炒川椒十粒，服之可止。盖蛔见椒则头伏也（戴原礼方）。
●胃冷恶心食即欲吐。　白豆蔻三枚（泡去子），捣细，洒一盏温服，再饮数杯佳。凡作恶心，嚼白豆蔻子最妙（仲景备急方）
●乾呕不止　姜汁一分，甘蔗汁四分，温服，日三次。
●恶心　频嚼生姜，自止。

胀满肿蛊门  ***************************
●四肢肿胀　乾鸡粪一斤（炒黄），酒三碗，煮一碗，滤去渣。饮之，少顷腹中动作泻一二回。次日以田螺二个，滚酒煮熟，食之即止（取线鸡屎更妙）。按：本草，鸡屎白微寒，无毒，治中风痰迷，疗瘕症鼓胀，利大小便，用之有奇效。此等方不宜与病人知之。
●又方　白鸡屎半斤，酒一斗，浸七日。日饮三杯；或为末，下二钱。
●又方　卢丝乌焙乾为末，酒服，效。
●水臌　兔丝子（洗净）、车前子、大蒜，白蜜各四两。盛入健猪肚内，用水（取河内水更佳）置砂锅内煮熟，抖去药渣，将肚再入原汁内煮烂。食之，重者用二三个肚服之即愈。愈后戒盐一百二十日。
●小儿腹胀　鸡屎一两，丁香一钱，蒸饼丸。米汤下一钱。
按以上五方治一切水肿、湿肿，气肿、肚腹四肢发肿皆效，不可以其贱猥之物忽之。此峨眉山僧传奇方（医者权用，不与病人知之亦可）。
●十种水病腹满，喘促不得卧。　土狗五枚（焙乾），为末。白滚汤服一钱，至小便利为效。
●清河饼　治水肿膨胀。
大田螺四个，大蒜五个（去皮），车前子三钱。三味为末。研成饼贴脐中，以手帖缚之，贴药后少顷，水从小便中出，其肿立消。
●五种蛊　楝树皮（焙为末），米饮调服二钱。
●又方　雄黄　白矾各等分、为末，黄腊化溶成丸。每服七丸。
●又方　胡荽绞汁半升，和酒服之立下，神效。
●中诸蛊毒　白矾、细茶等分为末。新汲水调下二钱，吐泻即效，未吐再服二钱。
●妇人血蛊　马鞭草，刘寄奴，煎汤服，治血蛊之神药或为末服。按：岭南有此病，而此物亦易得，以其有解毒消热之功也。
●试蛊法　用盐四两（炒热）绢袋包。放脐上，水蛊盐化水，食蛊变盐红色，血蛊盐变紫红色，气蛊盐变紫黑色，气虚中满本色。
●遍身黄肿　百部洗捣罨脐上，以糯米饭半斤，拌洒半合，以布包住，盖在药上一二日，口中有酒气则水从小便出，肿自消矣。
●臌胀　取盖屋陈稻草煎汤倾盆内。先坐盆上熏，待汤温频沃其腹，小便随下黄水，如是两三次永不复发。
●解蛊毒　次淫术也，广东有之藏于鱼肉害人。
毒在上则服升麻以吐之，毒在下则服郁金以下之，或合升麻、郁金服之，不吐即下（宋李巽岩侍郎为雷州推官鞠狱，得此方活人无算。见《范石湖集》）。
●臌胀奇方　黄牛粪三两，男用雄女用雌，阴乾炒为末，每服一两、酒三碗，煎一碗，绢滤去渣。饮酒，三服即愈。垂危者勿救，不可以污秽而忽之，并勿令病人知也。
●食蛊　雄鸡七只，先饿一日，后以穀米喂之，取粪焙乾，以葛布袋盛之，煮烧酒、水酒二壶。不拘时饮。
●气臌　陈香橼（多年者佳）以布袋盛，放清粪坑内浸一昼夜，取出晒乾，再清水浸一昼夜，取出仍放坑内，如此制五次，晒乾切片，用新瓦焙黄色，存性研为末。以黄酒服，空心，每服一丸，三次愈。
●又方　白萝卜汁浸砂仁，炒乾，连浸连炒数次后，将砂仁为末。每服一钱，米汤下，数服必效。
●水臌　起病时头肿，四肢、腹肚俱肿。
大乌鱼一个（重六七斤的），带壳砂仁从活鱼口中塞入，俟填满用水和黄泥通身裹沿，用炭火煨一夜，其内成黑灰样取出，研细末、每日用五钱，淡开水送下。
●中满臌胀　陈葫芦瓢三五年者一个，以糯米一斗作酒待熟，以瓢于炭火上炙热，以酒浸之，如此三五次，将瓢烧存性，研末。每服三钱，酒下，神效。
●又水臌方（此方百发百中，可除患根）　红芽大戟一两（杭州者佳），连珠甘遂一两，芫花一两（醋炒），淡泽兰一两五钱，苦葶苈五钱（另研）。先将前四味研细末，后加葶苈末和匀，酒煮，糊丸梧子大。每服二十丸，量人虚实加减，其药引汤液俱先煎好候用，次日五更空心服。第一日煎商陆汤送下，取黄水；第二日煎灯心汤送下，取黄水；第三日煎麦冬汤送下；取白水；第四日用田螺四枚煎酒送下，取腹水；第五日用大鲫鱼二尾煎酒下，取五脏六腑水皆尽；第六日煎木通汤下，第七日煎枝子汤下，肿消臌散。忌食盐酱，房事，再服善后之药七日毕，方服盐酱。
●开盐酱服药方　赤芍药、白术、白茯苓、泽泻各等分。共研细末，用鲜鲫鱼一尾，剖其肠入盐麝少许，将前四味装鱼腹内火上焙乾，为末。每服二三钱，殭蚕汤送下。
●经验水臌方　裕州养生龚方遂云：水臌者乃寒茶冷水积聚所成，溢于皮肤是为水臌，非外感风寒内因脾胃虚寒也。惟攻去积聚，使水从大便而出，则小便利而病去矣。补益之药只可微施于病愈之后，断不可施于正病之时，此屡验之论也。予尝患此症，按书载各方治之勿瘥，遇一云游疡医教服雷音丸，而痊。
●雷音丸　巴豆二两，去仁不用只用豆皮，每豆二两可得皮三四钱，微炒黄色，万不可用豆仁一粒。西砂仁一两（炒），川大黄三钱（半生半炒），乾姜三钱（炒黑），广木香三钱，牙皂二个（去筋炒），甘遂一钱五分（炒黄色）。上七味共研细末，绢节过醋打面糊丸如绿豆大，锅底烟煤研细为衣，晒乾。每早空心姜汤送下三四十丸，每服可泄水一二次，日服日泻，日泻日消，大便渐实，小便渐长渐白，服至水尽为度。但须量人老少，强弱，泻之多寡，加减丸数，不可拘执。此药治病多则一料，少则半料必愈，并能兼治酒积、食积，俱获奇效，珍之秘之，慎勿妄授匪人（如仁人君子亦当传流）。此药虽泄而不伤元气。凡水臌服药后切忌盐酱一百多日，若一患盐酱再病不救矣。
醋用腊醋；烟煤即百草霜，宜用烧杂草者佳；甘遂用甘草水浸三日，日换一次，要看水无黑色为度，然后用面包向火煨之，面俱黄色为止，但甘遂以甘草相反在医者善用之，盖甘遂性烈去其暴也。
凡水肿服药不全消者，以甘遂未涂腹绕脐令满，内服甘草水，其肿便去。
●气臌水臌奇方　头生男胎脐粪一具，头生鸡子一枚，将鸡子敲一孔，倾尽清黄，将粪填满壳内，用厚纸封好，候母鸡抱卵日同抱二十一日取出，将粪研极细末，预选好沉香木简一个，将粪入筒内；上盖以水银一两养之，再用黄腊封固筒口，常带身边，借人气养之。遇用时倾出水银；以骨簪挑粪，按男左女右点大眼角内，如系气臌则下气，水臌则小便多，俟腹平如常，仍用调补之药收功。
●又方　芫花三钱（研极细末），芝麻三钱，同入白面烙为焦饼。食之，滚白水下。忌盐酱一百二十日。
●敷胀消胀歌
活鲫鱼连肠用二个，麝香开窍一钱真，两般捣如泥一样，炖热敷脐布扎均，热手时时脐上熨，腹中垢物溃频频。忌盐百日君须记，臌胀全消广济人。
●又水臌方　取陈败鼓皮一块，烧存性。冲酒服，水即泄泻而下。
●臌症奇方　用乌鱼二斤一尾者，去肠净入皂矾二两，外用粗纸打湿包好，入粗糠火内煨，午时起子时止，取出去纸灰骨，只用净鱼、皂矾研末收贮。每服三钱，老米汤下。此药行而不泄，最为神效。
●水肿尿少
以针砂（醋煮炒乾）、猪苓、生地龙各三钱。为末，葱涎研末。敷脐中约一寸厚缚之，待小便多为度，日二易之。入甘遂更妙（德生堂方）。

腰痛门  ***************************
●腰痛难忍　用丝瓜根烧存性，为末。酒下二钱立下。
●又方　以大刀豆角壳烧存性，为末。冲好酒服立止。
●男妇肾虚腰痛　小茴香为末煨猪腰子服。用湿纸包煨，以腰子批开，将茴末糁入在内煨熟。空心食之，盐酒送下
●腰痛如刺　面肿垢黑，血气虚惫，发落牙枯，唾涕痰涎，腰脊并痛，不能行立。
鹿角（锉屑）四两（炒黄）为末。酒下二钱，加牛膝更妙。
●闪逆腰痛　杜仲、故脂、核桃肉各等分，酒煎服。
●又方　糯米一二升，炒热盛囊中。缚于痛处，细研入八角茴香三钱，以盐酒随时服之，均效。
●凡闪折并打伤腰疼及手足伤损未经出血，但有青紫内伤者。　先以葱白捣烂炒热。将痛处偏擦，用生大黄研末，姜汁调敷，即尽量饮好酒，有童便对服更妙。
●腰痛　用猪腰一付去内膜，装破故脂、杜仲末线扎好，将黑料豆三合，以猪腰子放豆中，水比豆高一纸，少入盐两匙，煮三四滚闷一时，去其药末。将腰子空心嚼吃料豆，常吃不过三服，其痛自愈。
●六合散　治腰疼不能步履，伛偻不伸。
杜仲（炒断丝），肉苁蓉（酒洗去鳞甲）、川巴戟、小茴香、净青盐、补骨脂（盐汤浸，浮水面者掠去不用）各等分，共研细末听用，再用羊腰子二个，将竹刀剖开散药末在上仍合住，外用熟面包好，微火煨熟。好酒送下。
●腰腿中湿冷疼痛，年久不已屡验方　当归（酒洗）、熟地（久制）、白芍（酒炒）、川牛膝，石斛（酒焙）、茯苓各一钱，川芎、木瓜，肉桂、防风、独活各五分，广木香、炙草各三分。生姜一片、黄酒半盏、水二盅，煎一盅。空心服。
●锉闪腰痛　神麴一块如拳大，火烧通红淬酒二大碗。饮之即愈。
●定风丸　治半身不遂，日夜骨疼。
川乌、附子、草乌各三两（俱用生姜煮过），川椒二两。共研末，酒糊为丸如绿豆大。每服九丸，早午晚日服三次，空心酒送下。此料药可治数人。
●药酒方　生地、熟地、枸杞、木通、川牛膝，川芎、苡仁、当归、金银花各二两，五加皮、苍术各一两，川乌、草乌各五钱，黄柏、甘草各四钱五分，松节四两。以上好酒十六斤煮三炷香，埋土退火。早午晚日三服。
●腰疼骨痛不拘何处　五加皮三钱，胡椒七粒，鼠粪（头尖者三粒，头圆者四粒），姜三片，好烧酒一斤。煮一炷香，食饱略后尽量饮，取微汗，轻者一次，重者二三次，以愈为度。
●腰腿疼痛　甜瓜子三两，酒浸十日，为末。每服三钱，空心酒下。
●腰痛如刺　用八角茴香炒研。每服二钱，食前盐汤下，外以糯米一二升炒热袋盛，拴于痛处。
●又方　八角茴香、杜仲各炒研三钱，木香一钱。水一杯，酒半杯。煎服（思仙散）。
●强筋健骨大力丸　以肉苁蓉同鳝鱼二味炒研作末，以黄精煮汁作丸，服之可力倍于常（出乾宁记）。

黄疸门  ***************************
●黄病奇方　此症由肝胆之热，令人目黄至遍身金色，久则腰脚俱软，行动倦怠。
取桃竹根鬚剪下洗净，不拘多少，先炆酒服二三次，后蚊腈肉食二三次，即愈。
●又方　清明时，勿令鸡犬、妇人见，取东引桃根细如筋若钗股者一握，切细，以水一大升煎一小升。空腹顿服后。三五日其黄离离如薄云散开，百日方平复也。黄散后可时时饮清酒一杯，则眼中易散，否则散迟。忌食热面、鱼肉等物。此是徐之才家秘方也。
●又方　乾面（干蒸熟），砂锅片四两（研细末。砂锅系煤炭烧成者，要常煮油荤的方好），以二味炼蜜为丸。每服三钱，服久面色发黑。然后男人用薄荷汤，女人用红花汤下，再服几次，面色还原即不用服。
●又方　用茵陈二两，矮黄栀子根三两，二味煎汤数升。每日自早至晚当茶饮，服至七八日而黄自渐退，服十馀日即愈。服此方之时须要忌吃茶，口渴只饮此药。
●又方　遍身焦黄，目睛尽黄，病最迟延，川广多有之。
以黄蜜、烧酒、锭粉各等分，和匀。令人揉擦前后心起去黄，数次可瘥。
●又方　黑枣二十个，蒲黄五钱，煎汤服。
●又方　马鞭草煎汤，常常饮之，自愈。
●又方　皂矾八两，面一斤（和作饼入火内煨焦为度），苍术（米泔浸）、厚朴（姜汁炒）、陈皮、甘草各六两，川椒（去闭口及椒目）十两。共为末，好枣肉三斤煮熟去皮，核桃三斤去皮，同捣成膏，丸梧子大。每服七八十九，酒服，初服觉香，愈则闻臭矣。
●黄疸肿胀　砂仁一两，川椒一两（去目及闭口者），针砂三两，大麦不拘多少（炒磨粉），大黑枣一斤（去皮捣烂）。共前药拌匀，捣和成丸梧子大，若丸不就将前粉打糊为丸。每服二钱，好洒送下，早晚进服。
●又方　皂矾一斤，面一斤。水和为饼，将矾包在饼内放灰火中漫漫煨焦，连面为末，以煮熟红枣去皮核捣和为丸梧子大。每服五十丸，滚汤下。制一斤可治二人。
扣在脐上一寸许，汗巾缚住，越一昼夜解下，腹上自起一大泡，用银针从泡下面刺破，渐渐流出黄水，水尽自愈。如草无鲜者，以乾者为末，水调，照前法用亦可。
●黄肿水肿名推车丸　用明矾二两，青矾一两，白面半斤，炒令赤，以醋煮米粉为丸。枣汤下三十丸。愈后忌盐百日。
●黄疸食茶　青矾四两入小坛内，泥封，火煅一夜取出，红枣三斤煮去皮核，共捣为丸。每服三钱，或酒下或水下。
●黄胖方　取馒头一个，用竹刀剜开，其口不可大四围不可擦破，将皂矾填满，在篾上烘松燥，莫使大焦，捣如细面，沸水和丸如桐子大。每服二钱或一钱五分，量人大小服之。
●又方　治面色眼色，鼻水唾津，小便、指甲俱黄者。
冬瓜煮酒。早晚饭时服，连服数日渐退愈。
●血症黄疸　绿矾四两，百草霜一升，炒面半升，为末，砂糖和丸梧子大。每服三四十丸。食后姜汤下（郑时举先生传）。
●又方　小麦（淘净）一斤，皂矾半斤，同炒黄为末，黑枣肉半斤，捣匀米醋打糊丸梧子大。每姜汤下八九十丸，一日三服。
●脾病黄肿　青矾四两（煅成赤珠子），当归四两（酒醉浸七日，焙），百草霜三两。为末，以浸药之酒打糊丸如梧子大。每服五丸至七丸，温水下，一月后黄去，立效。
●又方　绿矾四两，百草霜、五倍子各一两，木香一钱，为末，酒和面为丸梧子大。每空心酒下五丸至七丸。
●取黄法（屡试屡验）　用扛连纸一张裁为四条，笔管卷如爆竹式，将一个用糊黏固，外用黄腊一两，铁铫溶化，将纸筒四围浇匀，不可使腊入筒内。令患者仰卧，将腊筒套在脐上，再用面作圈护住筒根，勿令倒勿令泄气，筒头上点火烧至筒根面圈处剪断，另换一新筒再烧，看脐中有黄水如鸡子清者取出。轻者熏四五筒，重者熏二七或三七或七七筒，总以取黄水为度，神效。
●黄疸尿赤　头发烧灰。水服一钱，日三次，秘方也。
●黄胖方　马兰头根杵汁半碗。冲酒服之，每日一服，半月即愈。
●四宝丹　治黄疸。
使君肉二两，槟榔一两，南星一两（姜汁制）。如吃茶叶加炒茶叶一斤，如吃生米加炒麦芽一斤，吃黄泥加壁土一斤，吃黑炭加黑炭一斤，随所嗜而加之。共研末、炼蜜为丸梧子大。每服五十丸，晨早以砂糖水送下。
●又方　枸杞根捣汁，滚生白酒冲服。
●又方　土牛膝四两，生白酒三碗，煎六七次，空心连服三日除根。
●又方　白芥子二钱研细，烧酒调，用白布摊之。贴脐下小肚子上，一周时起泡为度，须戒盐甜之物（小儿只用五分）。
●又方　用六味地黄丸料，加胆矾二两，醋炒红为末，炼蜜丸如梧桐子大。白沸汤早晚服。
●酒黄　龙胆草一两（去芦，甘草汤洗），苦参三两（米，泔水浸洗），黑牛胆一个，将前二味为末，入胆汁为丸梧子大，如胆汁少加炼蜜少许。每服五六十丸，灯心汤下。
●黄疸症　鲜虎掌草（即天南星叶）捣烂贮茶盅内。平口。
●又方　平胃散　青矾二两，为末，醋丸。米汤下或加乌沉汤亦可。
●酒黄水肿，黄肿积痛。　青矾半斤，醋一大盏，和匀，瓦钵内煅干为度。平胃散、乌药顺气散各半两，为末，醋煮糊丸梧子大。每酒或姜汤下二三十丸，不忌口，加百草霜（杨真人方）。
●食劳黄病，身目俱黄。　用青矾（锅内安炭煅赤）三四两，米醋拌为末，枣肉和丸梧子大。每姜汤下二三十丸。

痞积门  ***************************
●痞积　新杀生鹅血乘热好酒泡服，尽量冲服，随症新旧多寡，自消化无形，病深多服数次。
●痞块熨法　以葱、蜜同捣，摊在布上。贴于患处，用熨斗微火熨之，痞立下。
●腹中痞积　观音柳（即垂杨柳）煎汤，露一夜。五更空心饮，数次痞自消。
●食积血痞　木贼草末三四分，白汤空心服，即消，年久不过二服。
●虫积作痛，口中必有涎流出，汤饮不能进，危在旦夕。　用乌梅，花椒，生姜，煎汤服。
●治痞　透骨草一味，贴患处一炷香或半炷香即掀开，起泡即愈。
●大人小儿痞积　水红花子为细末，以面和一处加麝一釐。放痞上，以熨斗烙之，数次即愈。
●又方　或每日清晨生服三钱，滚水下，多服自消（即水红花子）。
●腹中硬块　臭椿皮（在上中者佳）要一大束，去粗皮只用白皮二斤，切碎入锅内水熬，滤去渣，用文武火熬成膏，蒲摊标布上，先以生姜搓去垢腻，后以火烘热膏药贴痞块上，其初微痛，半日后即不痛，俟其自落，一张即好，永不再发。贴膏时微撒麝香少许于膏上，然后贴之，贴上膏药，周围破坏出水，即验。
此方已验多人，即胀满腹硬过脐者，贴一二张即愈，真神方也，珍之重之。孕妇忌用。此方仁人君子广为流传，阴功非浅，幸勿妄授匪人，致籍射利切嘱。
●痞块神效膏　真川白芥子二斤，穿山甲八两。用真桐油二斤，入铜锅内先熬半晌，次入山甲熬数沸，再次入白芥子，俟爆止，滤去渣入飞净炒黑黄丹八两，收之离火，再入麝香末四钱，去火气七日。用摊时隔汤化开，不可用火，又加阿魏四两更妙。此膏效难言述，广传多合，救人甚妙。
●治痞秘方（不论远年近日服之内化无形，不可轻视）大黄、皮硝各一两，水红花子（研末）、急性子各五钱（亦研末）。用白鸭一只，撏去毛并脏杂，不可经水。药共研匀，装入鸭腹用线缝好，盛砂锅内加入无灰酒两大碗，上用一砂锅盖住，要封口严密，文武火炙乾，将鸭翻掉炙黄色，破开鸭肚去药，用新青布将鸭腹内揩得乾净。患者将鸭分作二三次吃完，即愈。
●消痞神丸　香附（童便浸炒）、山楂肉各二两、枳实（炒）、陈皮、乌药、白术（土炒）各一两，半夏（姜汁炒）、厚朴（姜汁炒）、神麴（炒）、苍术（炒）、麦芽各一两二钱，当归身四两，砂仁七钱（炒），沉香八钱，木香五钱。共研末，老米饮和丸梧子大。食远下二钱五分，白滚水下。
●消滞丸　消一切酒食痰胀肿痛，积痞症瘕。此方消而不响，响而不动，药味寻常，功效甚速。
黑丑头末二两（微焙），南香附一两（醋浸透），五灵脂一两（微焙），槟榔一两。共研末，醋和丸如梧子大。每服一钱渐加至二钱。姜汤下。
●治痞外消　黄牙鱼一尾，米泔水洗净，韭菜二十馀根，蒜头七个，同捣烂入锅内，乘热以绢袋包。敷患处，内有响声即愈。
●内消散　雄鸡肫皮四个（阴乾，新瓦焙存性），砂仁四钱，神麴二钱。共为末。作六服，淡姜汤下，如此全消，常服健脾丸。倘末痊愈已成老痞，再用糯米一升（炒黄）、砂仁四两、神麴二两，共为末。每服五钱，用陈皮三钱煎汤下，早晚服。忌猪肉，多食鲫鱼。
●治痞膏　葱白汁四两，姜汁四两，广胶八分。好黄酒二盅同熬水成珠，摊狗皮上。贴痞上待痞化去药。
●痞气成龟　锡四两，猪腿精肉一斤。缓缓乾炒熟，待锡器入内为度。不用盐，将真麦烧酒咽肉。如龟未成大害，减锡二两，如前法制食之。
●痞块不化　水红花炒焦捣为末。以酒送下，打出白沫于大便中为效。
●饮食不消　麦芽一两，神麴一两（炒），煎同滚水调服。
●伤肉食　以山楂三十个，捣碎煎服。
●食物不化　即以其类烧存性，为末。酒服少许。或伤肉即以肉烧化酒服。
●痞块　雪水三斤，滴花烧酒三斤，肉苁蓉三钱，海蜇头三斤（浸淡），荸荠百个。同入锅内。煎至将干。取荸荠不对食之，食尽除根。
●治痞初起　治痞初起者须辑其根。　用桃脑七枝，每枝七叶，独头蒜一个，共捣烂，入麝香二分，摊膏贴之，鼻闻麝香即揭去。如不见消，仍前再贴。
●四神消积丸　陈皮三两（去白），青皮（醋炒）、厚朴（姜汁炒）、枳实（蒸）、莪术（煨切）、山楂（炒）、麦芽（炒）、半夏（炒）、香附（炒）、槟榔各二两，山稜（煨）、吴萸（汤泡去蒂、晒乾）、杏仁（炒）各一两，广木香、白芥子各五钱（炒），神麴二两一钱（炒）。共末，萝卜汤煎浓为丸如绿豆大。食远白汤下八十丸，小儿三十丸，浅者用一两，深者二三两。
●治癖仙方　香附三斤，皂矾三斤。二味拌匀，分三份各用纸包，外用黄泥裹成团阴乾，若裂处再以泥补之候乾，以大炭火煅之，自早至晚，过夜冷透，取中间不焦者，去矾用香附为细末，以枣肉丸菜子大。每早白汤下十丸，不忌口，轻不过三五重不过七服，即愈，病自大便而下。煅时忌一切人见，并不可闻鸡犬声，犯则伤人，致火灾，切记。
●嗜茶成癖　男用女人穿过新鞋，女用男人穿过新鞋贮茶叶令满。任吃完再贮一鞋，吃完三鞋即不嗜矣。
●积酒　金距子（又名鸡距子）煎汤服之，即愈（此子色黄，其叶如石楠，状如莲子，越中山间坟傍可得。叶可煎汤，亦解宿酒，若能多采，为膏，便可时时救人）。
●停食　或因醉饱即睡，胸膈痰饮积热，气结满闷。
陈皮五钱（微炒），研末；以水浓煎，如茶呷即宽。
●酒肉过多胀满不快　盐花擦牙，用温水漱口，二三次即舒畅。
●大小人积食，诸药不能消。　陈年火腿骨，煅黑色，研末三钱，用火肉一斤煮熟。去浮上肥油，取清汤一碗，将末送下。
●酒病方　乌药一钱，枳实一钱，金距子六个，葛根一钱，海螺蛸一钱，甘草梢五分。水煎服，葫芦壳引。
●又方　以黄苦菜（俗名黄古老菜，田中有之。俟开黄花时多多取来，晾乾，久年者更妙）取煎水饮，数服即愈。
●又方　取陈樟木皮煎水饮之，亦效。
●虚寒积癖　在背膜之外流于两胁，气逆喘急，久则营卫凝滞，溃为痈疽，多致不救。
用胡椒二百五十粒，蝎尾四个，生木香二钱五分，为末，粟米饭丸绿豆大。每服二十丸，橘皮汤下，名磨积丸。
●二贤散　治脾家冷积，每食已脑满辄不下，百药不下者，兼治一切痰气，特验。
真橘皮一斤（柑橙勿用。去瓤），甘草四两，盐花四两。水五碗，漫火煮二味令乾，焙为末。每服二三钱，白滚水冲服。
余故友莫强中令丰城时得此疾，偶家人令橘皮散因取尝之似相宜，遂连日服之。一日忽觉有物坠下，大惊目瞪，自汗如雨，须臾腹痛遗下数块如铁弹子，臭不可闻，从此胸次廓然，其疾顿愈。盖脾之冷积也。

消渴汗发门  ***************************
●润燥方　治久病血枯。
白蜜、奶酥油各一斤，熔化一处。每日不拘时服数次。
●消渴方　用橘丝渴饮之。
●又方　白浮石、蛤粉、虫蜕各等分。为末，鲫鱼胆汁七个。调服三钱。即愈。
●又方　白芍、甘草等分，为末。每一钱，水煎服，日三次。
●肾虚消渴　用黑大豆炒天花粉各等分，打糊丸梧子大。每用黑豆汤下五七十丸，日二服。
●崔氏八味丸（消渴良方）　熟地八两，茯苓三两，丹皮三两，山药四两（炒），泽泻三两（炒），山萸三两，熟附片一两，肉桂一两。炼蜜丸梧子大。每服二钱。
●治狐臭方　龙眼核六个（炕），胡椒十四粒，共研末。遇汁出即擦之。
●盗汗　乘露採桑叶，焙乾为末。每服二钱，食远米饮调下。冬月不落叶者更妙，煎水饮亦止
●又方　枯白矾一二钱，为末，津液吐调。涂塞脐内，以膏药封之，自止。
●又方　莲子七粒，黑枣七枚，浮麦一合，马料豆一合。用水一大碗，煎八分，服二三剂愈。
●又方　小黑豆一合（择饱满者），浮小麦一合。水一碗，煎七分。临卧服三次。
●伤寒后汗不止　用龙胆草（研末）一钱，猪胆汁二三点，入温酒少许，调服。
●又方　五倍子为末，以自己津液调涂脐内，即止。
●自汗无度　麻黄根、黄耆各等分，为末，飞罗面糊丸梧子大。每用浮小麦汤下五七十丸。
●诸虚自汗　郁金为末。卧时蜜调涂于两乳上。
●又方　何首乌末，津调封脐中。
●心汗　白茯神为末，艾叶煎汤服二钱，日二次。
●脚汗不止　白矾一两，水煎洗脚，又用杨花铺鞋底及袜内穿之。
●下元虚败，脚手沉重，夜多盗汗，此药壮筋骨益元气。　故脂（盐水炒）、兔丝饼（酒煮）各四两，胡桃肉（去皮）一两，乳香（去油）、没药（去油）、沉香（各研）各二钱五分。炼蜜丸梧子大。每服三四十丸，空心盐渴下。
●又盗汗　以黑豆淘洗磨成豆腐浆，锅内熬熟结成皮。每食一张豆浆送下，即效。凡人每日清晨吃黑豆腐浆大有补益，可免痨病之患。
●脚汗　南苍术，明矾。为末，取冬月雪水共入坛内，浸至立春取出。温洗即无汗矣。
●自汗盗汗　用桑枝尖不拘多少，米汤锅内微炒，加炒黄浮小麦四钱、红枣十枚，煎汤服之，即愈。

二便门  ***************************
●二便不通　用柏叶捣，贴脐上即通。
●又方　飞盐填满脐眼上，衬蒜片、艾灸三次。
●又方　食盐炒熟候冷。填脐中，艾炙七次即通。
●又方　皂角（去皮子，炙）不拘多少，研末，酒打面麦麸丸梧子大。每服三十丸，酒送下。
●二便胀闭　葱白三升捣烂帕包，熨小腹上，气透即通。
●又方　生蜜一大杯，滚汤一碗调元明粉三钱，服之即通快不损脾胃。此方统治一切闭结。
●大便闭　皂荚研末，将蜜炼滴水成珠方入皂荚末，丸如枣大。塞肛门内，即通。
●濡肠汤　治老年血虚，大便闭结。
熟地八钱，当归四钱（酒拌），肉苁蓉（酒浸洗去鳞甲，净）四钱。水浸。服数剂效。
●肠风下血　乌梅数个，炭火煅存性为末，再用生乌梅汤下二三钱，立效。凡下血症宜常用之。又加炒黑栀子三钱同服，妙。
●又方　槐花四两（炒黑），为末，生羊血和匀作饼，每个重三钱，晒乾，遇有下血，吐血、痢血等症，滚水磨服一丸，甚效。
●小便涩痛　牛膝浓煎，酒冲服。
●石淋痛甚　白扁豆根数寸，煎水服愈。
●小便溺血　苎麻根煎汤大效，亦治诸淋。
●又溺血神方　木耳一两，炒黑芝麻五钱，水煎，作茶饮，大效。
●赤浊　益母草子、茎、叶取汁一盏。空心服效。
●白浊　生白果仁十枚擂碎。水饮日一服，取效止。
●又方　冬瓜仁炒为末。米饮下五钱，并治女人白带（按：冬瓜仁久服悦颜色，益气血，补肝明目，治五劳七伤）。
●又方　韭菜子一两（炒），为末。空心酒调服一钱三分，兼治梦遗。
●又方　藕节不拘多少，蜜拌饭上蒸熟。连服三四次愈。
●又方　车前草四两，捣烂，生白酒搅汁入盐少许。空心热服一二次愈，小便疼者更佳。
●白浊茎痛　韭子五钱，车前子三钱。二味用白酒煎滚，露一宿。空心温服。
●遗精日久如水之漏者　蚊蛤八两，茯苓二两，白龙骨一两。共末，米糊丸如梧子大。每服七十丸，空心淡盐汤下，临睡再服。
●遗精　白术六两，苦参、牡蛎各三两。共末，猪肚一个水煮烂，捣丸梧子大。每服四十丸，日进三服，酒下。
●又方　莲子心二钱，朱砂二钱。酒调服一钱，白滚水下，亦可日三服。
●精滑　雄鸡胆一具，桂心各等分，龙骨二钱，共捣为丸，量作三服。早午晚米汤下。
●疴血脏毒　黄连三钱，槐子三钱。为末，水调服。
●脏连丸　治大脏下血，血多心虚，四肢无力，面色萎黄（此丸滋阴极效）。
生地、熟地、山药各四两，丹皮、泽泻、云苓、黄连（酒炒）、槐花（入乳拌干），山茱萸（去核酒蒸），大黄（酒蒸九次）各三两。共末，入猪大肠内（取雄猪者佳）两头扎住，糯米三升，水酒浸透，滤干酒，将药肠同糯米入甑内蒸一炷香，捣药肠为丸梧子大。每服八十丸，空心盐汤下。
●解毒汤　治脏下血，无论粪前粪后。
黄连、黄芩、黄柏、栀子、连翘、槐花各一钱五分，细辛四分，甘草四分。水煎，空心服。
●肠风下血　木耳、青菜、猪大肠，共煮常食。　又方　黄连、当归各一钱，苦参、荆芥各三钱。水煎，食远服。
●下血不止　猪肠一条洗净，槐花炒为末，入肠内线扎两头，加醋入砂锅内，煮烂为丸梧子大。每服三十丸，温酒送下。
●又方　荸荠、红枣各半，煮熟，连汤随便饮之。
●又方　荞麦面三升，炒熟。用红糖每晨调服。
●又方　蜜汁萝卜，任意食之。
●肠出肠头　白矾五钱，五倍子五钱，煎汤。熏洗后以木贼草按之即收。
●又方　贴水荷叶（焙乾，研末）。酒服二钱，再将荷叶成末坐之。
●大肠闭结不通　芦荟、白术各等分，以蜜丸如梧子大。服之大便立解，不可多服也。
●大便燥结　芦荟三钱，麦冬（去心）、黑芝麻各五钱，共捣丸绿豆大。每服三钱，白滚水送下，老弱者二钱，半日开通。
大便不通：桃花瓣一撮。用滚水半碗冲服，鲜者更佳，或採来阴乾，以备急用。
●又方　以巴豆一粒，以葱皮包入脐内，将布缠腰，俟腹中欲动或鸣或腹痛，速取去。
●又方　黄腊三分，服之即愈。
●病愈后，大便日久不下。　芦笋一钱，朱砂一钱。共末，开水服。
●小便不通　棕皮毛烧灰存性，薄酒调下。
●又方　麦秆华不拘新旧，于节处剪断，按一岁一根煎汤饮之。
●小便出血（不拘病否皆治）　镜面草（俗呼螺蛳眼）拇汁。无灰酒下之，或用淡豆豉汤下之。
●尿血（小便有血不痛者为尿血，主虚）　白芷、当归各等分。为末，服之。
●大小便同出　苡仁（研末），白糯米（研末）。二味用钢罐熬粥，以上白糖调服。
●男妇小便热淋　大麦芽四两，擂水，服之效。
●老小溺床　白纸一张铺于身下，待遗尿在上取出晒乾，烧灰，冲酒服之。
●又方　以破故脂炒为末。每服二三钱，空心热水调下，水酒亦可。
●又方　向气海穴灸之亦愈。
●遗精　大乌梅三钱。益母仁一岁一粒（捣碎），盐一撮。水煎。空心服之。
●梦遗　五味子数十粒，研烂，以陈米面醋为丸梧子大。每服三十丸，空心淡盐汤下。
●又方　以雄黄塞马口，不遗。
●睡著即遗　韭子一谷，白龙骨一两。共末，每服二钱，空心酒调服。
●梦遗食减　白色苦参三两，白术四两，牡蛎粉四两。共为末，用雄猪肚一具洗净，砂罐煮烂，石臼捣和，药干则入胆汁为丸小豆大。每服四十丸，日三服汤下。
●白龙汤　治男子遗精，女人梦交盗汗等症。白芍（酒炒）、龙骨（煅）、牡蛎（煅）、桂枝各三钱，炙甘草三分，枣三枚。水煎服。
●治五淋方　赤芍一两，槟榔一个（面裹）。共末，每服一钱，水一盅煎七分。空心腋。
●血淋沙淋　车前捣汁，空心炖服。
●淋痰　以芝麻一撮，核桃肉一个，石上马齿苋一把。共捣烂，生酒冲服。
●淋症方　防风、荆芥、三稜、乌药、木通、滑石、车前、赤芍药、瞿麦、栀子，甘草各等分，姜皮八分。灯心十根为引水煎，早晚服。
●血淋便血　极老苦马菜（阴乾）一大把，水煎一大碗。空心服亦效。
●大便下血（此脐积湿热也，不问粪前粪后，并肠风下血，大人十服小儿三服，不拘年远日近，服此均效）　当归（酒洗）、地榆各八分，黄芩（炒）、栀子（炒）、黄柏（炒）各七分，阿胶（炒珠）六分，白芍、黄连、柏叶（俱炒）各六分，槐角（炒）、川芎（炒）各五分，生地一钱。水煎，空心服。如腹胀加陈皮六分，气虚加人参、白术、木香各三分，肠风加荆芥五分，气下陷加升麻五分，心血不足加茯苓六分，虚寒加炒黑乾姜五分。一方去阿胶加苦参七分，灯草引，水煎服。
●治赤白浊（并治血淋，要入熟大黄，不用生的）　鸭蛋一个，顶开一孔入生大黄末五分，银簪绞匀蒸熟。空心服，黄酒下。
●血淋圣方　取藕节汁调发灰二钱，三日血止痛除。
●粪后下血　艾叶，生姜，共煎浓汁，服三合。
●肠红　臭椿树根皮（东行者）三钱，槐角一钱，侧柏叶一钱，小竹叶一钱，地榆（炒黑）一钱。水煎服，只要温热，重者不过三服愈，屡验。
●卒泻鲜血　小蓟根叶捣汁。温服一升。
●肠风脏毒　柿饼烧灰冲滚水饮服二钱，神效。忌同蟹食。
●脏毒下血　苦楝子炒黄为末，炼蜜为丸梧子大。服十丸添至二十丸，空心米汤服。
●脱肛奇方　蝉蜕为末，菜油调。敷肛门，立收。
●燥结　轻粉五分，砂痛一弹丸，同捣丸梧子大。每服五丸，临卧温水下。
●小便频数（有馀滴，腰膝冷，肾囊湿，两脚无力）　故脂（盐水浸洒炒）二两，茯苓一两，没药五钱。为末，黄酒浸高药一指煮化，和没药丸梧子大。每服三十丸，空心白汤下。
●小便闭胀不治杀人　葱白三钱，切炒帕盛。二个更换熨小腹上，气通即便。
●又方　以鼠粪三钱，研末。煎酒，空心服。
●又方　以肉苁蓉、当归二味煎酒服，立愈。
●又方　以甘遂末水调。敷脐内，以甘草节煎汤饮之。
●癃淋　马齿苋捣汁饮之。
●小便将出而痛，既出而痒。
大黄、瞿麦、木通、滑石、扁蓄、栀子、甘草、车前子各等分。灯心引，水煎。空心服。
●地髓汤　治五淋，小水不利，茎痛欲死。牛膝一两（洗净），水五杯煎一杯，去渣，加麝香少许研调。空心服。
●小水不通　芒硝一钱，研末，以龙眼肉包之。细嚼嚥下，立愈。
●又方　旧麦草帽一顶，煎水饮之，即通（大便闭结同此）。
●小便淋通　蜀葵花根洗锉，水煎五七沸。服之如神。若琳血加车前子一钱，同葵煎服。
●萃仙丸（专治遗精）
沙蒺藜八两，莲鬚、芡实、山萸肉各四两，枸杞、续断、覆盆子、菟丝子、杜仲（盐水炒去丝）各二两，龙骨五钱，金樱子膏一两，白蜜十两。共和为丸，每服五钱，清早淡盐汤下。
●无梦遗精　韭子一两。炒研，酒服二钱，并治白浊盗汗。
●梦泄　雄猪肚一个，洗净，杜仲半斤用线缝固，煮烂去药。连汤食尽即愈。此方兼能治腰疼，神效。
●小便不通　用蚯蚓五六条，研烂投入凉水一碗搅匀，澄清去泥渣。饮下立通。此物大解热毒，垂死者无不效。
●腹胀如鼓危急垂死，百药不效。　用凤眼草（即臭梧桐子）、皂角四两，水煎五七沸，加麝香少许，入磁坛内。将玉茎入坛口熏半炷香时，使药气入窍即通，极验。
●大便不通（产妇及老人、虚弱人，难用行药者）　以松子仁（去皮研烂），酒一盅，冲沸水服，立效。
●便血　大萝卜皮，荷叶，二味烧灰存性，炒蒲黄各等分为末。每服米饮调一钱，神效，或专食蜜炙萝卜亦妙。
●肠红　棉花子（炒燥去壳取仁）三钱，沸汤送下立效。
●又方　以赤豆炖烂拌红砂糖，立愈。
●又方　生槐米四两（和生地同炒，炒黄去生地不用，再研细末），大生地二两（切薄片），猪尾大肠一尺余（水洗净）。将槐米末尽灌肠内，两头用线扎紧，放砂锅内文火漫炖烂，捣如泥，再添馀剩槐末为丸。每早开水送下三四钱。
●男子遗精，妇人白带。　茯苓一两，茯神一两，远志五钱，龙骨五钱，牡蛎二两（煅）。共末，醋糊为丸如梧子大。每服五六十丸，空心盐汤下。
●年老塞闭小便不通　上桂五钱，为末。纳入脐中即下。
●大小便闭（关隔不通，胀闷二三日则杀人）　胡椒二十一粒，打碎，水一盏煎六分，去渣，入芒硝五钱，煎化服。
●痔初起肿痛　皮硝煎汤熏洗，用一烘热旧布鞋底垫坐，煮猪大肠同蜜蘸，空心徐徐食之。如此法行七日自愈。
●痔疮各种治法　雄猪胆一个，和荞麦面为丸。空心白汤送下三钱，三服即愈。
●痔疮疼痛　胡连末同鹅胆汁调，敷之。
●穿肠痔漏　水安息（此物出安斯国，形似膏药稀黏，黄黑色，著手香透）　指甲涂之，十日痊愈。
●便红及痔　乌梅（好醋煮烂去核）半斤，百草霜（即锅脐煤研末）二两，胡黄连四两。用大肠一节。将黄胡连纳入两头线缚在饭锅内蒸，以肠烂为度，去肠，晒乾研末，以上药俱入乌梅中捣成膏，作丸如梧子大。每服三钱，一料即愈。
●痔漏（兼治牛皮等癣）　黄蜂窝一个（内有蜂子者佳）、明矾（研细末）填满蜂窝，以微火煅之，俟窝内矾滚透窝亦成灰，研成细末。以香油调搽患处，三四次即愈。
●又方　乘疮发时，取芝麻虫一个活捣烂。热酒冲服，其漏管即坠落。
●又方　羊牛猪蹄壳三全副，五穀虫四两，蝉蜕四两，将三样蹄壳洗净，夹碎葛粉炒脆，合药为末，用蜜丸，每重五钱。每晨用槐米，金银花各钱数煎汤，送下一丸。如有管者十日可退下。
●又方　龙眼肉四两，川黄连一钱，犀角尖二钱，白矾二钱，共杵丸如梧子大，朱砂为衣。空心服七八粒。
●内痔　蜒蚰虫七只，银朱一两，共入罐内封口放阴处，七日启视化水矣。以湿朱涂搽，神效。有管者即退。
●内外痔　荞麦磨粉，每日服之。
●内外痔肿痛出血（兼治肠风下血）　臭椿树根微去黑皮，用白皮煎汤。空心饮一盏，数日见愈。
●痔生管　灯草灰，每服一钱，即退。
●又方　每清晨洗面后之水、另倾木盆内。洗患处，久则发亦不狠，可免痛楚，无管者易愈。
●痔漏奇方　槐花一两，皮硝一两，凤眼草仁一两（槌碎），猪大肠头一条。将药入肠内蒸烂。每日空心食之，食后仍以好黄酒压之。此药可能将漏管一日冲出一线，不过二馀日可痊愈矣。
●又方　无名异五钱，煅红米醋淬，再煅再淬，七次为度，研细末，糯米蒸热，以药合共一处为捻。量管之浅深下之，外用膏药贴住，仍用大蚯蚓一条，焙乾为末，黄酒，七日见效（忌房劳百日要紧）。
●洗痔方　冰片二分，青黛三钱，乳香三钱，元明粉一两。作小绢囊数个盛药。日坐患处，如觉湿即易去，再换一个，久而自愈。
●又方　用凤尾草洗之，亦妙。
●痔疮肿痛脱肛　用象粪熬水先熏后洗，另用马前子焙焦研末。麻油调搽可愈，频治可以断根。
●痔痛膏　（名熊胆膏）　熊胆五分，冰片一分，研细，井花水调。鸡翎扫痔上，即愈。
●又方　蜗牛膏　用蜗牛一枚（负壳有角者），冰片、麝香少许，同研烂盛磁器内。次早取汁，敷之即愈。
●治痔奇方　用鼾狗皮作座垫，三日便止（鼾肉可治弱症，皮褥可却湿寒暑有益，长毛者为贵）。
●又方　用锅糠晒乾，炒至黑焦。食二三斤，痔可终身不发（此以锅底穀精治穀道底病自然愈，所谓医者意也）。
●痔漏不拘新久，通肠污从孔出，先服此药追尽脓血，再服药即效。　胡黄连（切片姜汁炒拌）、刺蝟皮（炙切片再炒黄）各一两，麝二分。为末，研饭和丸麻子大。食前酒下一钱。服后脓水反多，是药力到，勿惧。后用胡黄连（净）一两，川山甲（麻油内煮黄色）、石决明（煅）、槐花（微炒）各五钱。为末，炼蜜丸麻子大。米汤下一钱，早晚各一服。如痔漏四边有肉突起者，加蚕丝二十个炒研，入药，治诸漏俱效。
●痔肿痛立效　白鹅胆二三个（取汁），入熊胆二分，冰片少许研匀，入磁器密封。临用以手指蘸药搽之，甚效。
●五淋血淋　木龙（即野葡萄藤也）、竹园荽、淡竹叶、麦冬门、连根苗、红枣肉、灯草、乌梅、当归各等分。煎汤，代茶饮。
●男妇热淋　取野葡萄根七钱，葛根三钱，水一盅煎七分，入童子小便三分。空心温服。此方并能治女人腹痛。
●大小便闭，臌胀气促。　用八角茴香七个、大麻仁五钱，共研末，同生葱白三七根和研，煎汤，调五苓散末。服之，每日一服（普济方）。
●阴囊湿痒　麸炭，苏叶，共末，扑之。
●男子阳痿，女人阴痒。　蛇床子煎汤，洗之愈。
●囊湿搔痒　甘石（制）、蛤粉各等分，为末，扑之。
●阳茎挺胀　甘草梢二两，黑豆半升，水浓煎，服之。
●肾漏　（长硬不痿，精出捏之脆痒如针刺）　补骨脂、韭子各一两（研末），每三钱水煎。服，一日三次。
●下阴肿痛　丝瓜子擂如泥。热黄酒冲服。
●阴肿如灯笼　灶口黄土、苍术、牡蛎（炒）各等分。研共极细末，用纱作袋。扑之。
●阴肿如斗　雄黄、矾右各二两，甘草一两。水五升煎二升，浸洗，自愈。
●阴羹肿痛　葱白、乳香、捣烂。涂之。
●又方　煨葱入盐杵如泥。涂之。
●肾囊疯痒　艾叶、苏叶、明矾各三钱。同煎，水洗。
●又方　砂仁壳将米泔水煎极浓。洗之，洗后即坐晒热土砖上，取出毒水，水尽即愈。
●又方　花椒一钱，每夜煎水。洗肾囊。再用甘草、黄柏、枯矾各三钱，共末。用猪胆汁调搽之。
●大气脬　白毛藤、无灰酒服之。
●龟头疮疳　冰片一分（研末），灯心（烧灰），先将甘草汤洗后，将二味调匀。敷之，外将乌金纸贴上，一日换三次。
●龟头疮（并治诸恶疮）　白蜜调甘草末。敷之。
●龟头生疮，甚至蜡烛花。　用藤黄磨麻油，搽之。
●阴毛生虫名八脚，又名阴蝨。　用槟榔煎水，熏洗，愈。
●又方　烟油调雄黄，搽之亦妙。
●妇人阴痒　用鲫鱼切片，以布裹纳阴户内，良久其虫自出尽入布眼，二三次，以出尽不痒为度。
●又方　芦荟、黄柏、苦参、蛇床子、荆芥、防风、花椒、明矾各等分。煎水，熏洗数次，即愈。
●阴户并粪门生白虫　蜂蜜（炼过），甘草（研细末）。
二味和匀，放痒处，虫出即好。


卷三  ——————————————————————————————————————————————————————————————————————————————————————————

妇人门  ***************************
●骨蒸调经方　当归一钱，白芍、地骨皮各八分，黄芩（酒炒）、甘草各四分，白术、白茯苓、橘红各七分，枳壳五分，半夏（酒制）三分，泽兰叶二钱。水三杯，煎一杯，红枣引。服数剂。
●调经止痛　紫苏（阴乾）。俟经期，如肚腹膨痛，煎汤熏洗下部，摩运小腹，每期洗摩三四日，则经行痛止。
●经水不调（及产后恶血不下），兼治冷热劳伤，腰脊骨节疼痛等症。
丹参（洗净晒乾）研末，每服二钱。
●月水久闭　蚕砂四两（炒半黄色），入无灰酒一壶于砂锅内，沸过取起，以磁器盛之，去蚕砂。温饮数盏，自通。
●经闭不行至一年者，脐腹痛，腰腿沉重，寒热往来。　白芥子二两，为末。每服二钱，热酒冲，食前服。
●月经久闭，血从口鼻出者。　先以好金墨水一盏服之，次用当归尾，红花各三钱，水一杯，煎八分服，其血自归经行。
●逆行吐血　韭菜捣汁一盅，入童便半盅，炖服，立止。
●斗门方　（妇人血气攻脑、头旋闷绝，忽然倒地如死，不知人事者）　苍耳草（取嫩头阴乾为末，以酒送一钱服）　其功甚速，此等药宜预备。
●血崩不拘冷热　莲蓬壳，荆芥穗（烧存性各半多），共末。每服二钱，米饮送下。
●又方　墨斗草（即旱莲草）煮鸡，食之立效。
●又方　老丝瓜（烧灰）、棕毛（烧灰）各等分，为末。用酒或盐汤下。
●又方　正南屋上脊北瓦松七颗，俱要松头向阴北者，用阴阳瓦焙乾、研末。热黄酒送下。
●又方　生豆腐浆一碗，生韭汁半碗，调匀，空心服一二次。
●白带（兼治男子白浊）　冬瓜子（用隔年陈者，炒末）。每服五钱，空心白滚汤下。
●又方　棉花籽半斤（烧存性一两），柏子一两（烧存性三钱）。共研末，空心淡酒调服三钱。
●赤白带　石莲子四两，白茯苓四两。共末，服三钱，空心黄酒下。
●又方　益母草花开时採取，晒乾，捣末。每服二钱，食前温酒送下。
●又方　建莲肉三钱（炒去心），海螵蛸三钱（煅过）。共末，热酒服。
●白带不止　槐花（炒）、牡蛎（煅）各等分。为末，酒下三钱。
●崩漏不止赤白带下　乌梅（烧灰存性），研末。滚汤调服。止后将莲子（烧灰存性），香附（炒），为末。和匀，每服二钱，淡醋汤调下（男子溺血亦效）。
●阴痒生疮　艾叶、明矾、五倍子、杏仁各五钱，川连三钱，蛇床子一两。煎水洗之，即愈。
●又方　桃仁杵烂。用棉裹塞之。
●乾血痨奇方　（过三年不治，即相思病唇红腮白，似桃花色，骨瘦如柴。）　白鸽子一支，去肝肠净入血竭（一年者一两，二年者二两，三年者三两，以针线缝住。）用无灰酒煮数沸，令病人吃下，污血即行。如心中慌乱者，食白煮肉一块，即止。
●又方　用全蝎（去头尾足）烧灰存性。黄酒送下二钱，三五日见效。
●又方　用蛀木虫数个，瓦焙存性，为末，上好黄酒调匀。每服五分，十日即愈。
●红白崩方　用三白草根一两，精肉四两，煮食即愈。（此方同鸡煮服，可治妇人筋骨疼痛。）
●白带方　用鲫鱼六七寸长者，先洗净，破去肠肚，不必复洗，用胡椒一岁一粒。煮食，即愈。
●又方　椿根白皮、滑石等分。为末，粥丸，梧子大、白汤调下一百丸，空腹服。
●又方　椿根白皮一两五钱，乾姜（炒黑）、白芍（炒黑）、黄柏（炒黑）各二钱。为末，白米粥为丸，梧子大。每空腹白汤调下一百丸。男女白浊俱效。
●妇人大小便不通　用大麦杆烧灰。水调服，二三次即愈。
●血崩　枯矾、黄丹各五钱。绢绵包襄，线扎一团，用线穿竹筒上。仰卧下，入阴户内，将竹筒退出，一炷香久，即止。止后将线扯出药团可也。
●又方　以黄芩六钱，为末，以秆锤烧红，入米醋内淬之，俟锤热，和黄芩末。饮之，即止。
●赤白带下年深。　诸药不能治者（兼治血崩）。贯众一个，全用，只揉去毛及花萼，以好醋蘸湿，漫火炙熟，为末。空心米饮下，每服二钱。
●小便不通　鲫鱼一尾，捣烂。敷脐内，即解。
●又方　用杏仁七粒，去皮尖，麸炒黄，研末。水调服，立通。
●血崩不止　陈棕，棉花籽，二味烧灰存性。黄酒送下，即止。
●血淋　白鸡冠花，烧灰存性。米饮调下。
●白带奇方　马齿苋捣汁三大合，和鸡子清二枚，微温。顿饮之。再服即愈。
●经不血止　炒白芍、炒香附、熟艾叶各一钱五分。水煎服，效。
●崩血　陈莲蓬壳（烧灰存性）五钱，棉花籽（烧灰存性）三钱。共研末。酒煎服。此仙人尹蓬头传。
●行经腹痛，兼能种子　真蕲艾　红花、当归、益母草各三钱。酒煎另用鸡蛋一枚，刺数孔入药罐内同煮熟，即以药汁同鸡蛋吃下，不过三五枚，痛止受胎。
●子宫受冷久不生育及脐腹疼痛　艾叶三钱，苏叶三钱。黄酒煎服，每日一剂，数贴即效。
●妇人胎冷阴寒数年不受孕者　真蕲艾（拣净）二两，鸡子数枚（连壳）。水数碗，入瓦罐内，煎至两碗。先剥鸡子淡食，即饮艾汁尽，至半夜后，云雨无，不受胎服此，须经净，临卧时服。试验多人，真仙方也。
●妇人子宫不开，十馀年不怀孕者。　吴萸、川椒各三合。炼蜜丸，如弹子大，绵裹入阴户中，日再易之，但觉子宫开，即受孕者。
●调经奇方　当归身（酒洗）、香附末（酒炒）各制一钱五分，白芍（酒炒）一钱，大熟地一钱五分，元胡（醋炒）陈皮、丹皮（酒炒）各七分，川芎、茯苓各八分，吴萸（泼水泡，去黑水，去蒂梗，酒炒）二分。经行先期三五日色紫者，加条芩（酒炒）一钱五分。经行过期色淡者，加官桂（五分）　炮黑姜（五分）　艾叶（醋炒）五分，引用生姜一片，水一碗，煎八分。早空心服，渣再煎，临卧服。此药俟经行日服起，连用四剂。到次月经再行时，服服四剂。往后对月可坐喜生育矣。
●广育方　（专治妇人经水不调，赤白带下各症）　当归身（酒洗）四两，白芍（酒炒）一两五钱，川芎（酒炒）一两五钱，续断（盐水炒）五钱，真阿胶（蒲黄炒珠）二两，大地黄（酒煮乾）四两，杜仲（盐水炒）二两，丹参（酒炒）二两，黄耆（蜜炙）二两五钱，广皮五钱，元胡索（酒炒）一两五钱，香附米（酒、醋、盐水、童便各制一两，共用四两）。共研细末，炼蜜为丸，如梧子大。每早服三钱，开水送下，经时加二钱。
妇人本经水为育嗣之期，倘先期而至者，色必紫，须照前方改为煎剂，原方一两者，改为一钱，加黄芩八分，姜二片，空心服之。重再煎，临卧服之。如过期而至者，色必淡，加肉桂、熟艾、乾姜各五分，亦用姜三片。服照前法。俟经尽而止，仍服常药。又有未至而腹痛者，则用丹参一两，晒乾研末。每晨黄酒温服二钱，亦经尽而止。此因妇有强弱之不同，故加之，以期速效。
●女子经闭形容枯藁（名麦冬丸）　杭州麦冬（去心）六斤熬成膏，何首乌半斤（黑豆拌，九蒸九晒，为末，人乳浸不计遍数，要晒约得一斤重），大怀熟地四两，红花五钱（酒洗），当归四两（酒洗），鹿茸五钱（酥炙）。共末，和匀，入麦冬膏内，再加炼蜜少许，和丸，如梧子大。每服三钱，渐加至五钱，黄酒滚水下。
●经闭乾血等症（京都朝阳门王待郎传）。
雄鸡一支，煮熟，去肉，取全骨一副，即嘴爪俱要不遗，再用童便、生姜汁、陈酽醋各三盅，将骨入砂锅或置新瓦上，微火焙炒，陆续将三汁，洒在骨上，仍留汁一小半，将骨打碎，又用香附米一两，同骨再焙，仍将三汁陆续洒在骨上焙之，俟骨酥脆，去香附不用，将骨研成细末。分作三服，黄酒调下。一服汗出，三服经行，神效之极。
●月水不断　陈莲房，烧存性，研末。热酒每服二钱。
●赤白帝下　乌龟拆肉，将生酒煮熟，生姜汁四两，又同煮。空心酒送下。
●吕祖鸾笔传治症瘕屡验方　朝天结成石榴无些微损伤者，连枝、蒂摘下一枝，用新砂锅一个，新木杓一柄，陈黑色酽醋十斤，愈久愈妙，陆续入锅煮榴，用杓底擦滚石榴，令其皮烂，俟醋完，熬至黑色如胶，榴渣化尽如膏，起锅，再预以羊血凝定如块者，盛磁器中，以金银竹簪挑起一块，滴于血上，即透至血底，俱化为水，足验药力，如无羊血，即猪血亦可验。令病者诚心，叩首鸣谢。祖师陆续用酒化血，不拘多少。服之，滚水化服亦可。
按石榴体沉其口多下垂者，朝天者极少，此方神异，取用石榴，莫测其理。
●症瘕崩带十二方　生壮大黄切片一两，好陈醋浸晒各九次，研极细末。每服三钱，好酒送下，二三服即愈。
●赤白带下　槿树根皮二两，切以白酒一碗半，煎一碗。空心服。白带用红酒甚妙。
●又带下脐腹疼痛　（名芍药散）　白芍二两，乾姜（炒）五钱。共为细末，每服三钱，空心温米汤调下。若肝经郁结火盛者，亦用当归二钱、黄芩五钱。
●崩漏不止，血下无度　臭椿皮二钱，枯芩一钱五分，熟地一钱五分，大生地七分，川芎、伏龙肝、煨地榆各一钱，南艾叶六分，炒白芍八分，当归头一钱五分。水煎，空心热服。
●又方　鸡冠花子（白者治红崩，红者治白崩），各焙微枯，研。每服五钱，黄酒送下。
●又方　仙人掌叶，叶下黄灰不可去，同仙人掌根煮酒一壶，以三炷香为度，白者，入鸡蛋一个于内；红者，入腊肉一块于内，仍煮，以三度香为度，退火，温热服酒，白者食蛋，红者食肉，其酒尽量饮之。
●又方　真紫栙香三钱，为细末，水二杯，煎八分，露半夜，至鸡鸣时，热服，出汗即愈。
●又方　大蓟根捣汁，服之，亦效。
●崩漏不止，年久虚惫，百方少效，投此神应，七服即止。　真阿胶（蛤粉炒成珠）、慎火草（炙焦研）各二两，棕毛（烧存性）、龙骨（煅）、牡蛎粉（醋煅）、真蒲黄（炒黑色）、乌梅肉（焙焦）各一两。共为末，将阿胶用酒半杯化开，和前药为丸，梧子大。每服三钱，空心酒送下。
●症瘕经闭　乾漆一两（烧烟尽），归尾（酒洗）、川芎、软柴胡、三稜（醋炒）、苍术（炒）、青皮（醋炒）、白术（土炒）各一两，净香附（炒）、针砂（醋制七次）各四两，莪术（酒炒）一两五钱，元胡索（酒炒）一两五钱，五灵脂（酒煮）二两。共末，神麴打糊丸，梧子大。淡姜汤下，午后服一钱，临卧服二钱，以经通为度。
●带下　白带，用白蜀葵花；赤带，用红蜀葵花。黄酒煎，空心下。
●秘授带下丸　芡实粉二两，白茯苓二两，赤石脂（煅）牡蛎（醋煅淬）、禹馀粮（煅）各一两，牛角腮（炙黄）一两。共末，好醋一盏，拌和前药，晒乾，再捣末，打糊为丸。每服二钱。
●女儿痨方　松萝茶五钱，芝麻一合，冰糖一两，羊角葱三根。共捣一处。黄酒二盅，温服，出汗，忌风一二日。
●女人脏燥之症，好哭悲伤，癫狂骂人，如有鬼神。平时女人好哭，自己不知其故，服之最效。　生甘草三两，小麦一升，红枣十枚。水六升，煮三升，分三次服，愈。
●妇人癫狂歌唱，不时逾墙上屋者，乃营血迷心也。　当归、白芍（炒）、远志（去心）、黄连各一钱，白术（去芦）、茯苓、苏木、红花、半夏各八分，柴胡、神砂（研末入药）各五分，生地一钱二分，甘草三分，桃仁六个（去皮尖）。共一剂，加姜一片，水二盅，煎一盅，服。
●乌金丸　治乾血痨及产后诸症。
东天麻一钱二分，没药（去油）三钱，百草霜三钱，飞罗面三钱。共末，用上好香墨研水为丸，每料均作四十九粒。每服一丸，酒下。
●又方　用大蝙蝠一个，瓦上焙乾，研末，用黑牛尿一碗，顿热调和。空心或用黄酒服一钱，亦可。
●阴道宽大　兔屎五钱，乾漆五钱，鼠头骨二个，鸡肝二个（阴乾）。共末，蜜丸，如小豆大。每纳一丸入户，五十日如常。
●妇人久积虚寒，小便白浊滑数不禁。　鹿角屑（炒黄），为末。每服二钱，温酒空心下。
●妇人被妖迷或与鬼交　以鹿角屑，水调，服之。
●男妇被狐迷　以桐油私搽在阴户。男搽玉茎，狐舔之必吐，不再来。勿令人知。
●破郁丹（治妇人嗳气胸紧，连十馀声不尽，暖出心头稍宽，不嗳即紧逼。）香附（醋炙）四两，栀仁四两（炒），黄连（姜汁炒）二两，莪术、青皮、瓜蒌仁、槟榔、苏子各一两。共末，水丸，梧子大。每服三十丸，食后滚水下。
●妇人月内眼患　黄连为末，水调，搽足心。
●又方　以姜汁调白矾末，搽足心。
●又方　以天南星四分，大黄六分，用醋调匀，左眼痛涂右足心，右眼痛涂左足心，以口中有药气为妙。
●石女无阴户　以铅作圆条，随阴户大小易之，昼夜插入，阴户自宽。
●妇人阴中肿痛　艾叫五两，防风三两，大戟一两。水煎。热洗，避风冷，日以鲫鱼胆搽入妙。
●生门出黄臭水，甚痛难忍。　将棉茧二三钱，烧存性，为末，酒调。鸭毛搽上，其毒自出。
●生门硬如石撞　青鱼胆或鲫鱼胆七个，用丝棉二三钱，烧存性，为末，同胆调。鸭毛搽上，即止。
●妇人儿枕骨疼及血崩　以鳖甲烧存性，为末，酒服。
●妇人茄病　硫黄五分，海螵蛸二钱。共末，鸭蛋清调，搽。
●七制香附丸　治妇人经脉不调，诸虚劳损一切等症，取效极速。
香附米十四两（分作七分），酒（浸）、醋（浸）、盐水（浸）、童便（浸），小茴二两（熬水浸），益智仁二两（熬水浸），莱菔子二两（熬水浸）。凡浸此药，春秋之时浸三日，夏浸一日，冬浸七日，炒乾，另用艾叶四两，无灰酒煮乾为度。
制香附七两，归身（酒洗）、熟地（姜汁焙）、生地（姜汁焙）、白芍（酒炒）各四两，益母草四两，抚芎三两，人参一两，白术（土炒）、茯苓、枣仁（炒）、山茱肉（酒蒸）、陈皮、阿胶（炒）、艾叶各二两，天冬二两九钱，条芩（酒炒）二两五钱，砂仁（炒）一两五钱，元胡（醋炒）一两五钱，炙草九钱。共为细末，神麴四两酒煮，神麴糊丸梧子大。每早晚服五十丸，共一百丸。
●妇人良方　凡人诸病好治，惟孕妇生产，安危在旦夕之间，来生有未生之难已，生有已生之难。余採得有张孟深先生所立救苦良方，胎前产后之达生汤、化生汤，一在怀胎，至于九月之后，连服数剂及生如羊子之易。一在生时，临产之后，未食之先，连服一二剂，无昏痛之患，药资无几，如法制备，一觅便得济急良方。
●达生汤（未产时服）　当归（酒洗）一钱五分，川芎（酒妙）六分，益母草（忌铁器）一钱，车前子（炒研）五分，甘草五分，冬葵子（炒研）一钱，白术（米泔水浸炒）一钱，大腹皮（滚水洗数次）四分，牛膝（酒浸一宿）六分，枳壳（麸炒）五分，木香（另磨）三分，生姜一片。水煎。食远服。如腹痛加白芷、沉香各五分。
●生化汤（产下即服）　全当归（酒洗）八钱，真川芎三钱，姜灰五分（夏时用四分），甘草（炙）三分，桃仁十粒（去皮尖研）。孕将临月，照方预备二三剂，俟一痛，即用水二盅，先煎一剂，渣另贮；再煎一剂，其渣同前渣并煎，其汁三盅，和一处顿热，加黄酒六七匙，于一产后未进饮食之前，即行服下。逐瘀生新，永免产症，或三两日内精神疲倦，或腹中作痛，再连服二三剂即愈。更治产后一切危症，无不立安。产后诸症总以生化汤为君，余则不过随症加减而已。如恶露已行，腹痛已止，减去桃仁，再多服数剂不妨。如口渴，加麦冬花粉；寒痛加肉桂，砂仁；伤肉食，加山楂；伤饭食，加麦芽；伤果品，加面裹煨熟草果数分；伤酸梅，加吴茱萸三五分；伤菱肉加生龟板，伤梨及西瓜，加肉桂之类，如本原虚者少服。
●无忧散　治妊娠身居富贵，口餍甘肥，忧喜不常，食物不节，既饱便卧，致令胞胎肥厚，根蒂坚固，行动艰难，致临产难生，八月可服无忧，则易生矣。
当归、川芎、白芍、枳壳、乳香、木香、甘草、血馀（即发灰，以猪心血和之。）各一钱五分。上为末，每服二钱，水煎，日进三服。
●万应救急产难方　当归（酒洗）、川芎、兔丝子各一钱、五分，川贝母一钱（去心，此味煎好和入），生黄耆八分，川羌活、甘草各五分，枳壳（面炒）六分，白芍（炒一钱二分，冬月酒炒一钱），荆芥穗八分，蕲艾（醋炒）七分，厚朴（姜汁炒）七分。水二盅，姜三片，煎八分。凡妇人受孕二三月者，不论有病无病，每月可服二三剂，临月服五七剂，临产服二三剂。同煎，代茶不时饮之，自然平安易产，诸病不生。倘素日不知此方，一日忽有血晕阴脱胎滑小产者，服之即安。又有横生倒产，五日不下，或婴孩死于腹中者，切忌稳婆用手，只以此药服之即下。凡一切产难命在呼吸者，服之立应。此系异人所传，神效无比，予家中用之多年，真至宝也。仁人君子广布流传，功德匪浅，此实仙授之方，妇科各书无不备录。药味分两，庸医切勿妄为加减。
●胎动　朱砂（研末）一钱，和鸡子白三枚，搅匀。顿服，胎死即下，未死即安。
●胎上冲心　葡萄煎汤饮。
●困触伤胎腹痛　（或因高坠跌，或被打伤致伤胎孕）　用宿砂仁，不拘多少，以熨斗盛，令慢火煨，热透，去壳用仁，捣碎为末。每服二钱，用热调下，觉动处热则安胎。
此方产母虚寒者，服之即效。倘产母阴虚火盛者，砂仁恐更助火，胎愈不安，当用后条千金保胎丸。
●杨氏效方　治月数不足，子死腹中，母欲闷绝，胞衣不下。
用黑豆三合，醋水各半，浓煎。一气顿服，立效。
●难产（生产第一要忍痛，不可著急，要知瓜熟蒂落自然之理）　桃仁一个劈开，将一片写一可字，一片写一出字，吞之即生。
●难产海上方　用山查子四十九粒，百草霜为衣。酒吞下。
●易生　柘树枝叶二三两，煎浓汤，冲无灰酒，吃一二碗即生。
●又方　妇人有孕临产之月，取海马带之于身，甚验。临产时烧末饮服，并手握之，甚效。
南州异物志云：海马大小如守宫，其色黄褐。妇人难产割裂而出者，手持此虫，即如羊之易产也。
●横生　益母草六两，酒煎浓汁，和童便一大杯。饮之。
●又方　灶中心锅底土细研。每服一钱，酒调下，仍搽母脐中。
●胎死并横生逆养　净麝香五分，研末。酒送下。
●盘肠生　未产肠先盘出，急将盆盛温水，寒天则热水，少入香油养润，待儿并胎衣下时，母略仰卧，自己吸气上升，稳母香油涂手。徐徐送入。
●又方　肠出盛洁净器，浓煎黄耆汤浸之，肠即上。
●又方　以半夏末搐鼻中，肠自上。
●催生方（治产难，即胞破水乾不能产者，亦能催）　小磨麻油、黄酒、滚白汤各一盅，合一器，加六一散三钱，搅匀。一气顿饮，其产立下。
●加味芎归汤　川芎五钱，当归一两，效龟板一个（酥炙），妇人发一握如鸡蛋大两团，煅存性，产妇自发亦可。共为细末，每服五七钱，水煎服。人行五里许，交骨自开。如无自死败龟，即灼过龟板亦可，此方神异。凡人家有少妇叶喜，及女老始嫁受孕后，须预制，此方毋致临期害事。
●胞衣不下　以水入醋少许，喷面，立效。
●胞破不生（并治子死腹中）　鬼臼（又名久臼）不拘多少，黄毛者去毛，为细末，不用箩筛，取末，只用手捻，慢捻之成粉为度。每服一钱，无灰酒一盏，同入煎八分，服之。
●子死腹中　巴豆、蓖麻子、麝香各等分。研作饼，贴脐上。
●又方　用芒硝二钱，童便温调。服立下。此方功效甚奇，不可忽视。
●化胎救母仙方（专治生产不下，子死腹中者）　灯草半斤（烧灰听用），用羊角一个，内去空如筒，装灯草灰在内。以羊角对阴门，将灰催入，其腹胎化为水下。身弱者用灯草灰二两五钱，身壮者四两。此方救母损子，勿妄用。
●产下子肠带出（切不可剪，致伤母命）　枳壳煎汤，熏洗，即收。
●产后阴道不闭或阴脱出者　矿石灰一斗，熬黄，以水二斗投之澄清。熏之。
●产后阴户燥热，遂成翻花。　泽兰四两煎汤，熏洗二三次，再入枯矾洗之。
●产后小便不通　陈皮一两，去白为末。空心温服二钱。
●产后晕迷不省人事　急以炭火烧红醋沃，熏气入鼻，即醒。
●又方　以五灵脂不拘多少，炒研末，用秤锤放火内烧红，将酒冲下，名雷公酒，和灵脂末热服，即省。
●产后口渴　以炼过蜜不拘多少。热水和服。
●产未满月行房腹内胀痛　荔枝四两，连壳核同捣烂，用好酒一升，煎一碗。热服之。
●袴裆汤（治男女房事受病）　男人受寒未愈之时，阴毒在内，尝有行房，而女人受病其症似伤寒而非伤寒，不治则死，询得真情，即用男人龌龊袴裆，剪下一大块煎汤，服立愈。如男受病，反是方治之。
●得男方　经期一到，即取棉花子半茶杯，微炒黄色，捣碎。热黄酒冲，尽量饮之。俟经回之后，即同房交媾叶孕。房行后，须令妇人左边睡。
●束胎丸　（怀妊七八个月服之）　黄芩（炒，夏一两，春秋七钱五分，冬五钱），白术二两，茯苓七钱，陈皮三两（忌火）。共末，粥丸梧子大。每服三四十丸，白汤下。
●佛手散　当归五钱，川芎三钱。水七分，酒三分，同煎七分。如横生倒产子死腹中，加黑马豆料一合，炒焦，乘热入水中，加童便一半煎服，少刻再服。此方极应极速。治六七个月后，因事跌磕伤胎，或子死腹中疼痛不已，口禁昏闷，或心腹饱胀，血上冲心者，服之生胎即安，死胎即下。又治横生倒产，及产后腹痛、发热、头疼，逐败血生新血，并治诸疾，大有奇效。
●妊娠伤寒发热，护胎不伤方　井底泥、青黛、伏龙肝（即灶心土）各等分，为末，搅匀。涂于孕妇脐中二寸阔，如干再涂，可以保不伤胎。
●孕妇癃闭泪滴赤色　小茴香，阴阳瓦焙存性，研末。每服三钱，黄酒冲服。
●难产简便方　红苋菜同马齿苋煮熟。食之即生。
●又方　以腊月兔皮毛烧灰，酒服亦可。
●横生难产，子母双全，即时止痛顺生。　全龟板一具，去两边弦飞弦，用火炙，以陈醋在板上扫炙十数次，以板酥为度，研细末。每服三钱，热黄酒冲服。
●又方　取蠮螉窠即细腰土蜂窝，水泡汤，饮之。取时逢单是男，逢双是女，最验。
●又方　或临产三四日不下者，密将本妇阴毛剪下一半，烧灰冲酒，本夫手授与妇人，饮下即生，切勿与妇知之。屡验。
●又催生方　于洁净空室，用纸书本府本州本县官姓名，灯上烧灰，水调，服下即生。神奇之至，屡试屡验。
●逆产　釜脐煤以中指取下。交划儿足下，即顺。
●胎农不下　鸡蛋清二个去黄，以好醋一盅和之。吸入口冲，即下。
●又方　将本妇之裤覆井上，即下。
●又方　牛膝（三两）　葵子（五钱）　水煎服。
●又方　用蝉蜕一两，瓦上焙乾，为末。清沸汤下，一刻即下。
●猪肝蜜酒法（治妇人胞水早行，胎涩不下）　猪肝一具白蜜四两，醇酒一升，共煎至半升，分作二三服。不能服酒者，随其多少缓缓服之。
●子死腹中不出　用黑豆三升，醋煮浓汁，顿服即出。
●又方　以黄牛粪敷母脐，即出。
●千金保胎丸　白术（土炒）、熟地、杜仲各四两（俱姜汁炒）、当归、续断（均酒炒）、阿胶（蛤粉炒）、香附（四制）、益母草、黄芩各二两（炒），陈皮、川芎、艾叶各一两，砂仁五钱（炒）。共末，枣肉丸。空心服二钱。
●胎动方　真阿胶、鹁鸽粪各三钱，同炒末。白沸水送下即安。
●济生汤（治难产，俟腰痛即服易产，如三日不生，服此自然转动生下。）枳壳（面炒）、香附（炒）、大腹皮（姜汁洗炒）各一钱，甘草（炙）七分，当归二钱五分（酒炒）川芎二钱，苏叶八分。水煎，空心服。
●又难产经验　生半夏、白蔹各等分。为末，每遇难产之妇，用此药末一钱，无灰酒送下。不论横生倒产，胎衣不下，用一服或二服无不下矣，神方极验。
●产宝散　伏龙肝（即灶心土）三钱，如子死腹中，母命危急，用无根水煎汤调服，即下。其土当儿头上戴出，或胎衣不下，用此药一两，研末，以陈醋调匀，纳脐中，再用甘草汤三四合，服之立出。
●催生开骨秘方　用孙骨（即猴骨火炕）研末。酒冲服三五钱，立下。
●妇人难产　芒硝末二钱，童便一大杯，温服，即下。
●加味地黄丸（治妇人经水不调，不能受孕，亦不全安，宜常服此方）熟地四两，枣皮、山药各二两，丹皮、白苓各一两五钱，泽泻一两，香附一两（童便浸三次），共末，炼蜜丸如梧子大。白沸汤下三钱。
●孕妇腹痛　砂仁二两，条芩（酒炒）一两五钱，白术（土炒）一两。共末，服三钱，紫苏汤下。
●孕妇咳嗽方（此方气血虚弱者不可服）　用川贝母（去心麸炒黄，去麸）为末，沙糖成丸如芡实子大。口中含化一丸，极效。
●治小产方　丝棉一两，入磁罐封口，烧灰存性。热酒空心冲服，须于月内服完，永不再坠。
●孕妇痢疾妙方　荷叶蒂七个（烧灰存性）研末。酒下。
●胎死腹中　只宜佛手散服之，自下。或不下再用平胃散一服，加朴硝二三钱，无不下矣。古人创方各有妙蕴，且屡经验，非虚诬也，切勿听庸医用奇方怪药，以伤母命。
●佛手散　当归一两，川芎七钱。水七分，酒三分，同煎七分。如死胎加黑马料豆一合（炒焦），乘热淬入药水中，再加童便半杯。和服，少刻再服。
●平胃散　苍术（米泔炒）、川朴（姜汁炒）、陈皮（去白）各三钱，甘草（炒）一钱二分。水煎。温服，如法加朴硝。
●死胎下血疼痛抢心者　用葱白煮浓汁。饮之，末死即安，已死即下，两服见效。
●胞衣不下　或问胞衣不下何故？曰：总是临盆太早之故。当产之时，骨节开张，壮者数日而合，怯者弥月方合。今不待其开而强出之，故胎出而骨眼随闭，以致胞出不及耳。急用产妇自己头发放口中，打一恶心即下。
●又方　用灶脚下泥敷脐内，将甘草一味煎汤。服之即下。
●又方　用蓖麻子四十九粒，或照依产妇年纪用粒数亦可，去壳研。涂两脚心，衣胞即下，立时洗去，若迟洗肠亦随出。倘肠出，可即将药急贴顶心，缩回其肠，俟肠入乃洗去，神效。
大全方曰：妇人怀孕有七八个月生者，有一年二年及三四年而后生者，不可不知，总宜随时保安为妙。
●当归散　妇人怀孕宜常服之，临盆宜产且无诸疾。
当归、川芎、白芍、黄芩各半斤，白术四两。共末，温酒调服三四钱。
●安胎饮　黄耆（蜜炙）、杜仲（姜汁炒）、茯苓、阿胶珠各一钱，续断八分，黄芩一钱五分，白术（生用）五分，甘草三分，糯米百粒。用陈酒三杯，水二杯，煎服。如腹痛用急火煎服。胸中胀满加紫苏、陈皮各八分，见红加艾叶地榆各一钱，阿胶加倍。
●安胎银苎酒　治孕妇胎动欲坠，腹痛不可忍，及漏胎下血。
苎根二两（如无苎根之处，用茅草根五两），纹银三五两，用陈酒，水一碗，同银煎。热服。
●紫酒　治孕妇腰痛如折。
黑马料豆三合（炒焦熟），白酒一大碗，煎至七分。空心服。
●鲤鱼汤　孕妇五六个月腹大异常，高过心胸者，乃胎中蓄水，如不治子母难保，此方主之。
当归（酒洗）一钱五分，白芍一钱五分，茯苓二钱，白术（炒）二钱五分，陈皮三分。用鲤鱼一尾（重半斤之上，去肠肚杂），白水煮熟，去鱼留汁二盏，加姜三片，同药慢火煎至一盏。空心服。如不愈再服。
●胎冲上心危急方　白术五钱，条芩二钱，白芍二钱，枳壳一钱。水煎服，如人壮健，单用枳壳五钱，煎服亦可。
●止啼汤　治妊娠儿在腹中啼。
黄连二钱，甘草一钱。水煎服，立愈。
●阿胶丸　治娠好妇大便闭结不通。
枳壳（麸炒）、阿胶（蛤粉炒）各等分，为末，蜜丸如梧子大，用六一散为衣。清汤下二十丸，未通加五十丸。
●胎前产后下痢方　用败龟甲以米醋炙，为末，调服自愈。
●妇人月经太过　以甜瓜子研细，压去油，水调服即止。（西瓜子亦可）
●产后渴生（此乃血渴也）　取莲子心研末。米饮服二钱，立愈。
●产后诸疾（血运、心闷、烦热、厌厌气绝欲危，心头硬，乍寒乍热诸症）　续断皮一握，水三碗，煎二碗。分三服。加人行一里再服，无所息。此药能救产后垂死（子母秘录）
●产后二三日，瘀血积于子肠，小腹一块疼痛，俗名儿枕痛。　南山楂肉一两，水煎一盅，加沙糖五钱，入好酒一二杯。食前服。催下败血即安。
●产后恶露不行心疼腹痛　如瘀血去多元气虚损，宜服四君子汤，加川芎、当归、炮姜等味。真蒲黄一钱，五灵脂一钱五分。煎浓醋，调服。
●华佗愈风散　治妇人产后中风口噤，手足抽掣及角弓反张，或产后血晕，不省人事，四肢强直，或心头倒筑，吐泻危急。
荆芥穗（除根不用，焙乾研末），每服三钱，童便调服。口噤则挑牙灌之，齿噤则不研末，只将荆芥以童便煎对，微温入鼻中，亦效。
●又方　或以黑豆炒焦淬酒，调荆芥末，服。应效更神。
●回生保命黑龙丹　此方治产后瘀血，沁人心脾，命在垂危，百药不效者，此方神验。
五灵脂（净）二两，全当归二两，大生地　川芎、良姜各三两。以上五味入砂罐内，纸筋盐泥封固，煅红，冷取，研细末。再入后药百草霜二钱、乳香、生硫黄、真血珀、花蕊石各二钱，以上五味同前药和匀，米醋煮面，和丸如弹子大。每服一丸。炭火煅丸通红，用生姜汁浸，碎以陈酒，童便调服，不过二丸，见效。
●产后壮热　头疼颊赤，口乾唇焦，烦渴昏闷。　松花、蒲黄、川芎、当归、石膏等分。为末，每服二钱，水二合，红花二捻，同煎七分。细呷。
●乳岩　此病先因乳中一粒如豆大，渐渐大如鸡蛋，七八年后方破，破则难治，宜急服此药。
生蟹壳锅内焙焦，要用砂锅佳，为末。每服二钱，酒调下，日日服之，不可间断。
●又方　用瓜蒌一个（半生半炒），酒二杯，煎一杯。食后服。
●乳岩已破　荷叶蒂七个（烧灰存性），研末。酒下。
●又方　川贝母、核桃隔、金银花、连翘各三钱，酒水煎服。
●乳痈良方　兼治各种大毒。
大当归八钱二分，生黄耆五钱，金银花五钱，炙甘草一钱八分，桔梗一钱五分。黄酒二碗，煎八分。半饱半飢服。
●乳肿　吹乳者，乃产后孩子吃奶含乳睡著，为孩子口气所吹，遂致乳汁不通，蓄积肿硬而成痈。
蒲公英、泽兰叶、金银花、白芷、生甘草、木瓜各三钱。共末，每服二钱，水、酒各一盅。煎服，出汗即消。
●又方　鲜蒲公英连根打烂，取汁。冲酒服。以渣敷患处，即效。如无鲜者，以乾者酒煎，乳疖亦效。
●又方　香附末一两，麝香三分（研和），蒲公英三两。酒煎服。渣敷患处。
●又方　生山药捣烂敷上，即消，消后速去之，迟则肉腐。
●又方　鹿角尖烧灰存性，研末。洒调服，外用葱白捣烂敷。
●乳岩已破方　当归、川芎、白芍（酒炒）、白术（土炒）、茯苓、陈皮、法半夏、砂仁（炒）、香附（炒）、川芎（姜汁炒）各一钱，甘草三分。生姜引，煎服。
●产后中风危急屡验方（密云县生元山杨医传）　黑豆一茶盅，连须葱五六根，先将黑豆焙至有烟时，再入黄酒一盅，水一盅半，共煎至一盅。服，出汗即愈。宝之宝之，救人莫大阴德。
●产后血气疼痛　元胡索一两，为末，炒香清酒一斤淬入。温服。苦能降气，辛能散血，淬之以酒，则达乎经脉也。
●又方　以荷叶炒香为末。每服钱许，童便调下，或沸汤亦可。
●又方　取鲤鱼鳞烧灰。酒服，效。此灰能行滞血，极应。
●产后危急血晕，恶露攻心将死方。　元胡、血竭、真没药（制净）、归身各等分，醋水各半。煎服，立愈。
●又方　韭菜不拘多少，切入瓶中，沃以热醋，令瓶嘴对鼻中，即醒。如无韭菜时，用荆芥穗三钱，炒黑研末。童便送下。
●产后小便不止　厚肉桂一两，丁香三钱，为末，酒调作饼。放脐上即止。
●产后大便不通及老人诸虚人风秘不通难行导药者，服此最妙最稳，效若影响。　苏子、胡麻各半合，研细，用水再研取汁一碗煮熟。食下，结粪渐得通利，极验。
●乳汁不通　用木通三个，猪前蹄一个，煮烂并汁食之，即通。
●又方　鲤鱼头一个，烧末。每服一钱，酒送下。
●又方　用红砂糖煎豆腐，不用油盐。以黄酒共食之。
●乳少　黑芝麻（炒研）入盐少许，食之。
●又方　用牛乳一两，洋糖三钱，米粉三合共调匀。每日清晨白滚汤送下。
●乳结　莲蓬秆一把（或荷叶秆亦可），煎汤。熏洗数次，即散。
●乳毒　蒲公英、金银花各等分，水同酒煎服。
●乳痈　小蜘蛛七个装入葱管内，两头用线扎住，勿令病人知之。令病人口嚼烂，将线吐出，用滚黄酒送下，立见消愈。
●又方　如尚未成形者，用生萝卜连根带泥捣烂。敷上，热即更换，一二次即愈。
●又方　以糯米饭涂之，立愈。
●瓜蒌散　（专治一切乳病、吹痈、瘰块，一服见效）
连翘、防风、花粉、白芍、石膏（炒）、灯草各一钱，威灵仙、青皮各一钱五分，蒲公英、漏芦各二钱，白芷、银花各二钱，瓜蒌一个（捣烂），竹叶三片。用水三茶杯，煎一杯。温服，二三剂愈。
●乳结肿痛，寒热交作，恶心呕吐。　葱白切碎，炒热捣烂。敷乳上，以帛包之，冷则易，自愈。
●乳如结核，肿痛难忍者。　用广陈皮浸去白，晒乾，面炒微黄色，共研末，入麝香少许，再研。每服二钱，热酒调下，揉之即散。
●又方　用鲫鱼一尾，烧灰。酒服一二钱，汗出即愈。
●乳痈初起　芙蓉根切片。以无灰酒煎服，尽量饮，可内消。
●又方　金墨，猪胆，元参。三味和匀，搽上立效。
●止乳方　妇人子殇而乳不收，恐生乳病者。用麦芽一两，水煎。温服即收。
●脱骨汤（女人扎足方，闺阁事宜。）　杏仁一钱，桑白皮四钱，用水五碗，新瓶煎三碗，入朴硝（五钱）　乳香（一钱）　封口煎化。置足于上，先熏后洗，三日一作，十馀次后软若束绵也。
●胎前产后简便　（杜壬方。逆生，横生，瘦胎，产前产后虚损，月候不调，崩中等症）　百草霜、白芷各等分，为末，每服二钱，童子小便，醋各少许调匀。热汤化服，不过二服。
●鸡爪风　妇人月家得此，不时发手足拘挛拳曲如鸡爪，颇疼痛。急于左右膝骨两旁有一小窝（共四穴，俗谓鬼眼）各灸三壮，立愈。
●产后腹痛　以苎麻根槌细，安腹上即止。
●血运　以苎根令产妇枕之，能止。盖苎根大能补阴而行滞血，其性又能破血。
●产后诸病　凡产后秽污不尽，腹满血运，心头硬，或寒热不禁，或心闷，手足烦热，气力欲绝，诸病并用。延胡索（炒研），酒服二钱，甚效。
●妇人五心发热　（李时珍方）　水仙花、乾荷叶、赤芍各等分，为末。白汤调服二钱，热自退也。
●妊娠水肿始自两足，渐至喘闷似水，足趾出水谓之子气，乃妇人素有风气，或冲任有血风，不可作水妄投汤药，宜天仙藤散主之。　天仙藤（洗，微炒）、香附子（炒）、陈皮、甘草、乌药各等分。为末，每服三钱，水一大盏，姜三片，木瓜三片，紫苏三叶，煎至七分。空心服，一日三服。小便利，气脉通，肿渐消，不须多服。此乃名医陈景初秘方也。
●产后腹痛及一切血气痛方　天仙藤五两（炒焦为末），以生姜汁、童便和。酒调服。
●种子丸　原传此方系四川成都府瞿照磨，时年七十二岁无子，至京遇户部郎中周时富，二人相叙同庚，因传此方，对瞿妻年已七十岁，身如弯弓，形容藁枯。服之面如童颜，经水复开，一交成孕，连生三子，奇罕已极。又有瞿邻张寡妇陈氏，年已六十二岁，不信此药之灵，云：及我服之当何如？乃服后亦面如童颜，随及有孕，此更奇矣，寡妇无阳，胎坠无骨。又有储学仕妻赵氏，年四十五岁，服此药即生四子，神化莫测，真妙方也。此药添精神，兼治五劳七伤，效难尽述，照此方服之，无不应验。今传此方系前任江西赣州府景太守，面传抚中军德总爷，服之面如少年，亦连生三子，如此应验，岂不为广嗣之仙方哉。
牡蛎二两，毕澄茄一两（酒浸，蒸），当归二两，车前子二两，故脂一两五钱，木通二两，金全蝎一两五钱，龙骨一两五钱，巴戟二两，乾漆二两，沉香二两，肉苁蓉一两五钱，木香五钱，大茴二两，蜘蛛七个（每个另包炕研），母丁香二两，萆薢二两，灯草一钱，马兰花二两（阴乾），兔丝子一两，远志二两，茱萸肉一两五钱，蛇床子一两五钱，大熟地一两，威灵仙二两，白云苓一两五钱，桑螵蛸一两五钱，共二十七味，研细，炼蜜为丸绿豆大。每服三十丸，临卧时男女同服，温水、酒送下。十日见效，兴阳种子真奇方也。倘服后阳举不衰，漱服冷水三口，即解。此方予遇相好传来，未知实有此验否？今备录之，以待试验也。

小儿门  ***************************
●济婴丸小引　（永丰）　早春胡梅。
原夫婴孩出生，运行之气末健，流通之气尚微，腹中稍有胎恶胎滞未行，势必阻遏气道，遂至胸腹作胀，或见大小便不通，或腹痛夜啼，或气逆呕吐，甚则或溢人诸络而为胎痫，或逼上胸胃牙腮，而为鹅口、马牙、撮口、脐风等症，皆胎气不行为病也。又诸书俱言儿出胎时，乘其啼声未发，急以指拭其口内，令恶血净尽，不使下咽即无他病，此法百中，不能行其一二，而世之稳婆伶俐便捷者，未易多见。若委之粗蠢之妇，诚恐别有妨误，旦婴孩初生必先咽而后眼开声出，在此一闪之顷，欲拭其口中含恶本难为力，帷在洗包婴儿后一二刻许，即将济婴丸研服八九丸，化消肠胃滞气秽物，可保无虞矣。
●济婴丸（又名急救脐风丸）　巴豆（去壳取白仁，再外去白膜内去心叶，一钱六分，研如泥，纸包，压去油，取霜八分），真北防风二钱，羌活一钱五分，殭蚕二钱（微炒，拣直者洗净），皂角刺（拣尖者）二钱，明雄黄七分，山甲鳞（土炒成珠）一钱五分，三稜（醋煮）一钱五分，莪术（醋煮）一钱五分，薄荷叶一钱，甘草三分。共研极细末，浓煎，陈枳壳汤煮荞麦粉成糊，作丸如芥子大。每服三五丸，症重者七九丸，开水研服，以大便行为度，不行再服。此丸能治婴儿撮口，脐风，牙关紧闭，不能吮乳，即宜服此丸，服后二三刻大便一解，即愈；如大便不解宜再服，服至吮乳如常，则每日服二三丸，服至七日不致再发。若至头上发热，面上或鼻上发黄之重症，只要药能下咽，服药后大便有解亦可救。又治鹅口、马牙、腮肿、荷包口，腹胀肠鸣，夜啼，胎痫，惊风等症，服法同前。又婴孩初生未吃乳之先，用此丸开口滚水化服八九丸，俟解尽胎粪，方与乳吃，然后七日内，每日服二三丸，永免以上诸病，出疹痘亦稀。此丸须收藏严密，不可令霉，霉则无力。又陈至一年者亦少效，又霉过者可以治痢，小儿二三丸，大人五七丸，服二次，无论红白俱茶吞，噤口痢桑叶汤吞。
凡鹅口、马牙，服丸药后，用指甲或新青布刮去牙龈上白胎，用硼砂散频擦之。如白胎厚硬，用线扎针头向胎上蜜刺之，令血出尽，亦用硼砂散或立效散频搽。
●硼砂散（治小儿口内诸病）　硼砂二钱，熟石膏一钱，青黛三分，共研末。频搽。
●立效散（治小儿走马牙疳，牙龈口唇糜烂及鹅口、马牙等症）　枯白矾一钱，马牙硝一钱，朱砂三分（飞过）。共研末，频搽。如口唇乾烂，用麻油调搽。
小儿一二岁时，在夏秋六七月间，患肚腹紧胀、泄泻、潮热、口渴，或呕吐，或喜覆面睡，幼科名为三气，症重者谓之暑风惊，此脾胃停滞之病也。或因食生冷油腻，或饮食后当风睡卧，或在母怀食乳对儿摇扇招风，乳饱即行睡著，皆能令脾胃停滞。治者不察，始则退热止泻，继则去风化。痰，未尝有效。余每遇此症，只见其肚腹紧胀，遂用济婴丸二三粒置羔饼内，或粥饭内。与服，日服二次，症重者服三次，每次服三粒为止。儿小症轻，每次只服二粒或一粒，以愈为度。其有热渴末即除者，兼服银柴胡、麦冬、乾葛、泽泻、钩藤、甘草、灯心，每味三四分，二三剂自愈。热盛者加桑叶、三皮、竹茹一二分，无不奏效，屡经应验，因敢流传。
●青丸（五色丸，极验。海上方）　川羌活（姜汁拌炒）白粉葛（炒）、薄荷叶、胆南星（炒）、花槟榔（炒）、广陈皮（炒）各五钱，川厚朴（姜汁拌，炒焦）、陈枳壳（麦麸拌炒）、吴神麴（炒）各三钱五分，真川芎（炒）、炙甘草各一钱五分，胡黄连（蒸）二钱五分。共为极细末，炼蜜为丸（或蜜水迭丸亦可）每克重约三分，青黛为衣。每服一二丸，谅儿大小及病之轻重用之。此丸治小儿百病，外受风寒，内停饮食，或恶寒发热，或腹痛泄泻，或胸紧气急，或痰鸣咳嗽，或呃逆吐呕，或烦燥口渴，或角弓反张，或四肢逆冷及疟痢等症，悉皆应验。呕吐，藿香梗煨姜汤研服。恶寒无汗，苏叶生姜汤下。伤食，山楂麦芽汤下。余用姜皮灯心汤服。如吐泻甚，少便短小，与白丸同服。
●白丸　茅苍术（出茅山者佳，漂炒）、川厚朴（姜汁拌，炒焦）、陈皮（炒）、白粉葛（炒）各一钱五分，化滑石（飞过）三钱，于白术（米泔浸再炒）二钱，炙甘草五分。丸法同前，化滑石为衣，汤饮亦同前。此丸治小儿霍乱症，小泻、大泻，小便短少，或呕吐，或口渴。如有寒热，与青丸同服。如大人霍乱、吐泻，每服四五丸。
●红丸　防风（炒）、胆南星（炒）、明天麻（醋拌炒）、桔梗（蜜炙）、前胡（炒）、茯苓（炒）、川羌活（姜汁拌炒）、茯神（去木炒）各二钱五分，天冬、玄参、生地、麦冬（去心）各二钱五分（四味俱饭上蒸透，捣如泥），银柴胡五钱（蒸）。丸法同前，飞过，朱砂五分为衣，再上赤金箔一字大。每服一二丸，姜皮灯心汤研服。此丸治小儿发热咳嗽，面赤唇红，烦燥口渴，或热多寒少，或四肢逆冷，或泄泻乾呕，或痰喘惊搐等症，为暑天退热止渴要药丸。初病发热、泄泻、口渴，宜先服青丸一二次。如热渴不除，再服此丸。
●黄丸（又名金丸）　天麻（煨）五分，白附五分（姜拌炒），全蝎五分（洗净焙乾），雄黄（飞过）一分，天竺黄一分（若无真的，用竹沥一匙、姜汁少许代之），殭蚕（洗炒）五分，川黄连（姜汁拌炒）五分，白矾（生熟各）一分五釐，青礞石（打碎同火硝均分罐内，火煅如金色，研末飞过）一分。共研极细末，用制过大黄末煎成膏作丸，每丸重一分，金箔为衣。每服一丸，薄荷汤研服。其馀随症用引。此丸制小儿大热发搐，痰鸣喘促，危急之症。如痰涎壅塞喉间，服下此丸，立刻可开。
●黑丸（又名太真丸）　治症同前（为病较前症稍轻缓者，及久热、痰喘等症）。制大黄（酒拌久蒸晒）一钱二分，琥珀六分，制礞石六分，天竺黄六分（如无照前代），朱砂（飞过）六分，天麻（炒）一钱，白附（姜汁拌炒）一钱，茯苓（炒）一钱，茯神（炒）一钱，殭蚕（洗炒）六分，天冬，麦冬（去心二味均捣如泥）、胆南星（炒）一钱，制半夏一钱。共研极细末，炼蜜作丸，每丸约重二分。每服一丸，或用薄荷，或姜汤，或陈皮汤研服。
以上五方系胡梅先生客徽婺时，抄于董採章先生家，传自方村明季方公讳升巡按福建得之海上者，又按此五方治风寒食滞，热痰实症，果有殊功，乃小儿常有之病亦幼幼者，宜常修合应用之药，至于面青唇白，声低息短，倦卧恶光，少食懒言，或久热神昏，或久呕久泻之症，则有用异成散、附子理中汤，或筒泻不止，则有用丁桂、诃蔻理中丸之类，不可不察也。
●寿春丸　银柴胡（蒸）五钱，陈皮（炒）三钱，殭蚕（洗净）三钱，胆南星（炒）五钱，川羌活（姜汁拌炒）四钱，天麻（炒）三钱，云苓（炒）四钱，桔梗（蜜炒）四钱，独活（姜汁拌炒）三钱，法半夏四钱（炒），甘草二钱，前胡四钱（炒），全蝎（洗焙）三钱，川厚朴（姜汁拌炒焦）四钱，白枯矾二钱，川芎四钱，麻黄二钱（去根节炒），枳壳（麦麸拌炒）三钱，白附四钱（拌姜汁炒）。共为极细末，吴神麴打糊作丸，每丸约重三分，飞过朱砂为衣。此丸治小儿百病，外感风寒，内伤饮食，恶寒发热，腹痛泄泻，胸紧气急，痰鸣咳嗽，呕吐恶食，角弓反张，四肢逆冷等症，为冬春二季初病要药，夏秋则用青丸，其馀病症照前五方主治。
●肥儿丸　云苓（炒）、钩藤（忌火）、山楂（去核醋炒）、白术（土炒）、广木香（忌火）、槟榔（炒）、龙胆草（炒）、使君肉（炒去衣）、芦荟（用新灯盏盛，再用灯盏合黄泥包裹火煅，烟尽为度）各五钱，吴曲（醋炒）、川黄连（炒）、甘草、芜荑仁、川楝肉（去核醋炒）各三钱。共研极细末，用麦芽五钱煎水，煮早米粉为糊作丸如芥子大。日服二次，每次服二三分。谅儿大小加减，或置粥内，或蒸饼内，或藕粉内与服俱可，有泄泻者忌服。此丸治小儿黄瘐饮食减少，或病后肌肉不丰，服弥月即壮健，治痞积虫肚，百发百中。
●延生第一方　镇江钱医官传。
小儿初生脐带脱落后，取置新瓦上，用炭火烧至四周烟将尽，放土地上，用瓦盏之类盖之，存性研为末，预将朱砂透明者为极细末，水飞过。如脐带有五分重，用朱砂二分五釐同研，以生地黄、当归身煎浓汁一二蚬壳调和前二味末，抹搽儿上齶间及乳母乳头上，一日之内晚至尽，小儿服之，次日遗下秽污浊垢之物，终身永无疮疹诸疾，生一子得一子，十分妙法也。
●神功消毒保婴丹　缠豆藤（即黄藤也。一两五钱，七八月间，收取毛豆梗上缠绕细红黄丝者是，採取阴乾，此药为主，妙在此药），黑豆三十粒，赤豆七十粒，山楂肉一两，新升麻七钱五分，荆芥五钱，防风五钱，生地一两，独活五钱，甘草五钱，当归（酒洗）五钱，赤芍药五钱，川黄连五钱，连翘七钱五分，桔梗五钱，牛蒡子（纸炒过）一两，辰砂（水飞另研）一两，苦丝瓜（长五寸隔年经霜者更妙，可烧灰存性）二个。上各为极细末和匀，净砂糖拌匀成丸如李核大。每服一丸，浓煎甘草汤化下。
其前项之药须照味预辨精料，选春分、秋分或正月十五日、七月十五日修合，务在虔诚。忌妇人、鸡猫犬见，合时向太阳祝药曰：神仙真药体合自然，婴儿吞服天地齐年，吾奉太上老君急急如律，令敕一气诵七遍。
此丸凡小儿未出痘疮者，每遇交春分秋分时服一丸，其痘毒渐能消化，必保无虞。此方神秘，本不欲轻传，但慈幼之心自不能已，愿与四方君子共之。
此方并治初生小儿口内及牙龈生白点，名马牙，不能食乳，此与鹅口不同，少缓即不能救，多致夭殄。急用针缚筋上，将白点挑破出血好。以上京墨磨薄荷汤，以手指碾母油发，蘸墨遍口内擦之，勿令食乳，待睡一时醒，方以乳再擦之，即愈。
●五福化毒丹　生地黄、硼砂各五两，天门冬、麦冬各二两，元参三两，甘草一两，青黛五钱。共研细末，炼蜜成丸如鸡子大。每服半丸，灯心汤化下。此丸治小儿惊热，一切胎毒，口舌生疮，肿胀、木舌、重舌、牙龈肿痛。
●金蟾丹　治小儿诸惊风等症。
珍珠三分，牛胆南星三钱，全蝎（去头足）一钱，殭蚕（炒）一钱五分，辰砂（为衣）八分，蟾酥一分，金银箔一分，木香七分，槟榔一钱，黑牵牛五分，甘草一钱，豆粉一钱。共研末，凉水捣为丸如圆眼大，金银箔为衣。每服一丸姜汤下。
●预解痘毒奇方　当归六两，川芎六两，升麻六两，甘草六两。上锉研末（不必太研过细）于腊月初八日，取东流水七大碗，煎至三大碗，去渣，选上上明朱砂四两，入绢袋内用线拴紧，又用砂锅一口，将砂袋悬安定，约离锅底一指，将前药水旋添煮之，火不可过烈，必用桑柴为佳，至半日汁尽为度，即取朱砂子锅内焙乾为细末。
●引经方　用糯米半升淘净，取黄土和盐包糯米为团，入火内煅之，其土色通红取出，冷定劈开，选米粒黄色有性者方用，亦为细末。
●服药法　凡小儿一岁足，用朱砂一分，米末一分，蜜一匙，酒三匙，米汤半酒盅调匀二末，徐徐喂服，片时见效。照年岁加减，不可错用。
凡合药时，须焚香沐浴净室，吉日，勿令五牲阴杂人等见闻，此方出自梁府施之数世，其效如神。未出者服之不出，已现苗者服之出亦稀少，陷没者立刻服起。
●神授预稀痘疹　银花（阴乾，金者不用），饭锅粑（每一升入银花一两）。共研末，用洋糖或做糕饼，以开水调和。每日令小儿食之。又每年腊月清晨，摘带露绿萼梅蕊一百，加上白洋糖捣成小饼，令食之。
●又方　除夕黄昏时，取大乌鱼一尾，小者一二尾煮汤，洗浴几遍身，七窍俱到，能免出痘，不可嫌腥。如不信，或留一手或留一足不洗，遇出疹痘时不洗处痘必多。此乃异人所传，不可轻视宝之。又小儿初生，用老丝瓜煎浓汤浴之，生儿三日谓之洗三，但冬寒之日不宜洗，恐有风寒入脐，慎之。
●痘初出片红色不分界限　以红纸燃蘸油点火照之，则分界出。
●经验稀痘神方　（此方系名医得自神授，至精至当，有儿之家宜及早遵行，切勿轻视。）
蓖麻子（去壳衣，拣肥大者）三十粒，朱砂（拣明透者）一钱，麝香（拣真净者）五釐，先将朱砂、麝香研极细末，后入蓖麻子共研成膏。于五月五日午时擦小儿头顶心、前心、背心、两手心、两脚心，两背弯、两脚弯、两胁，共十三处，俱要擦到，不可缺少，擦如钱大，勿使药有馀剩，擦完不可洗动，听其自落，本年擦过出痘数粒，次年端午再擦出痘三五粒，又次年端午再擦永不出痘。如未过周岁小儿，于七月七日，九月九日依法擦之更妙，男女皆同，传方之家不出天花已十三世矣。
●神授方　肥大光洁川楝子，一岁至三岁者七个，臼内捣烂，水三碗，新砂锅煎浓倾入盆内。避风处，将新稀白布一方蘸水，自头至足遍身擦洗，不留余空，仍将布试干避风一刻。四五岁者用楝子九个，水五碗；六七岁者用十五个，水七碗，八岁至十岁用二十个，水九碗；十一岁至十五岁用三十个，水十五碗。照前浓煎擦洗，捣药忌铁器，非但不出痘，且免疮疖。如不信，或留一手足勿洗，出时必聚一块。此系神授之方。新安吴春山先生作宦时，三子俱患痘殄，斋戒虔诣城隍庙，祈祷梦神传此方，后娶妾生二子，照方洗擦极验，深感神功，不敢自私布流传。后吴义丰在楚地见痘疫流行，刊送全活婴孩无算。洗日须择七个除日，如五月至八月初止，有七个除日，均属热天合宜。
●痘疹不出鼻扇垂危者　生芝麻数合，葱头等分，先将芝麻杵细，再用葱头捣如泥、令小儿坐帐中，以前药置盆内，用滚水冲下，则药气蒸即时发出。
●又方　用粪缸内砖一块（年久者佳），以清水洗净，贮茶壶内。令小儿坐帐中，时至其身旁用滚水冲下，壶中热气熏蒸，小儿一闻气息痘即发出。
●痘痒　以松毛丝于痘上轻扫之，即止。
●痘疹回毒　核桃壳烧灰存性，研末。麻油涂之，用真菜油亦可。
●又方　用青松子烧灰存性。麻油调敷患处。
●小儿眼中染痘　小儿眼内出痘，若在瞳仁上恐损目。用其父中指尖血点其痘上，一二次其痘可消。
●小儿出痘遇险者　以白鸽浓煎汤服，或多食鸽子肉亦妙。此系乩仙所授之方。
●痘后眼翳　痘后馀毒上攻眼成内障，令患者仰卧，将黄鳝剪去尾米粒米许，以血滴翳上，闭目少顷拭去，一日三五次，即愈。翳重者数次痊愈。但必须鳝鱼血，每次换一鳝，此方极验。
●又方　蛇蜕一具净洗焙乾，天花粉等分，为末，以羊子肝破开入药内，麻线缚定，用泔水煮熟。食之即愈。
●痘毒　用羯羊粪置新瓦上（瓦须磨光洗净）再将一瓦覆好，文武火炙烟尽为度，存性为末，麻油调，神效。
●疹子不出　痧疹不出，分开顶门，有红筋红瘰，挑破不出。
●又方　用羊乳饮之，自痊。
●痘眼生翳　通神散　白菊花，穀精草，绿豆皮。共为末，每服一钱用柿饼一个，米泔水一盏同煎，候水乾。只吃柿饼，每日三五次，七日痊愈。
●痘疮溃烂　用荞麦一味，磨取细面。痘疮破者以次敷之，溃烂者用绢袋盛过扑之，或以衬卧具有佳。
●痘已出六七日．不长不脓痒塌。　用当归白芍、黄耆、川芎、白术、茯苓、木通、紫草（如无紫草即用红花代之）、防风各三分，糯米二百粒。水煎，乳母同服。
●痘出不起　用湿湿虫数个（研末对酒），灌之即起。
●又方　用牛耳蝨子火焙乾研。酒送下，神效。
●痘后眼翳　蒙花散　蒙花（酒浸蜜蒸晒乾）五钱、蝉蜕（去翅足、洗净泥）五钱、穀精草五钱，兔屎五钱。共为末，或猪羊肝水洗去筋，每两用药一钱蒸熟。任意食之，自有神效。但忌生冷、煎炒发物。
●痘内无浆不起　真山羊血三分。甜酒调服、立起。
●小儿口疮舌疮　用桑皮中白汁、敷之、立愈。或用生黄柏末涂之、亦妙。
●小儿夜啼　用灯火花五个研末。搽乳头上令小儿吮之、即愈。
●又方　用牵牛子研细、水调。敷脐上即止。
●小儿癣疥　藁本煎汤，洗浴并浣衣最妙。
●小儿初生大小便不通　急令妇人以热水漱口、吸小儿前后心及脐下数次、即通。要吸前后背心、两手心、两脚心、脐下、共七处、以红赤为度。
●又方　以甘草、枳壳各一钱。水煎服、可通。
●小儿头上软疖　用大枳壳一个、切破去瓤磨平口，以面麸糊合在疖上，脓血自出。或用大芋头捣烂。敷之亦妙。或用破故脂研末。麻油调搽。
●小儿白秃癞疮　石炭窑内烧红流结土渣四两，百草霜一两，雄黄一两，胆矾六钱，榆树皮三钱，轻粉一钱，共为末，猪胆汁调。剃头后搽之神效。药分减半亦可。
●小儿螳螂子方　按小儿口内生黄马牙，口噤颊肿，历代诸书并无割之一法，今吴浴盛行此风，忍以赤子之颐试人之刃，每至割毙，不知归怨，特录简易良方，以告同志，尚祈遍传，以告远近仁子君子，功德无量。
麝香一分，朱砂五分，螺蛳七个，同捣如泥。涂肉门上阴于自落，切勿剥去。若症重者，将针刺患处，出血即用京墨磨搽，立效。
●小儿赤游风　干脚泥（晒乾或烘乾）一两，加珍珠三分同研末。菜油调搽，即愈。
●快斑散　治痘疮不快。（王海藏方）
贯众、赤芍各一钱，升麻、甘草各五分，淡竹叶三片。水一盏，煎七分。温服。
●急惊风　痰涎壅塞咽喉，其响如潮，名曰涎潮。用金星礞石，火煅研细，入生薄荷汁内，少加白蜜调和。温水服之。其药自裹痰从大便出，屡试极验。
●慢惊风　肢体逆冷，痰滞咽喉，如牵锉状唇缓面青，口鼻气微，昏睡露睛，速用。
胡椒七粒，生栀子七个，葱白七枚，飞面一撮，鸡蛋白半个。先将前四味研末，鸡子白和匀，摊青布上。贴小儿心窝，一日夜除去，有青黑色即愈。如末愈再贴一个。此方贴愈后仍当补脾。
●慢惊风方　用代赭石火煅醋淬十次，研细，水飞晒乾。每服半钱，冬瓜子仁煎汤调下。昔有小儿泻后三日不乳，眼上目黄如金，气将绝，有名医进此方，服之果验。
●又方　以赭石火煅醋淬十次，细研，水飞日乾。每服一钱或五分，煎真金汤调下，连进三服。儿脚胫上有赤斑即是惊气已出，病当安也。无斑点者勿治。
●小儿急慢惊风　取白颈曲鳝，刀斩二段，跳急者急惊用，跳慢者慢惊用。加麝香一分捣烂。对脐贴，外用膏药盖紧。
●小儿卒死不解何症　急以大粪一丸化汁。灌之即活。
●小儿疳积　虾蟆一支，去头及皮、足、肠等，用酒洗净，红糖拌砂仁末填入虾蟆腹中缝定，湿纸包煨熟。食之立效。
●又方　以穀精草或加小青细为末，每用二钱，鸡软肝一具同酒浆饭上炖熟，去药。取肝日日常服，即目盲垂死者可治。
●小儿丹毒　以三稜针照圆圈针破，出紫血即愈。如不好，另以猪肉切薄片，用人腋下夹热榻之，冷时再易热的，其效如神。
●小儿生疮如粟成块成路极痛者。　名龙缠疮。用鲜珍珠、凤尾草捣烂，搽之。又以渣调青油敷之。
●麻胡丸　治小儿风疮疥癣。
苦参五钱，何首乌、胡麻仁（炒）、蔓荆子（炒）、威灵仙、荆芥穗、白蒺藜（去刺炒）、牛蒡子（炒）各三钱，石菖蒲、甘菊花各二钱。共为末，酒糊丸。竹叶灯心汤下，大有奇效。
●小儿吐蛔虫　苦楝根皮二钱，陈皮一钱，半夏（姜汁炒）一钱，茯苓一钱，甘草五分。生姜煎服。
●小儿急慢惊风　獐蹄壳不拘多少（去内肉，瓦焙燥，研极细末），男左女右吹鼻内，日吹数次，即愈。
●小儿肥疮　用鸡蛋二三个煮熟，去白用黄炒出油。搽上，三五次即愈。
●小儿痄腮风肿痛　用橄榄核醋磨。涂之即愈。（即青果核）
●小儿赤丹　用芫荽汁涂之（谭氏方）。
●小儿脐气痛，啼哭无时　陈皮，甘草，乌药（盐水炒），小茴（盐井炒），青皮（酒炒）少许，生白芍，钩藤。上各等分，水煎服，即愈。
●小儿开口良方　小儿落地时，用橄榄核或同肉亦可，烧研灰，同朱砂五分和匀，嚼生白芝麻一口吐唾和药，绢包如枣核大。安儿口中，待咂一个时辰顷，方可与乳。此药取下肠胃秽毒，令儿少疾及出痘稀少。
●小儿慢痹惊风　白附五钱，南星五钱，黑附一钱。并用滚水泡去皮，为末。每服二钱，生姜五片，水煎服。亦治大人风虚，止吐化痰。此方李博士治吴内翰孙女，极效。又陈侍郎风虚极昏，吴内翰令服三四服，亦愈（杨氏家藏）。
●生下即闭闷　看小儿上齶有泡，急用针挑破，将软绢或丝棉包指，拭去恶血即活，切不可使儿吞血下喉。
●生下周身无皮　用白米粉干扑儿身上，候生皮乃止。
●又方　以陈壁土研细末。搽之即生。
●初生遍体如鱼脬，又如水晶，破则水流随又生者。　用蜜砣僧生研。擦之，内服苏合丸。
●囟门肿陷　肿用黄柏末水调。涂两足心，即消；陷用生半夏末水调。涂两足心即起。
●去胎毒法　小儿初生甫离母腹，口有秽毒，啼声未出。急用软丝绵裹指，拭出口中恶血。
用甘草汁浸，飞过朱砂少许，加炼蜜二匙调和成膏，如小豆大。乳汁化服，只须三日，内服三粒，以除胎毒之患。
●解小儿一切诸毒　金银花（晒乾研细末）四两，白洋糖二两。二味拌匀，磁瓶收贮。不拘时调服。
●初生小儿面赤，眼闭不开，二便不通，不能进乳，总由胎中热毒所致。　急以粪清灌之（陈久者佳）。
●小便不通　木通，茄蒂，煎服立通。
●尿血良方　甘草一钱，升麻三分。煎汤调六一散，服即止。
●周岁小儿尿血　大甘草一两二钱，水六碗，煎至二碗。一日服完，即止。
●小儿遗尿　大甘草头一味煎汤，夜夜服之。
●小儿脱肛　猪脂（拣去渣）二两，入蒲黄末一头，捣成膏。涂肛门上，自收愈。
●阴囊肿痛　小儿阴囊忽肿如硫璃状，啼哭疼痛不止。
蝉蜕一两，煎汤一碗。洗肿处，再用紫苏捣成泥，敷包即愈，冬月水浸捣敷。
●阴茎肿痛　小儿阳物头马口忽肿出，小便时肿痛啼哭甚者。
用灯末煎汤，不拘时服之，肿消痛止，小便且清。
●又方　川连、木通各一钱，水煎服，茎痛立消。
●偏坠方　肾子一大一小是也。
香薷，川朴（姜汁炒），枳壳（麸炒），木通，扁豆，生姜，车前叶，各等分。水煎服。
●预防小儿脐风、马牙简验神方　枯矾二钱五分，硼矾五分，朱砂（水飞）二分，冰片、麝香各五釐。共为细末。凡小儿下地洗过即用次末掺脐眼上，每换尿布仍掺上，掺完一料，永免脐风等症。
●脐风撮口　乃初生七日病也。脐内受风以致面赤喘急，蹄声不出，且下身必发青筋一道，须臾行至肚，却生岔，稍迟行至胸矣。
急用独头蒜（切片），安放脐上灸二三壮，再看青筋起处，速灸三壮，或行两岔尽处各边灸三壮，青筋自消，或以灯火灸之，亦可内服万亿丸二三粒，以泄胎毒，行至心胸则不救矣。
●万亿丸　并治惊搐、多痰、啼哭、脐风等症。
朱砂，巴豆霜，寒食面各等分，共为细末，将寒食面和酒为丸，如黍米大。每服二三丸，生姜薄荷汤随便下。
●脐风丸　治惊风、多痰，啼哭不已，腹中痰鸣鼓胀。
代赭石（火煅醋淬三次）五钱，朱砂（水飞）一两，巴豆霜二两，牛黄（如无牛黄，九制胆星亦可）三钱，殭蚕（炒去丝）二钱，全蝎（去头足，水泡去圷味，晒乾）三钱。共为细末，用寒食面二两，陈酒煮和为丸如黍米大，磁瓶收贮，以腊封口。每服五丸，人乳化服。
●脐肿出血　枯矾末敷，或黄柏末敷，或枯矾与水龙骨研末敷，皆效。水龙骨即船板缝干油灰，陈年朽烂者更佳。
●儿脐出血　小儿初生满月，多啼哭致脐中出血。
白石脂研末敷之。如不愈，再炒过放冷再敷，但不可揭动。
●儿脐不干　当归（焙乾），频敷脐中。
●又方　用棉花籽烧灰掺上。
●马牙　初生小儿唇内牙龈生白点，名马牙，不能饮乳。此由胎热所致，与鹅口不同，稍缓即不能治。
急用针缚筋上，将白点挑破出血，挤出如半米样，随用青绢捞出涎，以好金墨磨薄荷汤。遍涂满口，勿令吃乳，待睡片时醒来，方与乳吃，无不立效。若为儿护痛，多致误命。
●又方　挤出血涎后，与糖涂之亦效，或用金墨涂亦良。
●小儿鹅口，满口白烂　枯矾一钱，朱砂二分，为末，以少许掺之，日三次，效。
●小儿走马牙疳方　以女人溺桶中白，用火煅过研末一钱，铜绿三分，麝香一分，共为末。搽患处，即愈。
●又方　黄连一两，硼砂、胆矾各一钱，冰片五釐。共末。掺之。
●小者口舌生疮，乳食，药饵不能下咽者　生白矾，吊吊灰（即灰尘吊下者）各等分，为末，以鸡蛋清调成饼。敷两足心，布包好。
●又方　用桑皮中白汁搽之，或黄柏末涂之，亦愈。
●口疳腐烂方　薄荷六钱，黄柏五钱，青黛（水飞）四分，白硼砂四分，冰片一分，朱砂（水飞）二分。共研末，好好收贮封固。每用少许掺之，数日即愈。
●初生小儿有白膜皮裹舌，或偏舌根　急用指甲入儿口内，刮破舌膜，令血出即以枯矾末少许掺之。若不早治，后必成哑。
●重齶、重龈、重舌　口上胯皮肿如囊盛水名重齶，牙床肿起名重龈，舌下生舌名重舌。如遇此三症，先用针刺患处，令出恶血，用蒲黄末掺之，即愈。
●又重舌（即名雀舌）　用巴豆半粒，饭黏四五粒，同捣饼如黄豆大。贴眉心中间，待四围起小泡去之，亦效（此方不如刺破者为美）。如舌肿满口，亦用蒲黄末掺之，无不平复。
●木舌　舌下生薄膜如石榴子中间隔皮之状，有连舌尖绊住，不能吮乳，正在舌下总筋之上。
治法：用针横刺膜中直勒至舌尖上，断此膜舌即能伸，须要仔细下针，不可穿在总筋之内，刺后出肉，即用蒲黄末涂之，或金墨亦可。
●安神散　能治小儿内热、心燥、夜啼。
蝉蜕（只用后半截，去头足）四十九个，茯神二钱，共为细末，分作四服，用钧藤煎汤调药。不拘时服。合药时不可令妇女、小儿、鸡犬见之。
●又方　以鸡溏粪涂脐上极佳，男雌女雄。
●又灯花散　治症同前。灯花七枚，硼砂一分，辰砂一分。共研末，蜜调。涂几口中或涂母乳上，令儿咂之。如无灯花，用灯草烧灰亦可。
●小者食乳过多，伤食不乳，神效。　黑豆四十九粒，茅草根（每节长一寸许）七节，赤金、纹银不拘轻重，人乳一杯。同药煎五分，与儿食之。
●吐乳方　木香，蚯蚓粪。为末，米汤调服，即安。
●又方　砂仁七粒，白蔻花七粒，炙甘草，生甘草各一钱。共末。频搽儿口中，任其嚥下，即安。
●烧针丸　治小儿吐泻如神。
●黄丹　朱砂（各水飞），白矾（火煅），各等分。为末，红枣肉为丸黄豆大。每服三四丸，戳针尖上放灯焰上烧存性，研烂，或凉水泔水调服。泻者食前服，吐者不拘时服。外用鸡蛋清调和真绿豆粉作膏。吐者涂两足心，泻者涂囟门。
●水泻外止方　葱、姜捣烂，入黄丹为丸如豆大。每用一丸填脐内，以膏药盖之，即止。
●又止泻方　炒白面，饭锅巴。为末，白糖调作饼。食之可止。
●又方　用乾山药（半生半炒）为末，每服二钱，砂糖水调服。
●火泻　凡小儿身热如火，口渴喜饮冷而不喜热汤者是也。
车前子二钱，茯苓、白芍各一钱，黄连三分，泽泻五分，猪苓三分，麦芽一钱，枳壳二分。水煎服，一剂即止。此治火之圣药也。
●寒泻　寒泻者，腹痛喜手按摩，口不干而舌滑者是也。
人参、白术各一钱，茯苓二钱，肉桂、乾姜各二分，甘草一分，砂仁一粒，神麴五分。水煎服。此方健脾补气，分湿利水，祛寒之圣药，自然寒泻立止。
●小儿咳嗽　苏叶五分，桔梗二钱，甘草一钱。水煎服，二剂即愈。有痰加白芥子。
●又方　生姜四两，煎浓汤沐浴，即愈。
●软疖频发　翠玉膏　用通明沥青八两，铜绿二两，麻油三钱，雄猪胆三两。先溶沥青，乃下油胆倾入水中扯拔，器盛用帛摊贴，不须换。
●万全汤　凡小儿感冒发热，无论昼夜，用之有效。
柴胡五分，白芍一钱，当归五分，白术三分，茯苓二分，甘草一分，山楂三粒，黄芩三分，苏叶二分，麦冬一钱，神麴二分。水煎。热服，春加青蒿三分，夏加石膏三分，秋加桔梗三分，冬加麻黄一分。有食加枳壳三分，有痰加白芥子三分，泻加猪苓一钱，吐加白蔻一粒，小儿诸症不过如此。如有惊者加勾藤、人参三分。
●九还金液丹　此药有斡旋造化之功，专治小儿急慢惊风，手足抽搐，不省人事，痰多气急。大人痰盛气急，中风瘫痪，亦效。
胆星（九制）二两，朱砂（水飞）一两，牛黄（生用）五钱，殭蚕（炒去丝）五钱，牙皂（去皮弦炒微焦）三钱，冰片五分，麝香五分。共为细末、用小麦面炒熟，炼蜜和匀，捣丸芡实大，飞金为衣，磁罐收贮，以腊封固。每服一丸，薄荷煎汤下。如大人牙关紧闭，先用通关散开窍，随用姜汤化服一二丸。
●通关散　南星一钱，牙皂（烧存性）一钱，麝香三分，蜈蚣一条（去足炕研）一条，殭蚕（炒）五分。研极细末。以姜汁蘸药末少许掺牙上，或调服一二匙，痰涎自出，再服金液丹一二丸，立愈。
●治小儿一百二十种惊痫　荆芥穗三两，白矾（半生半熟）一两。研细面和丸，黍米大，朱砂为衣。姜汤下。
●小儿呃逆　柿饼蒂磨浓汁饮，即止。
●仙传急惊方（并治大人中风、中痰，服之立效。若因此受谢并食病家茶酒，必受阴遣。）生石膏一两，辰砂五钱。各研末和匀。大人每服三钱，小儿一岁至三岁服一钱，以次递加，生蜜调下，立效。
●治急慢惊风，吊眼撮口，搐搦不定　代赭石（火煅醋淬十次），研细末，水飞晒乾。每服一钱或五分，用真金煎汤，连进三服。看儿脚胫上有赤斑即是惊气已出，病当安也，无班点者难治。
●又方　胆南星（九套者佳）一两，朱砂（水飞）二钱二分。研细末。每服五分或一钱，午前一服，午后一服，灯心，姜汤任下。
●又方　鸡蛋（去壳）煎熟，取芙蓉嫩叶捣烂作饼，将煎蛋包裹再煎至热，取起，贴儿脐上，立苏。
●礞石散　治小儿急慢惊风，痰涎壅塞，命在须臾，药入口即活。
青礞石一两，入砂锅内同火硝一两，用炭火煅令通红，以硝尽为度，候药冷如金色，研末。遇惊风，薄荷汤下二三分。
●小儿痰涎壅盛，牙关紧闭。　猪牙皂，明矾等分，为末。每用一匙，白汤下。
●小儿诸般痫症　生白矾一两，细茶，共为末，蜜丸梧子大。量儿大小，一、二、三、四、五、十丸，茶汤下，服久痰即从大便出。
●小儿痞症　腹大，面黄肌瘦，怯弱危困几死者。
木鳖肉、使君肉各五钱，为细末，水丸龙眼大，每一丸以鸡蛋一个破顶入药调匀，以湿纸封顶，饭上蒸熟。空心食。
●痞块肚大，面黄肌瘦，渐成疳积。　白芙蓉花（阴乾），为末，用鸡肝破开入花末在内，饭上蒸熟。食之。
●小儿二三岁痢疾，不能服药。　用巴豆一粒，绿豆三粒，胡椒三粒，布包槌碎，枣肉二枚捣成丸。敷儿脐上裹好，痢止即去药。
●又方　治痢经验。香芯五钱，红糖、白糖各二钱五分。煎服，即愈。
●小儿疟疾外治　用麝香少许，朱砂七分，同研，以清水调化，用净笔在小儿印堂中书「去邪避魔」四字，于未发之前一刻贴之，即止。
●小儿虫疾　凡人腹中皆有虫，小儿失乳而哺早，或食甜物过多，胃虚，虫动以致腹痛恶心，口吐清水，腹上发有青筋。
用使君肉（火煨），以谷煎汤送下。每月初四五等日，虫口必向上须，于是日服前药，无有不效。
近来乡人取使君子叶同黏枣、糯米粉用糖拌匀蒸饼，于月初与小儿食之，亦效。
●小儿声哑　甘草、薄荷各五分，桔梗、麦冬各一钱。水煎服，愈。
●小儿眼赤　以黄连为末。调敷足心，自愈。
●小儿呆笑　儿无病，忽见人呵呵笑，不见人亦笑，每日如是。
用制半夏五钱，木通一钱，桔梗三钱，甘草五分。水煎服，随于头顶心百会穴灸二壮，即愈。
●小儿目涩　月内目闭不开，或肿怕光，或出血者，名慢肝风。
甘草一节（以猪胆收汁取出炙透，为末）米泔水调末，令儿服之，二三次而愈。
●两目夜不见物　羯羊肝一具，不见水勿犯铁器，竹刀划开入穀精草末罐内，水煎热。不时服之，立效。大人犯此亦服有效。
●小儿疝气　地龙不去土，为末。调涂患处，即效。
●小儿遗尿　破故纸为末。每晚滚水调服五分，即止。
●又方　或七八岁遗尿不禁。
用猪尿泡、猪肚各一个，糯米半升。入尿泡内，又将尿泡入肚内，仍用盐酱五味煮，食之即止。
●小儿体肥，耳后腋下阴乾湿痒。　海螺蛸研末，炒微黄，掺之甚良。
●小儿骨鲠　火炭研淬，问红糖含口内，骨即嚥下。
●百虫入耳　姜汁少许，滴之即出。
●杂物眯眼　金墨浓磨，点眼内即出。
●火烧闷绝　以新出童便冷饮之，或冷水和蜜饮之，即活。
●汤火烧　生大黄、黄柏，寒水石各等分，为末。擦患处，乾用菜油调敷，湿则乾擦。如一时不备，即用醋、黄土末敷之。
●又方　用木瓜捣烂敷之，立愈（如冬月无瓜，即以干老者烧灰，麻油调搽，或用叶捣敷亦可）。
●秘传至宝丹　治小儿惊疳诸症，神效非常，先贤合三方而成一方丹，随症用引。诸病如遗，保婴之术至矣，故口至宝，有力者宜多修合，以济人最妙，三方列后。
七气散五两，妙香散五两，六一散四两，陈胆星一两。共为细末合一处，炼蜜为丸如龙眼核大，朱砂为衣。三岁以上，每用一丸，五岁以下，每用二丸。照方配合，不得加减。
急惊风，薄荷汤下；慢惊风，人参、白术汤下；感寒发热、失惊，葱姜汤下；积聚腹痛，姜汤下；疳疾、身瘦肚大、青筋、手足细、大便泄泻，小便如泔，陈米汤下；伤食呕吐、泻痢，姜汤下；赤白痢疾，陈米汤下；大便秘结，火麻仁汤下；小便赤涩，车前子汤下；发热，薄荷汤下；烦渴，灯心汤下；霍乱，藿香叶、紫苏煨姜汤下；喘嗽，麻黄、杏仁汤下，病后无精神少气力，不思饮食，姜枣汤下。
●七气散　乃消补兼行之剂也。
陈皮（去白）、青皮各一两，三稜（醋炒）黄耆、藿香各五钱，茯苓二两，桔梗、益智仁各五钱，炙甘草、甘松各二钱，莪术（醋炒）一两。
●妙香散　乃安神正气之法也。
●木香（另研）六钱，远志肉二两，朱砂二钱，麝香五分，山药（炒）一两，炙甘草一两，白术一两，人参五钱。　六一散　滑石（飞净）六两，炙甘草一两。此散乃天一生水，地六成之之义也。
●童子痨　陈南酒一杯，童便一杯（先煎），人乳一杯，白蜜一杯。共熬成膏，不时挑服，如病重者多熬，服数次立愈。
●小儿骨蒸潮热，食减瘦弱等症。　秦艽、炙草各一两，薄荷五钱。共细末。每服一二钱，白滚汤调下。
●小儿久热、久泻、烦渴不眠、小便赤短等症。　珍珠草二株，陈仓米一酒杯，老姜皮五分，灯心一撮。同煎。当茶服。
●小儿赤游丹毒，红如朱，热如火，走如云，散及遍身不定者。　水芭蕉根捣汁，调敷加蜜少许亦可。
●游风肿痛　破草鞋，乱头发，烧灰。米醋调敷。
●凡一二岁不拘头面生疮，至十三四岁未愈者。　以桐油调轻粉。涂之可愈。
●小儿头疽方　取有妻室房门内脚踏地下土疙瘩煅过，麻油调敷，疽头上留棋大一空处，俟破后脓血出，即愈。
●蛇丹验方　治小儿大人缠腰丹，其色红赤，形如蛇有头有尾。急宜速治，如缠满腰间，必伤性命。
黄荆树上壁口袋连蜘蛛取数枚（放瓦上焙乾存性），为末，麻油调。敷患处，过夜成痂，即愈。如一时难觅前药。用石灰调陈醋，敷数次亦效。
●小儿秃疮　铜绿五钱，皂矾二钱，乳香（去油）一钱，没药（去油）一钱。共为细末，用陈猪油调涂，麻油亦可。
●又方　取银匠店渍银之水，乘热洗毕，后用大蒜捣烂。敷二次愈。
●小儿初生症类疥癣　先起手足，次遍腹背，缠绵有已。先用涤垢汤以洗之，次用换形散以搽之。
●涤垢汤　姜蚕（去嘴）不拘多少，研细煎汤。浴之，一日或一次二次。
●换形散　青黛、黄柏、枯矾、雄黄、百药煎、硫黄各等分。研末，湿则干搽，干则香油调搽，以愈为度。
●小儿遍身或面上生疳，疮烂成孔，白如大小杨梅疮。　用蒸糯米饭时甑篷四边滴下气水，以盘盛取。扫疮上，不数日愈。
●小儿背起白泡，累如缀珠，一二日即破，脓血外流，痒甚，一处方好一处又起。　用如意草捣烂。敷之，长巾缚定，一夜而愈。
●治疹子发不透，面眼眶肿胀，气喘，命在顷刻者，此法极效。　用大生葱头（连须）捣烂，放在大铜盆内，上用木架架之，再用大被单罩盖停当。大人抱定小儿睡在上面，然后将滚水冲入葱盆内，热气薰蒸，候稍温即抱出，切不露一丝之风，直待汗乾即痊愈矣。但温时抱小儿务要得法，太紧则气不能到，太松则恐小儿手足脱人滚水内，为害匪小，谨慎切嘱。
●红龙丹　治痘黑陷或变紫暗色症，在危急投之，即起色。转红活鲜明。
山甲（炒）五钱，红曲（炒）二钱，川乌（煨黄）二铣五分。共为细末，葱酒调下一钱或二服，亦可。
●保婴稀痘神效方　屡试屡验
羌活、防风、升麻、麻黄、生地、黄柏各五分，归身、黄连、甘草各三分，柴胡、黄芩（酒炒）、乾葛、藁本、苍术、白术、苏木各二分，细辛、陈皮、红花各一分，连翘、吴茱萸各五釐。共为一剂，每逢立春立夏立秋立冬之前一日晚，用水二盅，煎八分露一宿，如遇天雨露在檐下。次早炖热服。一年之内服过四剂永不出痘，即出亦稀少。若过立春以立夏为始，过立夏以立秋为始，服过四剂再不必服。服药后小儿若泻是胎毒去也，第二次服则必不泻矣，亦有初次不泻者，是胎毒轻也。照方制服不可增减。
●三豆方（此扁鹊方）　赤小豆（解心经毒治君火），黑大豆（解心经毒治相火），绿豆（解阳明经毒治胃火），各用三碗，小甘草三两（切片，若能预将甘草入竹筒内填满，用蜡皮纸封固，放厕坑内百馀日，洗净筒取出甘草煮三豆，其功更妙）。以三豆淘净，同甘草入雪水八碗，如无雪水以长流水代之，将豆煮熟，滤去甘草渣存汁，将豆晒乾，入汁再浸再晒，以汁尽为度，每日用瓦罐盛水煮豆。其汤与豆令小儿食，出痘自稀。
●治小儿出痘或因触犯立见变症　急多用元荽（捣汁）和酒，一切帏帐床榻及门户墙壁各处喷之，能辟秽气。或以红枣烧烟燻之亦妙。
●痘中黑疔　先将银针挑破疔出紫血，随用蒲公英涂之。
●结痂痛痒　或乾燥裂痛，或痘烂痒痛，用柏子油涂搽。
●痘不起胀　连壳荔枝（连核）一枚，橄榄（槌碎）一枚，同煎服。
●又方　紫草茸四五分，滚汤砂锅内煎服，即起（有力者加人参三分更妙）。
●又方　雄鸡冠血，真山羊血，用洒酿调服，皆可发痘。
●痘内无浆不起　桑树内虫研烂，和酒酿少许，即起。
●胭脂涂洗法　此方能活血解毒，起发痘陷，兼治黑痘，神效。
升麻一味，先煎浓汤，去渣，用胭脂十馀张于汤内揉出红汁，加红花末一钱余。即以胭脂绵蘸汤于疮上拭之，即能活血散毒。如疮不起热拭之亦可。
●无价散　此解毒清热，凡痘见黑紫陷塌者，最宜。
人粪，猪粪，猫粪，犬粪。于腊月内收取，烧灰存性，各等分为末，瓷罐收贮。临服用冰糖水调下。
●痘黑陷不起气欲绝者　穿山甲（洗净炒黄）研为末。每用五分，紫苏煎汤加酒调服。
●倒靥黑色口唇冰冷　狗蝇（狗身上夏月最多，冬月藏于耳中，以饵取之，焙乾为末）七个，酒调下，移时红润如常。
●治黑痘方　痘疮遍身变黑色而欲绝者，此能救苏而发红色。
穿山甲（切细，用蚌粉和炒黑色存性）五钱，麝香一分，共为细末。每用七八分，温酒调服。
●蝉花散　治痘烂生蛆及夏月诸虫咬伤，臭恶不可近者。服之虫皆化为水，苍蝇亦不敢近。
北细辛二钱五分，全蛇蜕（烧存性）一两，青黛（水澄去灰土，烘乾研细）、蝉蜕（洗净，烘）各五钱。共细末，每服三钱，酒调下，仍以生寒水石研细掺患处。
●秘传痘烂　治痘烂，遍身无皮脓水流黏衣被。
茶叶斤许，拣去粗梗入滚水一渫即捞起，再拣去梗湿铺床上，用草纸隔一层。令儿睡上一夜，则脓皆干。
●痘疮入目或病后生翳障　蝉蜕（洗净），白菊各等分，每服二钱入蜜一匙，白汤调，食远服，一日二次。
●痘疮抓破　以松花粉掺之。
●痘疹十馀日湿烂不结痂　干绿豆粉敷之。
●痘后头上破碎不结痂　黑豆（炒）为细末。香油调敷。
●痘后头面抓破脓水淋漓　用盖屋草（要多年枯烂者，炙），为末，掺之。痘后不收脓亦妙。
●痘后馀毒初发红肿　赤豆，绿豆，用好醋浸烂捣汁。鹅翎常扫患处，自消。
●闷疹子
婴桃核（敲碎）四十九粒，葱头一个，水煎服，看头顶门内有红筋，红瘰挑破即出。
●治疹方　疹乃热也，不可用人参、白术，当理血不用散血，切记。疹初起必发热，口必渴，状如红云一片，与斑相同，但斑无头粒，而疹有头粒，如蚤咬之状。
元参三钱，当归二钱，升麻五分，甘草五分，葛根一钱。水煎服，如心经有火加黄连三分，肝火加枝子六分，肺火加黄芩、麦冬各一钱。
●法制小儿免出痘蛋方　鸡蛋七个，入童便桶内浸七日。每日空心食一个。每年于腊月甘四日浸起，次第浸七日至正正月初一。日服食一个，吃七日。如邻家有出痘者即浸服，重者可轻，轻者免出，宝之。
●稀痘神方　孕妇怀孕时，用生白芝麻五升，或六七升不等，置于常出入处。孕妇随便食，十个月生后小儿不受胎毒，无痘可出，即出亦稀而无害（此江南薛浩然传验之方）
●小儿痘花倒陷　痘花倒陷毒遏在内，用抱出鸡子壳去膜，新瓦焙研。热汤调服五七分。婴儿以酒调抹唇上，并涂胸背及风池穴，更效。
●小儿痘多不能灌浆　白水牛身上蝨二三钱，新瓦焙乾研末。龙眼汤送下，此方极效。服后亦不灌浆，只起黑衣而愈。其蝨冬天在牛耳中取之。
●痘后毒　赤小豆末，鸡子清调涂。
●痘疖　天麻子仁一两，松香一两。石臼内捣千杵，敷患处。
●痘风眼方　吴启孙先生传　荆芥穗、苍耳子、北细辛、薄荷叶（炒去刺净）、防风各等分。同煎好，倾入小瓷瓶内。对眼先熏后洗，洗后，用神佛前灯架上滴下油烛泪搽之，效。
●痘风眼迎风流泪，不论年久　枯矾、皂矾各一钱，花椒五分。清晨用滚水冲于碗内，上用棉纸隔著，将铜钱一个压于纸上，待自来熏蒸之气水。每日早午晚三次温洗，每剂可用三日，共九次。重者十服，轻者三五服除根。宜闭紧眼，只洗眼皮。
●稀痘龙凤膏　乌鸡卵一个，地龙（取细小活者用一条，即田间蚯蚓也）。以鸡卵开一小窍，入地龙在内夹皮纸封其窍，饭甑上蒸熟，去地龙。与儿食之，每岁立春日食一枚。
●免痘丝瓜汤　五六月间，取丝瓜小小蔓延藤丝，阴乾约二两五钱，收起包贮，至正月初一日子时，父母只令一人知，将前丝瓜藤煎汤。待温，洗儿全身头面上下，洗三年永不出豆，即出稀少。
●油饮子　真麻油一斤，每日饮少许，饮尽亦免出痘。
●朱砂散　朱砂大颗者佳，磨五七千下，用蜜糖调。服三五十次，亦免出痘，即出亦稀。
●托里散　治小儿痘疹初发之先宜服此药。
官桂、黄耆、人参、甘草、白芷、防风、川芎、当归、桔梗、川朴、木香、虫蜕各五分。用水一盅煎半盅，温服。
●又方　痘未出时先受风寒发热，或有惊病及解痘毒。
人参、甘草、云苓、羌活、独活、柴胡、前胡、西桔梗川芎、枳壳、地骨皮、天麻各等分，紫草少许。上水四碗、姜二片，薄荷二叶，煎服。倘先伤风微热或有夹食，可服参苏饮。
●痘出四五六日未绽满　人参五分，甘草（生用）三分，川芎四分，当归六分，生耆七分，白芷四分，木香三分，紫草三分，桔梗四分，防风三分，川朴（姜炒）三分，上桂二分。水四盏煎三盏，服。
●痘出七八日脓少，根窠欠红或里作泄。
人参五分，甘草四分，云苓五分，白术六分，川芎五分，当归六分，白芍五分，生耆一钱，官桂五分，生地六分，莲肉五分。上用水四盏，姜三片、枣一枚，煎服。如痘十日、十一二日或泄泻难住，可用木香散、异攻散加减服之。未出痘之先以解毒为主，瓜蒂灰、朱砂，蜜和服之亦可。
●暑天出痘化毒汤　紫草、升麻各三钱，甘草、陈皮各一钱，黏米五十粒，上用水一盅，煎半盅。温服。
●小儿痘后馀毒肿痛　用健牛粪尖烧灰存性，以砂糖调下，屡效。
●痘后馀毒生疮不己　连翘五分，苍术（米泔浸一宿，去粗皮）五分，当归七分，荆芥四分，川芎五分，赤芍、牛子（炒研）各五分，木通（去皮）、甘草（生用）三分，黄连四分，紫草（去芦用茸）四分，生地（酒洗）八分。水一杯，煎二杯，作二服或作丸散亦可，滚水下。
●小儿痘疹眼中生翳　兔屎加蝉蜕、木通、甘草煎汤，频服。
●又方　兔屎（飞过、炒）四两，石决明（用七孔者火炙）一两，草决明一两，木贼（去节）一两，当归（酒浸）五钱，白芍一两，防风一两，穀精草三钱。上为末，炼蜜丸如绿豆大。每服数十丸，荆芥汤下，食后服，应极之致，效。
●又方　穀精草一两，生蛤粉五分，黑豆皮二钱，白芍（酒微炒）三钱。上为末极细，用猪肝一叶，以竹刀批作片，掺药在内，以秆绳缚定，磁器内慢火煮熟。令儿食之，不拘时连汁服至一二月，极效。
●痘不落痂　砂糖调新汲水一杯，服之，白糖调亦可，日二服。
●小儿夜啼　猪窠中草铺席下，勿令母知；又以朱砂书甲寅二字贴床头；又以蝉蜕七个焙乾，存性为末，搽乳头上，令小儿食之，即止。
●小儿肚大有青筋　用蝙蝠屎三钱，瓦焙乾为末，将猪胆煮熟拌屎末。食之，即骨瘦如柴，肚大如斗可活。
●初生小儿无皮，但赤丸红筋，乃母气不充实受胎未足也。　早稻米粉扑之，肌肤自生，神效。
●小儿不屎　此胎热也。大葱白一茎（切四片）乳汁煎顷刻，作四服。
●小儿大小便血　乃传热于心肺，以生地黄汁五七匙，酒半匙，蜜半匙和服。
●小儿目闭或出血或肿涩，此慢肝风　以猪胆汁涂甘草之研末，乳服。
●小儿龟胸龟背　取龟尿摩其胸背，久久即瘥（取龟尿法：置龟瓦盆中，以镜照之即失尿，急以物收之；或以猪鬃刺其鼻中即尿）。
●小儿脐疮　马齿苋烧研敷之。
●小儿脐风锁口　乌梅煎汤灌之，即愈。
●小儿蓐疮　凡小儿百日内生疮名蓐疮，由胎毒所致，又名毒瘴。从身渐延至头，齐眉癞遍则愈，若从头渐治腹者准治。内服犀角丸：
牛黄、犀角、羚羊角、全蝎（酒洗）、殭蚕（炒）、防风、羌活、天麻、麻黄、胆星、天竺黄、黄连、京墨（煅微烟为度）各三钱。共为细末，蒸饼打糊为丸芡实大，朱砂，金箔为衣。每服一丸，薄荷汤下。外宜用药煮布衫穿之，防毒入内而生他疾。以青布做小衫二件同药煮，阴乾，早晚换服，再煮，以愈为度。煮衣之药用大黄八两，甘草四两，当归二两，朴硝二两，乳母宜服煎药十剂，其方列后。
苦参三钱，羌活八分，甘草四分，连翘、防风、荆芥、牛子（研）各一钱。水煎服。忌食鸡、鹅、羊、鱼，韭，葱、蒜等，酒宜少吃。
●小儿齁喘　活鲫鱼七个，以儿自尿养器中待红，煨熟食。
●疳症仙方（治一切肚大黄瘦、腹痛、虫积，神效。）雄黄三钱，麝香五分，胆星二钱，全蝎（火炕去头足）、殭蚕（炒）各一钱，巴豆（纸打去油）五分。共称研净末，神麴糊丸如菜子大，朱砂飞二钱为衣。每服一丸，白汤下。杭州智乐和尚流传此方，济人千万矣。
●小儿口疳　人中白（煅黄），黄柏（蜜炙焦），共为末各等分，入冰片少许，青布拭净，掺之。
●走马牙疳（言患迅速不可迟延故也，多属痘症馀毒所中，又有杂病热甚而成者，其患牙根肿烂，随便黑腐作臭。有五种不治：黑腐不脱不治，牙落无血不治，穿腮破唇不治，用药不效不治）。初起用：
人中白（溺壶者佳煅红）二两，儿茶一两，黄柏、薄荷青黛各末六钱，冰片五分，研极细末。先用温汤漱净，吹药疳上，日用六七次。吹药后，涎从外流为吉，涎毒内收为凶。内服：
芦荟、银柴胡、胡黄连、川黄连、牛旁子、元参、桔梗、山栀、石膏、薄荷、羚羊角各五分，甘草、升麻各三分。水二盅、谈竹叶十片煎六分。食后服。此方虽穿腮破唇并宜服之。
●小儿口疮（不能吮乳）　蜜陀僧为末醋调，涂足心，愈即洗去。
●小儿胎剥　两大腿近小腹头生疮，皮脱开，渐延小腹则不救，此名胎剥。
用黄柏炙研，以猪胆汁调涂之，或加伏龙肝末等分共调，涂之。
●婴儿胎疮　满头者用水边乌桕树根晒研，入雄黄末少，许，生油调搽
●小儿赤游风　此丹行于心上即死。急用白菜捣敷，即止。
●小儿浮肿　丝瓜、灯草、葱白等分煎汁。饮之少许，余多之汤遍身浴之。
●小儿咳嗽　麻黄、防风、荆芥各三钱，为末，绿豆面五钱，研勺杏仁三钱煎汤调前药。每服一钱上下，量儿大小服之。
●小儿血痢　用马齿苋捣汁一合、蜜二匙，空心煎服。
●小儿痢疾　鸡子一个，煮二三滚取起，去白用黄研细，以生姜汁半小杯和匀。两小儿食之，不宜吃茶，其效如神。
●小儿疳痢　新羊屎一升，水一升浸一夜，次早绞汁。顿服，日午乃食，极重者三服愈。
●小儿疳痢、冷积、腹大、吐食、面黄、腿缩　母丁香七枚，为末乳汁和，蒸三次。姜汤服。
●针砂丸　治小儿面黄肚大，积聚不消，不思饮食。
针砂（醋煅七次）四两，皂角（火煅）四两，厚朴（姜汁炒）一两，青皮一两，三稜一两，陈皮、草乌、南木香、雄黄、槟榔，使君肉各一两，鳖鱼脚（醋浸焙乾）八只。上药研极细末，醋为丸如粟米大。空心调服，小儿一岁三分。
●治急慢惊风六方
●治急惊神方　用灯心二十根，长五六寸，蝉蜕七个，去头足翅盖，只用肚皮明壳，上好辰砂三钱，以新白纱扎紧，用线繫好坠于砂罐两边悬空，放水中。量小儿大小，或用水盅半，煎一盅，或用水一盅煎七分，服下即愈。
●治小儿惊痫腹满、大便青白　柏子仁末，温酒调服一钱。
●小儿惊风方　麝香五釐，朱砂二分，乌梅（去核）一个。共研碎，用亲人血数点，再用钩藤煎汤，与儿食之，惊风立愈。
●治小儿寒热，惊痫发热。　用荆芥柴烧沥一杯，入姜汁二匙，消痰如神。
●又惊痫嚼舌，迷昏仰目。　牛黄一豆许，研，和蜜水灌之。
●急慢惊风　用山慈菇以灰水浸一宿，蒸三次晒乾，以上好七醋磨浆入口内，以鸡毛刷七次，痰即下。
●小儿溏泄　柿饼烧熟，食之即止。
●小儿头上肥疮方　陈盐鱼一块，以香油炸焦，去鱼。以油搽疮。
●又方　以编筐篮之葛条煅灰，灯窝油调，涂之。
●治腹内虫疼方　（此方照单加倍研末，糖拌。每晨用三钱，儿大至三五钱亦可）。
乌梅一个，老姜三片，榧子十个，花椒十四粒。黑糖少许。煎服，虫尽出矣。
●小儿误将竹木刺入眼内　白颈蚯蚓掐断，滴血入眼，刺即出。
●小儿天疱疮　大黄、连翘、皮硝、地骨皮各等分。水二碗煎一碗。待冷，以鸡毛搽上。
●又方　以生百合捣涂，一二日即安。
●又方　取丝瓜汁调辰粉频搽之。
●绿云丹（治小儿中风厌）　铜绿不拘多少，面麸为丸如梧子大。每以酒化开，煎薄荷汤服一丸、须臾吐痰涎如胶。
●小儿痘疮疳蚀脓水不绝　以蚕茧一枚，将生白矾末填满，煅枯为末，擦之甚效。
●小儿痘疮入目　（羞明生翳　飞鸿集方）　毕澄茄研极细末。吹少许入鼻中三五次效。
●小儿疳疮　用大枣（去核）填入绿矾，烧存性。研贴之，或以香油调搽亦可，并治耳生烂疮。
●疮中生蛆　绿矾末掺贴，即化为水。
●小儿疸疟，壮热不寒。　黄丹二钱，蜜水和服，冷者酒服，名鬼哭丹。
●小儿痢疾　黄连，黄芩，陈皮，甘草。以水煎服，赤痢加红花、桃仁，白痢加滑石末。
●小儿食积痢（此名保和丸）　神麴，苍术，滑石，白芍，黄芩，白术，甘草，陈皮。以水煎服。一方加茯苓。
●小儿满口生疮　江茶，粉草，共为末敷之。一方加黄丹。
●又方　苦参，黄丹，五倍子，青黛。共末」搽之效。
●小儿夜啼（此邪热乘心）　黄连（姜汁炒）一钱，甘草，用竹汁叶二十片煎服。
●芎黄散　治小儿齿迟　川芎、山药、当归、白芍（炒）甘草（炙）各二钱五分。共末，白汤调。食后服，乾末搽牙根。
●菖蒲丸　治小儿语迟。
人参、石菖蒲、麦冬（去心）、远志（去心）、川芎、当归、乳香、朱砂各二钱。共末，蜜丸如黍米大。用米饮食远服三十丸。
●虎骨丸　治小儿行迟
虎颈骨（酥油炙）、生地、云苓（去皮）、枣仁（去壳炒）、肉桂（去粗皮）、牛膝（洗去芦）、防风、当归，川芎各五钱。共为细末，蜜丸如黍米大。木瓜汤下三十丸。
●灵矾散　治小儿虫咬心疼
五灵脂二钱，白矾（火枯）半钱，共末，每服二钱，水一盏。不拘时煎服，当吐出虫即愈。
●安虫散　凡虫不可尽去，宜安之。
槟榔、胡粉（炒黄）、川楝子（去核皮）、鹤蝨（炒黄）各二两，白矾（桔过）二钱。共为末。每服一钱，米饮调下。
●胡黄连丸　治小儿疳病腹大
胡黄连五分（去果子积），阿魏一钱五分（醋浸，去肉积），神麴二钱（去食积），麝香四粒，黄连二钱（炒，去热积之。上为末，猪胆汁丸如黍米大。每服二三十丸，白术汤下。
●小儿痞疾　鸽粪、皮硝（飞过）各四两，阿魏二钱，麝香五分，香饼三两。上俱成末，拌匀收入磁器内听用，贴时用厚纸五七层，将药一撮滚水调摊纸上。如疾在左在右在中，此药离疾五寸贴之，三五次即效。
●小儿脐疮不干　白矾，白龙骨（各火煅研），为末，每用少许敷之。
●又方　用棉花籽烧灰亦可。
●小儿痞积、腹胀肌瘦　（立眉竖眼、头毛生疮、结如麦穗者，并皆治之）。用立秋以后大虾蟆一只，去其头首，四肢刮净肠肚，以清油涂其上，上以覆瓦下以仰瓦，用火炙之，令熟。与儿啖之，腹中之积秽尽下，连服四五个，一月之后效应难述。
●小儿脐肿　用枯白矾末敷之，或黄柏末敷之。
●化毒丹　治小儿胎毒，口舌生疮肿胀，木舌重舌，牙根肿胀。
甘草三钱，桔梗五钱，元参一两，茯苓二钱，薄荷五钱，人参一钱，青黛五钱，牙硝一钱。共末，蜜丸。薄荷汤下。
●小儿舌胀肿塞　紫雪一分，竹沥半合，细研和匀。频置口中以尽为度。
●小儿外肾肿大　木通、甘草、黄连（炒）、当归、黄芩各等分。用水一杯煎半杯，服。
●小儿尿血　甘草汤调六一散加升麻，煎服，尤妙。
●小儿秃疮　松树厚皮（烧灰）二两，黄丹（水飞）一两，寒水石（细研）一两，枯白矾、黄连、大黄各五钱，白胶香（熬飞倾石上）二两，轻粉一分。上末，熬熟油调敷疮上，须先用甘草、花椒煎水洗之敷药佳。
●小儿遍头生疮　（又名黄水疮）　用咸鱼几尾，以芝麻油煎熟，去油，鱼，独取油渣涂于疮上，数次即愈。
●治小儿喉中痰壅气喘　用巴豆一粒捣烂作丸，以棉花包裹。男左女右塞鼻，痰即坠下，神效。
●治撮口脐风为风湿所伤，或尿内袍裙之中，遂成此症，面赤喘急，啼声不出，名曰撮口。　赤脚金头蜈蚣（炕研）一条，蝎稍（炕研）四尾，殭蚕（炕研）七个，瞿麦五分。共研末。将鹅毛管吹药入鼻，喷嚏、啼哭可医，后用薄荷汤调服一二分，量儿服之。如不喷嚏、啼哭不救。
●一方　小儿初生七日，若有脐风必自发出青筋一道，行至肚却生两岔，待行至心不治。必知者常视其青筋初发，速照青筋上灸三柱，或行至两岔处，亦照两岔头上截灸六柱，青筋自消，儿必活矣。
●宣风散　治初生大儿脐风、撮口，多啼不乳，口出白沫。
全蝎（头尾全者，去毒，用好酒涂炙为末）二十一个，麝香（另研）一分。上和为末，用一半，金银煎汤调服。
●小儿吐泻　香橘饼、丁香、橘红各等分，共末，炼蜜丸如黄豆大，作饼噙化。
●小儿启脾丸　（此丸消食止吐、止泻、消疳、消黄、消胀、定肚疼，常服益胃生肌，健脾开胃）。人参、白术、茯苓、山药、白莲各一两，山楂、甘草、陈皮、泽泻各五钱。共细末，蜜丸如弹子大。空心米汤化下一丸，小儿食伤诸病服之有效。
●助胃丸　小儿服之不伤脾胃。
人参、白术、茯苓、神麴（炒）、麦芽（炒）、砂仁（去皮）、香附（去毛四制更佳）、糖球、陈皮各一两，粉草五钱。上末，炼蜜丸如龙眼大。每服一丸米汤下，或作小丸亦可，量儿大小服之。
●小儿泄泻　用巴豆一大粒研膏，贴在囟门上，烧线香一炷未尽即去巴豆膏，极效。
●小儿吐泻久痢　赤茯苓、白术、木香、粉草各等分，共细末，炼蜜调汤服，立效。
●秘传五疳散　此方专治小儿五疳潮热，面黄肌瘦，烦渴吐泻，肚大青筋，手足如柴，精神悸健，历试有效。无疾预服此药，则诸疾不生，元气虚弱者服半月自然肥满身体轻健。
白术（蜜水炒）一两五钱，白茯苓（去皮）七钱五分，甘草一钱五分，麦冬（去心）一两，使君肉（切碎略炒）七钱五分，山楂肉五钱，麦芽（炒）五钱，金樱子（肉略炒）五钱，芡实二钱五分，莲肉（隔纸炒）五钱，青皮（去瓤面炒）二钱，橘红五钱。上为极细末，和匀重七两，每次用药末一两，用炼蜜半斤或四两调成膏。每日中晌晚间各服一二茶匙，温水漱口。如身热咳嗽加地骨皮、百部各五分。如肚腹饱胀，大便稀水，肠鸣作溏，或虫出不和，加槟榔二钱五分、木香一钱。禀受气弱加人参二钱五分。炼蜜法：用极大青竹筒一节，削去外面青皮，两头留节，将一头锥一孔灌蜜令满，仍用竹钉固孔，以水煮蜜热为度，或加茅根一把在水中煮蜜更佳，如将蜜通炼，临时调药旋服亦好，途中无蜜，滚白水调服亦可。
●小儿牙疳　滑石、铜绿、杏仁、青盐各等分，上为极细末，搽疮上立效。
●走马牙疳　槐皮（烧灰存性）二钱，泥盐（炒）五分，上为极细末。若鼻与喉咙内有，加上片一分、珍珠一分，用鹅毛筒吹入。
●乌犀丸　治诸般疳积。
丑头末二两，青皮三两，使君肉七钱五分，白芜荑二钱五分，鹤蝨五钱，芦荟（烧红醋碎另研）一钱，苦楝根皮五钱。上炒令焦黑色为末，取丸麻子大。每服三五十丸，米饮送下，食前量小儿大小加减。
●黄龙丸　三稜三两，莪术三两，青皮一两五钱，山楂肉、乾姜各七钱五分，上用取丸麻子大，日晒乾。食后姜汤下，量儿大小加减。
乌犀、黄龙二丸间服，食前服乌犀，食后服黄龙。
●酿乳方　解胎中受热，生下面赤，眼闭不开，大小便不通，不能进乳食。
泽泻二两五钱，猪苓、赤苓、花粉、茵陈、甘草各一两，生地二两。上㕮咀，每服二钱、水一盅，煎至半盅。食后令乳母服，去宿乳与儿服。
●小儿诸惊灯火法　凡仰向后者（淬其囟门及两眉齐之上下），眼翻白不下者（淬其脐之上下），不省人事者（淬其手心及心窝之上下），手拳不开口往上者（淬其顶心、两手心），撮口出白沫者（淬其口上下、两手足心）。


卷四  ——————————————————————————————————————————————————————————————————————————————————————————

通治诸病门  ***************************
●太乙紫金锭（一名紫金丹、一名万病解毒丹、一名玉枢丹。）此药解诸毒，疗诸疮利关窍，通治百病，真能起死回生，奇效不可尽述。凡居家出入尝制济人，或遇穷乡僻壤无药之处，带备此丹保身济急，功德匪浅。凡闽广云贵仕宦尤宜多备。
山茨菇（南北处处有之。俗名金灯笼叶，似韭花，似灯笼，色白，上有黑点，结子三稜，二月开花，三月结子，四月初苗枯，即挖地得之，迟则苗腐难寻矣。与老鸦蒜极相类，但蒜无毛，茨菇有毛包裹，宜辨去皮，洗极净，焙）二两，川文蛤（一名五倍子，槌破洗净，焙乾）二两，麝香拣净血，毛、皮、壳细研，净）三钱，千金子（一名续随子，去壳，拣色极白者，用纸包裹同研，换纸数十次，去尽油，以色白再研，纸无油成霜为度）一两，红芽大戟（杭州紫大戟为上，江南土大戟次之，去芦根，洗极净，焙乾）一两半（北方绵大戟色白者太峻利，反伤人，弱人服有吐血者，慎之）。有制法，宜端午七夕重阳，或天月德黄道上吉日修合，量药多寡，预期数日前，主人及医生俱齐，戒沐浴浣濯，新洁衣巾履袜，于僻静净室焚香。将前五味，各为细末，设盥洗盆，出入必净手，薰香各用新洁器盛纸，盖至期夙与主人率医生焚香，陈设药品拜祷天地药王毕，将逐盆配合分两，搅和数百次，极匀，仍重罗两徧依方，用糯米浓饮，调和于木臼内，杵数千下，极光润为度。每锭一钱，每服一锭。病势重者，连服数锭，服后用温粥稍润脏腑，修合此丹总要齐心至诚，极其洁净，制时毋令丧服体形不具之人，并妇人、鸡、犬见之。
治一切饮食药毒、蛊毒、瘴气、恶菌、河魨、吃死牛、马、驼、骡等诸毒，并用凉水磨服一锭，或吐或利，随手便愈。
治痈疽发背、对口、天蛇头、无名疔毒、杨梅恶症，一切疮顽等毒。诸风隐疹，赤肿未破时及痔疮。用无灰淡酒磨服，及用凉水调涂疮上，日夜各数次，痒疼即消。出脓血者，亦减渐愈。
治阴阳二毒，伤寒心闷，狂言妄语，胸膈壅滞，邪毒未发，瘟疫流行，及喉闭喉风，用薄荷一小叶，研末，冷水化下。
治各种气疼，用淡酒或淡姜汤磨服。
治赤白痢及泄泻，肚腹急痛，霍乱绞肠沙等症，及诸痰症。并用薄荷汤磨服。
治男子妇人急中颠邪，喝叫乱走，鬼交、鬼胎、鬼气，狂乱失心，羊儿猪颠等风，中风中气，口眼歪邪，牙关紧急，语言蹇涩，筋脉挛缩，骨节风肿，手足腰腿，周身疼痛，行步艰辛，诸风诸痈，并用无灰暖酒下。
治白缢溺水死心头暖者，惊吓鬼迷死未隔宿者，冷水磨赧。
治毒蛇风犬，一应虫伤，冷水磨涂伤处，另用淡姜磨服。
治久近疟疾临发时，取东流水煎桃、柳枝汤磨下。
治小儿急慢惊风、五疳、五痢，脾病黄肿，隐疹疮瘤，牙关紧急，并用蜜水、薄荷小叶同磨下，及搽量儿大小一圆，作二三服。
治牙疼，酒磨涂，及含药少许，良久吞下。
治汤、火伤流水，磨涂伤处。
治打扑伤损，炒松节，无灰酒煎下。
治年深月久头疼，太阳疼，用酒入薄荷研烂，开纸上贴太阳穴。
治诸蛊肿胀，大麦芽汤煎下。
治妇人女子经水不通，红花煎汤下。孕妇忌服。
此丹应验如神。一家患传尸劳兄弟五人已死者，三方土令服此丹，遂各进一锭，一下恶物如脓状，一下死虫如蛾形，俱获全生，其人遂以药广齐，死证无不愈者。又一女子久患痨瘵，为尸虫所噬，磨一锭服之。一时吐下小虫十馀条后，服苏合香丸半月，遂如当此丹药品虽不言补虚弱之人，亦服有效，诚济世之方也（内用山茨菇、千金子、皆白子可种）。仁人君子合，以济人阴功不小。一牛马中毒，以此丹治亦应。一方，加明雄黄（取透，加石榴子者），用三钱，治一切疮毒极效。
●苏合香丸　犀角（锉碎）二两，冰片（另研）一两，檀香（锉末）二两，木香二两，安息香（酒浸）二两，沉香（锉末），二两，苏合香一两，朱砂（另研）二两，白术二两，荜拨二两，诃肉二两，乳香一两，丁香二两，香附二两、明天麻二两，金箔（为衣用）一百张，麝香（另研）一两。上将各味，锉成粗片，研为细末，入冰射、安息、苏合油同药拌匀，炼蜜为丸，秤过一钱，用蜡包裹，此丸治一切气痛气逆，中气不和，妇人嗳气，或暴卒鬼魅恶气等症。
●保灵丹　（治蛊毒诸毒，一切药毒）。
大山豆根五钱，雄黄、朱砂（净细研）一两，黄丹、麝香、斑蝥（去头足）各二钱五分，赤蜈蚣（一生一炙）二条，川巴豆（拣肥大者，取肉，不去油）二钱五分，续随子（生杵末）二钱五分，黄柏子二钱五分，糯米（生半炒）一撮半。上药入磁钵研，和于端午重阳腊日修合，宜避妇人及鸡、犬。用糯米汤和丸如龙眼小核大，阴乾，磁罐收贮。每一丸好茶清吞下，不得嚼破，须臾毒物下药丸，凝血并下，以水净取收，可救三人之命。
●太乙救苦全生丹（即大道保命丹）
茅山苍术（要色黑而小，有朱砂点为佳，米泔水浸软，晒乾，为末）一钱，丁香（不拘公母）二钱，锦纹大黄（切片，晒，为末）二钱，雄黄（要明透水飞）一钱二分，明天麻（切片，焙乾，为末）一钱二，麻黄（去节，为细末）一钱二分，朱砂（要槐子水飞，为衣）一钱二分，麝香（此味要真者，试验之法，放在火纸煤上焰香即真）一分，蟾酥（好烧酒化，试验之法，将舌尖舐而即麻，是真）三分，甘草（微炒）八分。以上各药研极细末，称准分两合匀，将化蟾酥和药，倘不能成丸，再添好烧酒打丸如米粒大些，用朱砂为衣，晒乾，收贮磁瓶内，勿令出气，随用随开。
治中暑，头晕眼黑，及绞肠腹痛，一时昏闷不省人事及斑痧等症。先将二丸研细，吹入鼻内或纳之舌下，发麻吞嚥，再灌六丸，阴阳水下，凉水亦可。
中寒骤然腹痛，阴阳反错，睡卧不宁，转筋吐泻，手足厥冷，并吐泻不出，猝然难过者，治法照前。
山岚瘴气，夏月途行，及空心触秽。口含三丸，邪热不侵。
感冒风寒，恶心头痛，肚腹饱胀及风痰等症，治法同前。
痈疽疔毒及蛇、蝎所伤，研细，好酒调，涂即愈。
治寒热疟疾临发之时，早晨向东方，姜汤吞服九丸，以一、二粒纳鼻孔，男左女右，随其喷嚏。
小儿发豆不出，并麻疹不发闭闷而死，及痰涎壅盛，并老年膨胀噎膈等症。灯草汤凉水加倍调，服俱能有效。
小儿急慢惊风，两脚已直，两眼反白，牙关紧闭，不能服药者，即将四、五丸，研末，吹入鼻内，即刻醒转，随以此药调汤灌之，立愈。
凡有跌死、打死、惊死、喝死、魇魅死、气闷死、痰厥不省人事者，只要略有微气，皆可将此药研末，吹鼻灌口，可冀复活，既活之后，仍服内料调理。
遇有自缢之人，轻轻解下，摊放平地，速将药丸研末，吹入鼻内，若胸口尚温者，皆可救活复生。
●回应丹　台乌药、防风、羌活、前胡、川芎（酒浸）、白芷、法半夏（姜汁炒）、广皮、砂仁（炒）、赤茯苓、厚朴（姜汁炒）、广木香、藿香叶、薄荷叶、苍术（米泔水浸）以上各四两，香附米（黄酒、童便，醋炒）三分，白蔻仁二两，枳壳（麸炒）一两五钱，草果（入微火内煨，熟，去壳，取肉再炒）一两，白扁豆（炒）二两，六神麴（姜汁炒黄，研）十八两。以上各味共研细末，姜汁为丸，朱砂为衣。
此丹专治老幼中风、中寒，中暑，中气，口眼歪斜，牙关紧闭，不省人事，霍乱吐泻，肚疼转筋内伤，饮食生冷，胃停痰滞，胸膈胀闷，不思饮食，或出外远方，不服水土作泻，心腹疼痛，恶心水泄，疟疾，四时感冒，瘟疫伤寒，头疼发热，遍身痛疼，恶寒无汗，伤风咳嗽，嗳气吞酸，红白痢疾，山岚瘴气，小儿急慢惊风，妇人产后昏迷，恶露不尽，一切痰迷诸症，俱用姜汤化服。大人服二钱，重者三钱，小儿一钱，妇人有孕忌服，身体结实，病重者服五钱，红白水泻痢疾，加红糖三钱化下。
●许祖如意至宝丹　茯苓（去皮）、桔梗（去芦）、肉桂（去皮）、川厚朴（去皮，姜汁炒）、石菖蒲（洗净）、当归（酒洗）、广木香、川椒（去目，炒乾）、吴萸（去皮，盐水浸一宿，炒）、巴豆（去壳，用纸压，去油，净）各五钱，大附子（童便泡去皮尖）一个，柴胡（去芦）、紫苑（去须，洗净）、猪牙皂（去皮、筋、尖，泡）、槟榔（拣大、花白者）、以上之药，各一两。五月五日午时，或每月上七日，或庚申甲子福德天德，天医天巫吉日，鸡、犬不闻，妇女不至之处，虔合此丹先安。真君神位供奉，共为细末，入臼内杵三千下，或炼蜜，或面麸为丸如梧子大，朱砂为衣，磁罐收贮，遇疾照引，五更时吞服，立效。忌荤醒生冷，七日引开于后。
治瘟疫热病，服三五丸，井华水下。
阴阳二毒，伤寒伤风，三五丸，薄荷汤下。
阴症伤寒，九丸，姜汤下。
鬼崇邪气，七丸。山岚瘴气，不服水土，时灾伏尸，传痨、五痢、怔忡，三五丸，颠狂九丸，俱黑枣汤下。
大麻风块遍身，面如中行，口眼歪斜，脱眉烂肉，左瘫右痪，偏正头风，七丸，用生水、酒下服。一七见效。初服之时（用荆芥、银花、苦参、麻仁，煎酒引）。
鹤膝白紫癜，风痰，风癣疥，五七丸，荆芥汤同生水、酒下。
误吞毒药，九丸，消渴泄泻，三五丸。大小便闭，七九丸。酒毒便红，三五丸，喉闭喉风七九丸，俱甘草汤下。
腮肿丹瘤，痈疽疔疮五七丸，俱温酒下。
赤痢，五七丸，黄连汤下。白痢，五七丸，甘草汤下。
诸痔，三五丸，淡矾汤下。
隔气积食，心腹疼痛，五七丸，气咳嗽，三五丸，俱用陈皮、半夏、枳壳、生姜汤下。
蛊胀，五七丸，甘草汤下。
五淋，三五丸，灯草汤下。
肠中气块，三五丸，枳壳煨、姜汤下，腹中成块痛不止，五七丸，皂角汤下。
寒热疟疾，五七丸，生姜莪术汤下，腰背痛，三五丸，盐汤下。邪疟，桃枝汤下。
十种风气，三五丸，茯苓汤下。
黄疸，三五丸，茵陈汤下。
膀胱疝气肿痛、三五丸，炒莱服子，小茴香汤下。
妇人血崩，三五丸，百草霜调酒下。
血晕头疼，三五丸，山楂炭姜汤下。
血痨咳嗽，三五丸，荆芥姜汤下。
血气疼痛，三五丸，牛膝楂炭下。
月水不调，子宫冷不受孕，孕笑孕哭，三五丸，醋炒，艾叶汤下。
赤白带下，三五丸，丝绵烧灰调酒下。
产后腹痛下血，五七丸，阿胶煎酒下。
胎死，五七丸，葶苈煎酒下，鬼胎，三五丸，纸书馗二字烧，入滚白水下。
一翻胃吐食，五七丸，荜澄茄汤下。
小儿急慢惊风，一岁一丸，金银花薄荷汤下。
气疼，一岁一丸，姜汤下。
疳虫，一岁一丸，使君子汤下。
垂涎咬牙，一岁一丸，淡盐汤下。
诸引预备恐一时不及止、用白滚汤亦可，孕妇忌之，幼孩勿多服。凡往来探病，带此丹几丸，避秽除邪。如远客商尤宜多备，不但宝身，并可济急。
●回生产宝丹　柯集庵曰：回生丹诚宝产之仙方也，前有修合。送人者，临产服一丸，坦然快便不觉其功，但闻制药齐戒，虔心发愿普济，然后择一净室，如法遵行吴门马同学，合此丸蒙以十丸见赠，予知其方之好，而不知其方之神也，归即随便送人。癸丑冬有一难产者，子死腹中，余闻而急捡笥，尚有一丸与服之，死胎立下，母命获全，人咸惊叹，余遂发愿修制送人，迄今已数十年，屡试屡验，而艰难诸症之获救者，不下数万人，但不知此方起于何人？记云：长葛孙奎台得之，异人传授，然制法汤引尚有缺处，不若余得者，详且明也，今列于左。
锦纹大黄（为末）一斤，大黑豆（水浸，取壳，用绢袋盛壳，同豆煮熟，去豆，不用晒乾，其汁留用）三升，红花（炒黄色，入酒四五碗，煎三五滚，去渣，存汁待用）三两，米醋（陈久者佳）九斤。将大黄末一斤，入净砂锅，下米醋三斤，文武火熬之，以一长木筋，不住手搅之，成膏，再加醋三斤，熬之，又加醋三斤，次第加毕，然后下黑豆汁三碗，再熬，次下苏木汁，又次下红花汁，熬成大黄膏，取入磁钵盛之，大黄锅钯亦剷下入药。
土白党二两，当归（酒洗，）一两，川芎（酒洗）一两，香附（醋炒）一两，元胡（醋炒）一两，苍术（米汁浸，炒）一两，蒲黄（隔纸炒）一两，茯苓一两，桃仁（去皮尖，并油）一两，川牛膝（酒洗）五钱，炙草五钱，地榆（酒洗）五钱，川羌活五钱，化橘红五钱，白芍（酒炒），五钱，木瓜三钱，青皮（炒）三钱，白术（米汁浸，炒）三钱，乌药（去皮）二两五钱，木香四钱，良姜四钱，乳香（研末）二钱，没药（研末）二钱，益母草二两，马鞭草五钱，秋葵子三钱。熟地一两，三稜（醋浸，纸包煨）五钱，五灵脂（醋煮化，焙乾为末）五钱，山萸肉（酒蒸，捣烂去核）五钱，上药三十味，并前黑豆壳共晒为末，入石臼内，下大八分，拌匀，再下炼蜜一斤，共捣千杵，取起为丸，重二钱黄膏，阴乾，须二十日，不可日晒，不可火烘后，重二钱零，以蜡包之。
临产，用参汤服一丸，则分娩全不费力，如无参，淡盐汤亦可。论曰：凡胎已成子，食母血，月足血成块，谓之儿枕，将产儿枕先破血，裹孩儿，敢难产服此，逐去败血，须臾自生、横生、逆生同治，亦有因气血虚损，宜多服人参为引。子死腹中，因产母染病所致，用车前子一钱煎汤，服一丸或二三丸，无不下者，若因血下太早子死，用陈酒少许煎车前服之，立下。（有力者，用人参同煎，以助元气）
胎衣不下，用炒盐少许，泡汤，服一丸二丸，即下。
产后血晕，用薄荷汤，服一丸，即醒。
以上四条危症，乃临产紧要关头，一时即有名医措手不及，起死回生，此丹必须预备。
产后三日，血气未定，远走五脏，奔充于肝，血晕起止不得，眼见黑花，滚水，服一丸，立愈。
产后七日，气血未定，因食物与血结聚，胸中口乾，心闷烦渴，滚水，服一丸，立愈。
产后虚羸，血入于心肺，热入于脾胃，寒热似疟，实非疟也，滚水，服一丸，立愈。
产后败血，走注五脏，转满四肢，留停化为浮肿，口渴而四肢作寒，乃血肿非水肿也。服此丹愈。
产后败血，热极心中，烦燥言语，颠狂非风邪也，滚水，服一丸，愈。
产后败血，流入心窍，闭塞失音，用甘菊花三分、桔梗三分，甘草二分。煎汤，服一丸，愈。
产未满月，误食酸寒坚硬之物，与物相搏，流入大肠，不得克化，泄痢脓血，用山楂煎汤，服此丸，立愈。
生产时百节开张，血入经络，停留日久，虚胀痠痛，非湿症也，苏梗煎汤，服此丸愈。
产后月中，饮食不得应时，并致怒气，余血流入小肠，闭塞水道，小便涩结，溺血以鸡肝色，用木通四分，煎服此丸。
又或流入于大肠，闭却肛门，大肠艰难，有瘀血成块如鸡肝者，用陈皮汤煎，服此丸愈。
产后恶露未净，饮食寒热不得调和，以致崩漏形如肝色，潮热烦闷，背膊拘急，用白术三分、广皮二分，煎汤，服此丸愈。
产后败血，入五脏六腑，并走肌肤四肢，面黄口乾，鼻中流血，遍生斑点危症也，陈酒化服此丸愈。
产后小便涩，大便闭，乍寒乍热，如醉如痴，滚水调，服此丸立愈。
产后赤白带下，阿胶、艾叶汤下。
产后崩疾，糯米汤下。
产后头疼，身热有汗，为伤风，桂枝三分，姜葱煎汤下。
头疼身热为伤寒，麻黄二分，姜葱煎汤下。
产后变生异症，或单所未载者，俱以童便黄酒各半，连服二丸，立效。
以上之症，皆产后破血为害也，故此单方屡见奇功，诚为至宝，产后一切异症，医人不识人所未经，但服此方无不获验，一丸未应，二丸，三丸必效无凝，胎前常服此丸，壮气养胎，滋阴顺产，调和脏腑，平理阴阳，更为神妙，室女经闭，月水不调，诸症并效。南方近来此等病症最多，极为可悯应广为流传，有力者多制送人，俾四海闺中，免此难症幸甚矣。
●神授夺命救急丹（又名文昌救世方）
上肉桂四钱，飞朱砂一钱，明雄黄一钱，母丁香一钱五分，蟾酥一钱，赤飞金五十张，上牛黄一钱，真麝香一钱。共研细肉，将上药配合于，五月五日，七月七日、九月九日，齐戒沐浴，避鸡、犬，妇人到择净室修合。
此丹专治男妇老幼，四时感冒，瘟疫、伤寒，头疼发热，遍身疼痛，无汗伤风，咳嗽，嗳气吞酸，不思饮食，山岚瘴气，一切风寒暑邪，痰气逼闭，牙关紧急，不省人事，口眼歪邪，心神恍惚，心舌发麻，或误食冷物，腹疼阴症。小儿急慢惊风，如心疼绞肠，乌痧冷麻痧，指甲发青，先用此药吹入鼻内，复用银针刺入少商穴三针，男左女右，出去紫血后，服淡盐汤，黄酒半杯，更妙，凡一切阴阳危急诸症。药不能服者，将此药吹入鼻内，孕妇忌服。此药上通泥丸，下达涌泉，散周身百病，起死回生效验之，至病有缓急，或出外远行，宜多带备，可以济急，此丸用上，上火酒为丸，如绿豆大，大人五七丸，小儿三丸，未满岁者一丸。
●菩提丸方　半夏（姜汁制），苍术（米泔浸一宿），厚朴（姜汁炒制），陈皮，藿香叶，苏叶，扁豆（炒）、砂仁、香附（四制者佳），桔梗，山楂，黄芩（酒炒），枳壳（炒），薄荷，麦芽、神麴（俱炒）。以上每味，各一两，用鲜荷叶煎汤，调拌各药，晒乾，研末，炼蜜为丸，每丸重三钱。
治四时不正之气，时寒感冒，瘟疫流行，岚瘴气，胸中不爽，头目不清，一切时行不顺之症，俱用淡姜汤下一二丸。
治霍乱吐泻，用绿豆四十九粒，胡椒七粒，煎汤，服一二丸。
治红白痢疾，车前子煎，服一二丸，如远行途中不便滚水亦可。
●藿香正气丸
藿香三两，白术（炒）二两，苏梗二两，陈木瓜三两，桔梗二两五钱，川芎二两，柴胡二两，大腹皮三两，茯苓二两，陈皮（去白）二两五钱，半夏曲二两五钱，甘草八钱。
此方仙传专治外冒感寒，内伤食滞，中暑，霍乱呕吐，水泻赤白，噤口痢疾，湿热，寒痰凝结，并久近疟疾，兼头晕目弦，腹痛胃疼，四肢麻木，胸中饱膈，大小便闭，照方加味服之，无不应效。
以上各药，共研细末，用姜汁酒滴为丸，每丸重一钱，每服三丸，小儿服一丸，重者，加一丸，身弱者，服二丸，姜汤引。如疟疾，加常山一钱，乌梅二个，煎汤引。痢疾，加槟榔八分引。如孕妇虚弱过甚者，忌服。小儿未一岁者，量服几分。
●道藏经秘制大黄清宁丸法
用锦纹大黄十斤，先以淘米泔水浸半日，取去粗皮，切片，晒乾，再入无灰酒浸三日，取出，晒半乾。
第一次将大黄入甑内，用侧柏叶不拘多少垫底，蒸檀条香一炷时，取出，晒乾（每次用侧柏叶垫甑底，蒸过）蒸毕起去叶。
二次用绿豆三升，熬浓汁，将大黄拌透，蒸一炷香，取出，晒乾。
三次用大麦三升，熬汁，制法同前。
四次用黑豆三升，熬汁，制法同前。
五次用槐条叶，熬汁。
六次用桑叶，熬汁。
七次用桃叶，熬汁。
八次用车前草，熬汁，制法俱同前，以上均用一斤。
九次用厚朴八两，煎汤。
十次用陈皮八两，煎汤。
十一次用半夏八两，姜汁拌，煎汤。
十二次用白术八两，土炒，煎汁。
十三次用香附八两，醋炒，煎汁。
十四次用黄芩一斤，煎汁，制法俱同煎。
十五次用无灰洒三厅，将大黄拌透，串蒸三炷，香时起出，晒乾。
以上制过十五次，以后晒乾，磨为细末，每一斤入黄牛乳二两（姜藕）汁各二两，童便二两，如不用童便，以炼蜜二两代之外，再用炼蜜炼蜜六两，拌匀，为丸如梧桐子大，每服三钱，治一切病症，对病用引开后。
治头疼身不发热，口舌作渴，火痰症也，用荷叶煎汤送下。
头疼牵连两眉稜骨疼，痰火症也，用姜皮灯草煎汤送下。
头（左边疼，柴胡汤送下）；右边疼，桑白皮汤下。
头两太阳疼，白芷、石膏各二钱，煎汤下。
头顶疼，藁本三钱，升麻一钱，煎汤下。
头时常眩晕，灯心煎汤下。
治发眼初起，先服汤药一二剂。
白芷一钱二分，枳壳八分，川芎一钱，甘菊一钱五分，虫退一钱，陈皮八分，赤芍七分，荆芥七分，羌活一钱，红花三分，防风八分，甘草四分，葱头二根，生姜一片，将前药用水二碗，煎一碗，温服一二剂，再服此丸三钱，用菊花煎汤送下。
害眼久不愈，用归身一钱，菊花一钱二分同煎汤下。
眼目劳碌即疼，内见黑花，用龙眼七枚，去核煎汤下。
鼻孔多疮，用枇杷叶煎汤下。
耳暴聋，灯草汤下，耳痒同。
耳鸣，乃心肾不足，用淡盐汤下。
口舌生疮，是胃火上升，竹叶灯心汤下。（冬天去竹叶一味）
口唇肿硬，生疮生疳，甘草稍三钱，煎汤下。
舌肿满口，乃心经火盛，茯苓灯草汤下。
咽喉肿疼，津吐难嚥，桔梗甘草汤下。
咽喉生乳蛾，或单或双，俱用牛膝汤下。
牙齿疼，石膏三钱，升麻三分（同煎汤下，如老人止，用灯心汤下）
左瘫右痪，秦艽三钱，生姜三钱，煎汤下。
吐血，红花一钱、童便半酒中，入红花汤下。
嗽血，麦冬汤下。
吐紫血成块，名为蓄血，红花三钱、归尾一钱，煎好后入童便半酒中下。
牙缝出血，甘草稍三钱，煎汤下。
鼻血不止，灯心汤下。
从高坠下，跌伤蓄血在内，不思饮食，苏木五钱，煎汤入半酒中童便在内，并加黄酒半中送下，每服（丸药）五钱
溺血人或身体壮实，平日喜欢饮酒，及油腻之物，灯心汤下。
溺血人或老年人体弱，乃膀胱血，肾水不足，宜服六味地黄丸，兼服此药，淡盐汤下，自愈。
膏梁之人自奉太过，诸凡劳心，以致心肾不交，溺血如鱼虾如絮石，用牛膝一两，水二碗，煎一碗，下此药三钱。
溺血管中作疼，麦冬三钱（去心）煎汤下。
治大便粪前下血者，当归一钱，生地一钱，白芍一钱，煎汤下。
治大便粪后下血者，槐花一钱、地榆一钱，煎汤下。
大便或纯血带紫者，红花汤下。
大便或纯鲜血者，当归汤下。
胸中作嘈者，姜皮汤下。作酸者，姜汤下。或时疼时止，口吐酸水，用橘饼半个，切碎，冲汤下。
治伤寒后。胸膈不开，百药不效，用多年陈香橼一个，槌破，长流水二碗，煎一碗，去渣，露一宿，温服送下。
翻胃呕吐，俱用煨姜汤下。
乾呕，生姜汤下。
吐痰涎，姜汁冲汤下。
背心时常作疼，又作冷者，即伏天亦怕冷，煨姜汤下。
胖人素常饮酒无病，忽然昏沉如痴，或蹲地不起，眼生黑花，乃痰也，生姜汤下。
凡人眼眶下黑如煤，乃痰也，姜汁冲汤下。
胸膈饱满，生姜汁冲汤下。
水肿者，赤茯苓煎汤下，如久病发肿者，不宜服。
噎膈者，生姜汤下。若至五十日仙方莫治，此药可治，用四物汤送下。
中暑，姜皮，灯草汤下。
中热暑泻，香薷汤下。
寒伏暑霍乱，羌活汤下。
阴阳不和，霍乱，生姜汤，阴阳水下。
酒伤，甘草汤下。
哮喘，大腹皮汤下。
湿痰流注初起，生姜汤下，有脓者忌服。
盗汗，浮麦汤下。
自汗，桂圆汤下。
暑伏寒霍乱，姜皮汤下。
惊悸怔忡，石菖蒲汤下。
夜不能寐，妙枣仁汤下。
心神不安，夜梦颠倒伏神，入远志肉少许，煎汤下。
小便不通，灯草汤下。
凡人在船上久则动火，松萝茶服。
年老痰火，夜不能寐，气急，用真木香五分，广皮同煎汤下。
凡人遍身作痒，累块如红云，乃风势也，久则成大麻风，用菊花三钱，煎汤下。
颠狂症，灯草汤下。
嘴眼歪斜，出言无绪，骂詈不堪，顷刻即好，乃心中经络有痰，遇肝火薰蒸，痰入心窍，用茯苓三钱，煎汤下。此症非数十服，不得见效。
咳吐痰腥臭如脓血，胸中作痛，乃肺痈也。用苡仁合煎汤下。
治大肠痈，肛门坠痛，并无粪出，只有红白水亦如痢疾，用槐花汤下。
凡人遍身筋骨疼痛，四肢无力，痛彻骨髓反侧艰难，用木通一两，水二碗，煎一碗，每服四钱，即效。
黄病眼目俱如黄金，用茵陈二钱，煎汤下。
年老大便燥结，当归三钱，煎汤下。
小肠痈，腹中疼痛，脐间出脓，小便短少，灯草汤下。
蛊腹，大腹皮汤下。
疟疾，寒热往来，苏叶二钱、槟榔一钱二分同煎汤下。
遗精，淡盐汤下，白浊灯草汤下。
淋症，灯草汤下，兼痛者，海金砂三钱，同煎。
胸膈有痰火，灯草同姜汁送下。
胃脘作痛，饮食减少，姜汤下。
伤寒汗后，馀热未清，滚白汤下。
伤寒咳嗽，发过汗，热尚未清，仍然咳嗽不止，姜汤下。
久嗽，诸药不效，兼有痰者，陈皮一钱，姜皮一钱，同煎汤下。
嗽吐黄痰者，生姜汤下。白痰者，紫苏汤下，久嗽声哑者，柯子叶、麦冬，同煎汤下。
发热久不退者，柴胡汤下。
烦渴饮水不休者，灯草汤或缫丝汤下。
痢疾初起，或单红者，槟榔，红花煎汤下，单白者，生姜汤下；红白相兼者，姜皮、灯草汤下，久痢不止，炙甘草汤下，禁口痢，陈老米煮汤送下。
鼻上生红疮，红点者，乃心上火炎，薰灼肺经，桑白皮、灯草，同煎汤下，要服数十服见效，乃愈。
妇人病症用引开后：
治经水不调，用四物汤（地黄一钱，白芍三分，当归三钱、川芎三分）同煎汤下。
骨蒸发热，地骨皮汤下。
潮热盗汗，浮麦汤下。
胸膈不开，香附三钱，煎汤下。
胃腕时时作痛，生姜汤下。
胸膈有痰涎，生姜汤下。
常常嗳气，不思饮食，闷闷不乐，乃忧郁之疾，香附五钱、生姜三片，同煎汤送下。
凡经行时色紫腹痛者，苏木三钱，煎汤，入姜汁三匙，送下。
经行发热，遍身疼痛，益母草五钱，煎汤下。
孕妇小便不通，灯心汤下。
孕扫遍身发肿，大腹皮汤下
产后诸症，恶露不净，腹中作痛，益母草五钱，煎汤，入童便三匙，或加苏木三钱，煎汤下。
产后头眩目暗者，四物汤下。
产后大便不通，肛门坠重，当归三钱、红花一钱、同煎汤下。
产后小便不利，木通煎汤下。
产后胸膈不开，益母草三钱，香附三钱，同煎汤下。
产后发热，四物汤加益母草三钱，煎汤下。
产后呕吐不止，藿香汤下。
乳汁不通，王不留行煎汤下。
此方丸制法，得宜获自京都，大家屡治各病照引，进服无不效验，诚寿世之良方也（余）不敢私钞传公仁人，君子广传施济阴功，匪浅幸甚幸甚。
●神授清平丸
槟榔一斤，厚朴（姜汁炒）十二两，苍术（制）八两，半夏曲（制）八两，陈皮十二两，草果仁四两，黄芩（酒炒十二两，知母（酒炒）十两，白芍（酒炒）八两，枳实六两，青皮八两，藿梗六两，紫苏六两，楂肉八两，北柴胡十两，乾葛（煨）六两，神麴三斤，制香附八两，甘草四两，栀仁八两（炒）。上药共研极细末，用生姜三四斤，捣汁打糊，为丸弹子大。病轻者一二丸；重者三四丸，白汤化下。禁口痢，噙化嚥下，胃气自开。小儿只须半丸，重则一丸，孕妇虚弱人忌服。
治时行疫气，潮热头痛。
治呕吐泄泻。
治疟疾初起。
治食积，胸腹膨胀。
治胃腕痛，腹痛，大人、小儿皆效。
●观音救苦感应灵膏
此方系唐天师叶真人，诚心济世往求，菩萨赐以良方，以三十六罡攻之于外，以菩提水应之于内，则万病可迅除矣。药有三十六种，合天罡之数菩提水，乃生甘草汤也，久病七日可愈；新病三日可除，真神方也。
大黄一两，香附七钱，三稜一两，羌活八钱，杏仁七钱，芫花七钱，蜈蚣十条，桃仁七钱，皂角八钱，厚朴七钱，槟榔七钱，黄柏八钱，香白芷八钱，淮生地一两，北细辛七钱，上肉桂八钱，麻黄八钱，巴豆八钱，蛇蜕五钱，黄连五钱，甘遂二两，川乌一两，莪术一两，枳实八钱，独活七钱，防风七钱，全蝎七钱，黄芩七钱，草乌一两，秦归一两五钱，蓖麻子（研）二两，川山甲七钱，木鳖子（研）一两，五倍子（研）七钱，天花粉七钱，红芽大戟八钱。上药三十六味，俱用生的，拣肥大者，切为厚片，其巴豆、桃、杏、五倍、甘遂、蓖麻、木鳖及体质坚实不能切片者，俱要捣细，用真正芝麻油六斤，泡药五日，以文武火熬炼，用柳枝搅药，熬至山甲色红黑为度，将药渣滤净，熬至滴水成珠，加研细，蜜陀僧四两，飞黄丹二斤四两，先用细罗筛筛好，临时筛入油内，杨枝搅油无停、至不老不嫩，用铜铁器盛贮扑潮地，或露三四夜，除去火毒，用夹纸挞膏极好，凡修合此药，务须选择天医天月德疗病吉日，或佛诞吉日，虔诚齐戒沐浴，于净室内，供奉佛神拜祷默唸。
南无大慈大悲，救苦救难，广大灵感观世音菩萨（供奉牌位，亦照此书）。
自搅药时至成膏唸诵，菩萨圣号数百遍总足，诚心诚恳切救人之难，济人之急，为念心动神知灵膏熬好，自获感应熬，室切忌秽污，以及妇人、生人、鸡、犬之类，冲破至嘱至嘱。
贴偏正头风，左患贴左，右患贴右，正患贴印堂，兼卷塞鼻孔中，立效，口含甘草汤咽之。
眼科七十二症，发肿，将眼角针刺出血，贴上见效。如有星障翳膜，捲毛倒睫，迎风流泪等症，将膏作条，左患左塞，右患右塞鼻孔中数十年，久者亦可取效，口含甘草水咽之。
喉咙三十六症，单蛾双蛾，喉闭喉风，贴喉上，口含甘草水，久之自愈。
牙疼，风牙、火牙、蛊牙，虚疼，饮食难进，头面赤肿贴牙根，疼处立止，即能饮食，勿服甘草水。
九种心气，疼痛贴前后心，或有气块气积，即贴痛块处，常服甘草水，自愈。
诸般腹痛，并胃口痛，丹田痛，随贴痛处，所满腹痛则贴脐，服甘草水。
中风瘫痪，患左贴左，患右贴右，如不省人事，痰声如锯，牙关紧闭者，迅将膏作条，插鼻孔中，气即苏通，有起死回生之功，口眼歪斜，随歪而贴，饮甘草水。
痨瘵病内有痨虫，贴夹脊穴，尾闾穴，肚脐口，饮甘草水七日，而痨虫尽死。咳嗽吐痰，贴前后心，仍服清痰降火，滋阴补肾药剂，此膏只能攻病，不能补虚。
蛊胀、水蛊、气蛊、血蛊、各蛊症，俱贴下丹田，不可服甘草水。
哮喘咳嗽，盐哮，醋哮、冷哮，伤风哮咳嗽，火喘虚嗽，俱贴前后心，饮甘草水，自愈。
大小便闭，俱贴肚脐，饮甘草水，自通。
伤寒时疫，俱贴肚脐，背脊，饮甘草，酒一醉，汗出愈。
疟疾一日，二三日，或间日，或夜间，寒疟热疟，邪疟，俱贴肚脐，背心天府间，使饮甘草水，自愈。
赤白痢疾，俱贴胃口，肚脐，自愈。
噎膈、气膈、食膈，俱贴胃口，肚脐，常服甘草水。如塞在喉中咽食不下，或到喉中，即便吐回，俱贴喉外，口含甘草水，见效。
妇人赤白带下，俱贴脐下，并子宫两傍，常服甘草水，自愈。
小儿惊风，两目翻上，气逼痰迷，壅塞不通，伤风咳嗽，贴膏于脐，用膏作条，塞鼻，自醒。
小儿诸疳症，贴在肚脐，常服甘草水。若口疳贴牙龈，勿服甘草水。
男、妇、小孩血块痞积，贴肚脐，并贴痞上，饮甘草水。
外科疔疮，用针挑动，以真蟾酥安放疔头上，即用此膏盖贴上，勿饮甘草水，皆疽各痈疖毒，俱贴患处，日饮甘草水。肠痈，俱作丸，服，兼贴肺俞穴，勿饮甘草水。
臁疮脚气，如年久未愈者，将膏瘫于绢上反贴，上盖竹纸，用带缚定，每日一洗一换，十日见效。
吐血鼻衄，贴两足涌泉穴，饮甘草水，自愈。
大便肠风下血，梦遗白浊，贴丹田穴，饮甘草水。
痔疮疼痛，内则卷条插入，外贴尾闾。
跌打损伤，贴患处，饮甘草水。
此膏应验之，速屡增神效，功难殚述，奉劝富馀君子贴此膏药，愈者即当发，虔心损资熬备广为施济，功德无量，此膏神验，其应如响宝之，慎之。
●吕祖授世普渡膏
大蒜头拾斤，葱白头拾斤，老生姜拾斤，川乌八两，草乌八两，蟾酥二两，黄丹五斤，上药先将麻油拾斤，将大蒜、葱、姜熬枯漉去渣滓，再下川乌、草乌二味，熬至滴水成珠，再下蟾酥起锅时，再下黄丹，用磁器贮好。开膏治病，百应百效。
凡筋骨疼痛，手足麻木，风痹不仁，腰痠腿痛，跌打损伤，无名肿毒，俱贴患处，咳嗽发吼，吐血气喘，痰迷心窍，气咽膈食，俱贴背心，手软力弱，不能作事写字，贴于右臂腕际，行步艰痛，贴于膝腕，此药价不甚重，依法熬制，实有神验，幸勿轻视，仁人君子广传施济功德无量矣。
●神授金丝万应膏
木香，川芎，牛膝，细辛，白芷，秦艽，归尾，生地黄，大枫子，枳壳，独活，防风，羌活，黄芩，南星，半夏，苍术，蓖麻子，赤芍，两头尖，贝母，杏仁，白敛，艾叶，连翘，川乌，肉桂，良姜，续断，荆芥，藁本，丁香，丁皮，藿香，甘草节，威灵仙，金银花，红花，乌药，青枫藤，白鲜皮，川山甲，苏木，元参，五倍子，姜蚕，草乌，桃仁，山栀，牙皂，苦参，五加皮，茅香，降香节，蝉蜕，骨碎补，苍耳头，蜂房，鳖甲，庄大黄，全蝎，麻黄，白芨，（以上之药均各一两，惟大黄一味要二两），蜈蚣二十一条，蛇蜕三条，桃、柳、榆、槐、桑、楝、楮（七色树枝）各三七二十一寸。上将前药，切为粗片，用真麻油一十二斤，浸药在内，夏浸三宿，春五宿，秋七宿，冬十宿方煎，以药枯油黑为度，用麻油布一片，滤去渣，贮磁器内，另以片子松香，不拘多少，先下争锅熔化后，方加药油量香二斤，用油四两，试水软硬，仍滤入水缸中，令人抽扯，色如黄金，即成膏矣。每制一料费银几两，膏有万馀济人不少。此膏应验异常，诚为神授之方，能治一切风气寒湿，手足拘挛，骨节痠疼，男子痞积，女人血瘕，及腰痛胁痛，诸般痛苦，结核转筋，顽癣顽疮，积年不愈，肿毒初发，杨梅肿块末破者，俱贴患处。肚腹疼痛，泻痢疟疾，俱贴脐上。痢白而寒者，尤效。咳嗽哮喘，受寒恶心，胸膈胀闷，妇人男子面色痿黄，脾胃有亏等症，及心疼气喘，俱贴心前；负重伤力浑身拘痛者，贴后心与腰眼。诸疝小肠气等症，贴脐下。一切病依所开之，穴按贴无不奏效，诚寿世之仙方也，得者宜广为流传，有力之家常制散，济阴德自无涯矣。
●牛黄清心丸
羚羊角（末）一两，茯苓一两二钱五分，防风（去苗）一两五钱，真阿胶（炒）一两七钱五分，牛黄（研）一两二钱，犀角（末）二两，龙脑（研）一两，白芍一两五钱，甘草（锉炒）五两，麦冬（去心）一两五钱，黄芩一两五钱，大枣（蒸熟，去皮，核，研成膏）一百个，神麴（研）二两五钱，白敛七钱五分，肉桂（去皮）一两七钱五分，人参（去芦）二两五分，芎藭一两二钱五分，乾姜（净）七钱五分，白术一两五钱，于山药七两，麝香（研）一两，雄黄（研飞）八钱，金箔一千二百（另研八百张内，四百为衣）柴胡（去苗）一两二钱五分，陈枳壳一两，桔梗一两二钱五分，杏仁（去皮、尖、双仁、麸炒黄）一两二钱五分，另研），大豆黄卷一两七钱五分，蒲黄（炒）二两五钱，当归（去苗）一两五钱。上除枣、杏仁、金泊、犀角末，及牛黄，射香、雄黄、冰片（即龙脑）四味别为末，入余药和匀炼蜜枣膏为丸，每两作十九，以金箔为衣，此丸专治男妇诸风，缓纵不随，言语蹇涩，痰涎壅盛，卒然晕倒，口眼相引，手足挛搐，脊背僵直，口吐涎末，或心怔忡健忘，癫狂痫病，言语错乱，神不守舍，或歌或哭，或痴或呆，忽如见神鬼，或惊悸恐心神恍惚，梦寐不安，或积热吐血，骨蒸痨病，每用一丸，或用半丸，切开薄荷汤，或滚白汤化下，及治小儿五痫天吊，急慢惊风，潮热发搐，头自仰视，或发痘疹郁结不出，惊过昏迷，每一丸，分作四次，亦依前引，煎汤下，此丸以蜡包裹。
●遇仙丹
白牵牛头末（炒半生）四两半，白槟榔一两，茵陈五钱，逢术（醋煮）五钱，三稜（醋煮）五钱，牙皂（炙，去皮）五钱。上为细末，醋糊为丸如绿豆大，凡经数服后，或以粥啖之。忌食他物。
此丸能治邪热上攻，痰涎壅滞，翻胃吐食，十膈五噎，齁哈酒积，虫疾血积，气块诸般痞疾，疮热肿疼，或大小便不利，妇人女子面色痿黄，鬼产症瘕，吞食铜铁物银，悉皆治之。五更时，用冷茶送下三钱，天明可看去后之物。此药有疾去疾，有虫去虫，不伤元气，亦不伤脏腑，功效不能尽述。小儿减半，孕妇勿服，宝之宝之。
●金花如圣散
苍术（米泔水浸，宿去皮）六两，川乌（火煨）四两，草乌（生用）四两，川芎三两五钱，细辛二两五钱，防风（去芦生用）二两五钱，白芷二两五钱，白术二两五钱，蝎稍五钱，雄黄（净，研）五钱。上药十味，共为细末，每服二钱，或一钱半，量其人之大小，病之轻重，加减用之，好酒送下。汗出为度，忌热物，半日得汗时，切忌，不可见风，此丸散能治男子、妇人、小儿一切诸般病症。
金刀伤，用小便洗，贴上药。
割伤破伤风，牙关紧，好酒调，服一钱，著被盖矇头，约重车行五里地，汗出即愈。如无汗出涎水亦好，若涎水汗，俱无再服一服。
蝎螫，用唾津调贴。
蛇虫伤，用飞矾和药，贴患处，酒服一钱。
妇人产后淋血不止，红花煎酒，服一钱。
多年恶疮，刺去痂，水洗净，贴此散。
脑风口噙，药吹入鼻，或用生姜调，贴两太阳穴。
诸般疮，或茶或薄荷汤，服一钱，出汗。
火烧疮，用凉水调，贴。
多年疮，用小便洗贴。
咳嗽，用桑白皮汤同酒对服一钱。
恶疮疽疖，鱼眼红丝疔疮，调药，用鹅翅扫上患处。
偏正头风，用口噙药水，吹入鼻内。
遍身疥癣，瘰疬、杖疮有血者，将水贴药，继服二钱，温酒送下。
舌根疮，外臁疮，及一切无名肿毒，新汲凉水调，贴患处。
诸风倒地，不省人事，好酒调服一钱，被盖出汗，立效。
骡马等畜，揭鞍风，并诸药不效，抽身抱膝者，药五钱，酒半碗，灌下，将毡盖出汗，立效。
此药加真蕲州白花蛇一条，重七八钱的更佳，如少重大者，或三四钱的亦好，炕，研末，入前药内。
●六合定中丸　（岳抚宪传）
苏叶、霍香、香薷各四两，木香（另研）一两，赤苓、木瓜、羌活各二两，柴胡、生甘草、檀香（另研末）各一两，枳壳二两五钱，厚朴（姜汁炒）一两五钱。上药共为细末，炼蜜，杵均为丸，重一钱五分。
治四时瘟疫，姜汤服，春冬，宜用姜汤；夏秋，宜用黑豆甘草汤下。
妇人产后恶露不尽，用红花山楂煎汤下。
大人、小儿饮食伤者，用莱菔子煎汤下。
男妇心胃痛者，用吴茱萸汤下。
感冒头痛发热，用姜汤下。
小儿发热吐乳，用山楂、灯心汤下。
心胸饱胀呕吐，用姜汤下。
小儿惊风，用薄荷汤下。
中暑，用冰水或冷水下。
霍乱转筋，用阴阳水下。
痢疾肠泻，用温水下。
疟疾，用姜汤下。
胃口不开，用滚白水下。
●神授秘诀单方歌
途中伏暑热难前，急取车轮土五钱，搅水澄清汤尽服，身安体健遇神仙。
伤风咳嗽夜无眠，细研明矾末一钱，青皮陈皮姜共煮，煎汤服下化痰涎。
肚脐疮毒不易痊，火内飞矾地上摊，寒食面糊敷贴上，生肌解毒可安全。
口疮时发不能言，铜绿麝香一处研，乾掺些儿频搽上，好如一刻遇神仙。
妇人口舌痛加干，若是迟医便少安，寻取黄龙胆草用，烧灰调服即仙方。
迎风洒泪目昏然，腊月寻桑莫待闭，觅取枝头不落叶，煎汤快洗好因缘。
热淋小便却难言，不费诸般药散丸，扁竹煎汤连口饮，方知妙药不虚传。
大肠乾涩药难攻，起坐艰难胀腹中，水碾芝麻寻取汁，时时呷下自然通。
鼻中衄血涌如泉，头发烧灰一处研，仍管慢吹鼻内去，方知神散取效先。
齿牙痛苦不堪言，得法犹如遇圣仙，大戟取来疼处咬，名方传下古今绵。
妇人难产最堪怜，要觅医方似隔仙，寻取路傍草鞋鼻，烧灰酒下娩安全。
远年咳嗽未曾停，怨道医书药少灵，但用款冬花作末，烧烟喉吸便安宁。
刀伤出血不能停，下子秋蛾最效灵，研细烧灰贴伤处，即时安愈见方真。
小儿骨痛不能言，出血流脓实可怜，寻取水蛇皮一只，烧灰调油敷痛边。
若问水泻有何方，焦炒车前子最良，细末一钱调米饮，止消一剂保安康。
髁外臁疮久未痊，令人行动痛如煎，要知会取牛蹄甲，烧灰油拌敷痛边。
人身痼冷夜难眠，生用川乌细研，好绢醋调摊患处，令君冷处暖如绵。
木鳖川芎二味平，雄黄减半共调匀，用枣为丸烧数粒，任他请毒不相侵。
凡人忽被毒蛇伤，独蒜原来力甚强，取切片儿遮患处，艾烧七壮自然安。
眼睛内瘴泪连连，好把心来捡药篇，但取鲫鱼同脑胆，调和涂上即安痊。
火烧汤泼最难当，肉烂皮伤痛异常，急取鸡蛋清调酒，频搽疮上自清凉。
咽喉闭塞不能言，幸有硼砂可保全，和捣盐梅如枣大，口中噙化即时宽。
自身狐臭不堪闻，说破真方小便淋，每夜频频乘热洗，儿孙后代勉相传。
悬梁自缢莫乱牵，好解扶安地上眠，皂角细辛吹鼻内，须臾一命可相延。
耳聋重听又虚鸣，不问多年近岁用，鼠胆刺破倾耳内，一时开听即安痊。
小儿啼哭最堪怜，彻夜呱呱不得眠，牛蹄甲末脐上贴，终宵安睡谢神天。
耳门疼痛如刀割，出血流脓久不干，鸠粪夜明砂吹耳，止脓消肿即时安。
一个乌梅二个枣，七个杏仁一处捣，男酒女醋送下之，不害心疼直到老。
一撮黑豆数根葱，陈皮川椒共有功，半碗水煎噙共漱，牙疼立止显神通。
肺风赤鼻最难医，遗有良方好受持，但用硫凡为细末，调和茄汁最相宜。
小儿肿舌最忧焦，锈锁将来火上烧，打下锈儿为细末，水调吃下即时消。
脱肛阴脱病均忧，寻取鲫鱼头用留，火上炕枯为细末，半搽半服自然收。
脱肛不收最堪怜，海上仙方遇有缘，急取蜘蛛随捣烂，涂搽肛上即时痊。
作寒作热疟邪缠，反覆无常似鬼牵，陌上蜘蛛三两个，将他系在脉门边。
咽喉紧急闭加疼，快取芦都草的根，好洒煎下三五滚，竹筒灌入遇真仙。
牛膝生根擂取汁，男左女右鼻中吸，又将好酒调药吞，双蛾一服无踪迹。
妇人经水不能通，鼠粪烧灰立见功，热洒调吞三两服，此方搀信有神通。
妇人乳少听吾言，寻取川山甲五钱，烧研米泔连次饮，流通恰似井中泉。
乳疮肿痛叫连声，焦炒芝麻研细匀，灯盏内油调患处，除脓消肿即安宁。
小便不禁自遗延，寻取天台乌药研，饭后时服宜米饭，日须三次各三钱。
胎前疟疾最纠缠，寒热无休实可怜，急取夜明砂作末，搽调空心服三钱。
妇人崩漏血来多，贯众相同米炒和，每服三钱酒醋炒，方知此散起沉疴。
走马牙疼齿动摇，白砒包放枣中烧，取将黄柏同为末，急痛旋搽痛立消。
满口生疮痛可怜，乾姜好合与黄连，口中细嚼涎流出，顷刻人邀可赴筵。
小儿吐泻日淹缠，滑石雄黄一处研，每服一钱调饮下，方知此药是灵仙。
头风痛苦太阳边，白芷川芎一处煎，再入石膏等分末，热茶调下两三钱。
自汗不止防风末，浮麦煎汤服三钱，不愈煎同牡蛎散，二方经验可流传。
妇人吹乳最难当，急用男梳百草霜，须使饭丸梧子大，三丸酒下见清凉。
痔漏脱肛人难说，川椒蒸制用一撮，空心酒送两三钱，功效如神何等悦。
疔疮最效稀莶草，五月五日午时讨，四钱细末洒服调，遍身汗出方真好。
细辛荜拨及雄黄，用酒研和入麝香，不问蛇伤并虎咬，当时冲饮保平安。
咳嗽无分久与新，谁知只用干浮萍，取来捣烂浓煎服，一夜平安睡到明。
金枪刀斧动伤残，只取黄丹对白矾，最好生肌能止痛，即时伤愈见平安。
小便终日被闭塞，乌头急炒研如泥，将来作饼脐上贴，能通利在片时。
胃虚肚腹成疼痛，内有寸白与蛔虫，急採蜂窝炕存性，酒调一服见神功。
头面若生乾湿癣，半生半熟白明矾，好将美酒调涂上，启然渐换好容颜。
若人翻胃苦多时，乾柿三枚捣似泥，姜酒调吞乘热服，此方神效少人知。
血汗不止是如何，驴粪烧灰不用多，但将些儿吹鼻内，管教此病渐消磨。
灶心土是伏龙肝，药贱功殊仔细看，为末酒调空心服，胎衣不下是灵丹。
儿在胎中被倒悬，全家惊骇计无能，急取伏龙肝作末，酒调一服即时生。
妇人有患阴中肿，葱白石膏入乳香，贴付愈时休洗去，听其自落是神方。
妇人阴内多生疮，痛痒无时不可当，寻取鲫鱼将胆抹，不逾时刻便清凉。
泻痢脱肛甚忧心，槐花为末米汤吞，食前一盏频频进，取效良方实有灵。
犬伤何用苦熬煎，得有良方一处研，刮取砖苔牛粪等，旋搽患处即安痊。
心疼急急最难当，我有真人海上方，扁竹醋炒连口饮，痛身顷刻得安康。
铁锤火煅透心红，淬酒乘温服一锺，专保妇人胎产下，即时分娩喜相逢。
妇人产后患心疼，痛叫牵连醉欲颠，急取鸡子空心服，酒和童便对同煎。
妇人产后血难住，诸药无知百草霜，为末酒调乘暖服，明朝立止见平康。
产后胎衣不落身，卒然惊动一家人，蓖麻去壳四十粒，白面同研敷足心。
小儿咳嗽多气喘，石膏火内慢飞研，速为细末蜜调下，一夜分明减半痊。
急惊风与慢惊风，夺命方知有大功，磨水但将青礞石，调下痰涎立便通。
小儿夜哭不能眠，收拾灯花四五团，研烂灯心汤送下，一宵肃静到天明。
撮口脐风不易痊，十儿难得两三全，急取姜蚕为细末，蜜调涂向口中填。
一切心疼最难当，马兜铃儿一个方，烧存性末温酒饮，男女服之保安康。
一撮花椒水一锺，细辛白芷与防风，浓煎漱卤三更后，不怕牙疼风火虫。
发背疔疮识者稀，醋调陈墨绕四围，生姜猪胆同涂上，天命恰似鬼神移。
人间龟病不堪言，肚内生有硬似砖，自死殭蚕白马尿，不逾时刻软如绵，此治腹内龟病。
●制皂角单方　择虫未蛀而肥者，去皮核，与膜如法炒焦研为细末，听用。
治风症，湿痰气塞不通，用皂角末一两，加白矾五钱，腻粉五钱，共研匀，每服二钱，滚白汤送下。
时气头痛烦热，先用滚水沐浴，随用新极水一锺，加姜汁，蜂蜜少许，将皂角末二钱和服，出汗乃愈。
中风，口喎眼斜，用皂角五两，陈醋调涂患处，须替换涂之，以涂尽末为度。
霍乱转筋，用皂末吹入鼻内，或烧烟黛之，令得喷嚏即安。
大小便不通，用皂末三钱，入粥内食之，立通。
中风口噤，用猪油涂在皂角上，将火炙黄，研为末，每服一钱，温汤下。气壮者，服二钱，如牙关，用柏枝搽。
急喉闭，用皂末生熟各半，和匀，以筋头蘸末点肿处，以醋调肿处，项下如肿须出血而愈。
目昏咫尺不辨人物，眉发脱落，鼻梁崩陷，皮肉起疮而癣，用皂角刺二斤，捣为末，每服一钱，浓煎大黄汤下，连服十日。
●山豆根单方通治　将山豆根洗净，切细，捣为末，听用。
解蛊毒水和调下。
癣疮，用蜡油调搽。
五种痔漏，水研汁服。
赤白痢疾，炼蜜为丸，空心酒下。
霍乱，每服二钱，橘皮汤下。
女子气肿，每服三钱，热酒下。
狗咬蛇伤，用水研成膏贴之。
●商陆单方通治　忌铁器，并盐味赤花者，不可食之。
喉中卒被毒气攻痛，用商陆根切细，炒，热布包，熨患处。
瘰疠攻痛，用根捣成饼，敷疮上，以艾火灸之，或数十壮，逐日炙之，炙至不痛为愈。
浮肿，用根捣汁一碗，作三次，顿热服，则水从大便出。
诸疮毒，用根和紫花地丁，切碎，酒煎服。
●咸灵仙单方通治　（于九月内丙丁戊己日，寻威灵仙根，要不近水声者，洗净，焙乾，为末，以好酒和，令为湿，装甑内蒸透，放大桶内紧封，勿令泄气，过二三日，又取如前蒸之，九蒸九晒，如干漆状，用白饭捣令为丸梧子大，每服二三十丸，温酒下，名灵仙丹，作修此丸务要择一净室，齐戒沐浴心，诚身洁效验，异常宝之，慎之。
治男女中风不语，姜汤或滚白汤下。
手足不随等症，并口眼喎斜，姜汤下。
筋骨疼痛，水酒下。
治热毒疮毒，金银花煎酒下。
●灯草单方通治　治一切淋症，窍塞不利，能降心火，煎水服愈。
喉塞，喉闭，喉风，烧取灰吹喉，立愈。
妇人产胎不下，子毙腹中者，用灯草半斤，烧灰听用，将羊角一个，去空如筒，装灯草灰在内，择一老诚稳婆，以羊角插入阴门，将灰吹入其腹，胎化为水，下身弱之，妇止，用灯草灰二两五钱。身壮者，四两，此方救母损子，不可乱用。
破伤风，嚼烂和津液，贴患处。
又以棉裹嚼烂敷之，止血。
●三七单方通治　三七者，血属之圣药也，七叶三毛，故名三七，主治之，效备详于后，今特揭而传之。
跌首破碎，置上止血，三日全效，又不溃烂。
吐血上冲者，研末，以上京墨研，浓水酒化下。
妇人久不受胎，研末，每服三钱，早米汤同无灰酒任下，久则受胎。
妇人赤白带下，血崩，研细，服二钱，白酒调下，后服四物加三七五分，煎水服。
妇人吐血不止，每服一钱或五分，自嚼米汤下，有力之家，或用人参五分，无力之家，或用上上党参三钱，同末煎服。
肠风下血，每用四物加三七一钱，水煎服或空心一钱，研末，酒调服亦可。
刀伤箭伤，血出不止，嚼烂罨上，即止痛止血。
妇人产后血涌，研末，用三钱，水酒调服，即止。
跌打损伤，以三七嚼细，罨在患处，即消青肿，仍以酒冲服末一二钱。
天时害眼十分重者，以三七磨，水调点眼眶内，即愈。
赤白痢疾，用三钱，为末，米泔水调服。
虎狼蛇咬，研末，每用三钱，酒调服，另嚼少许，涂患处。
受下蛊毒，先吃少许，其毒渐出。
疮毒痈疽痛不可忍，研末，以烧酒调和，取蟾酥少许同涂。
伤寒口齿牙不闭，将生姜搽牙，即用三七末三钱，姜汤灌下。
男妇肚痛，用一钱，涂腹外，见咸痛止。
男妇双单蛾喉风，为末，用一钱，盐酒下。
小儿痘疮，为末，蜜水滚热下。
男子血淋，用一钱，灯心汤同姜一片，引化服。
男妇气痛，量年近远，为末，一钱盐汤下。
●棉花子单方通治
治妇人肚肿脚肿，将子炒枯，研末，冲水酒服下。
治男妇筋骨，腰膝疼痛，炒枯，研末，冲水酒化服。
●男妇诸病香乌散　香附，乌药，各等分，为末，每服一二钱。
治饮食不进，姜枣汤下。
治疟疾，乾姜白盐汤下。
治妇人冷气，米饮下。
治妇人血海痛，男子疝气痛，茴香汤下。
治头风虚肿，茶汤下。
治腹中有虫，槟榔汤下。
治产后血攻心脾，童便下。
●四制枳壳丸
积壳四两（米泔水浸，去穰，切片，分四处炒，一用），苍术一两（同煮乾，炒黄色，去苍术不用，再用）莱菔子一两（水煮，炒乾黄色，去莱菔子不用，再用）小茴香一两（同水煮乾，去小茴香不用，再用）乾漆一两（同水煮乾，去干漆不用，外加）香附（醋炒）二两，槟榔一两，元胡（微炒切）一两，三稜二两，莪术二两。
三稜、莪术二味另制，用童便一锺，浸一宿，次日，用巴豆去壳三十粒，同水煮，炒黄色，去巴豆不用，制毕取香附，槟榔、元胡、积壳四味共研为末，再用苍术、莱菔子、小茴香、乾漆煮，炙好，醋一碗，同面糊为丸和梧子大，每服七十丸，清米汤下，此丸能治气血凝滞，腹中膨胀，积聚宿食，快膈宽中，顺气化痰，消导饮食，无不应验。

疮毒门  ***************************
●治一切肿毒屡验方
杏仁不拘甜苦，皆用剖开两瓣，择边稜齐全者数枚涂，以溏鸡粪加麝香些，须置在疮上，即吸住不脱，移时毒聚，则杏仁迸起，随以第二枚置之，如仍前吸住进起，乃毒未尽也，即以第三枚置之，其毒起必轻一触即脱，无不愈者。
●巴公膏（系四川巴公，治母痊传此方）　此膏治一切无名肿毒，及一切痞块神效。
木鳖子二十一个，象皮一两，大川山甲（油煎化为度）四十九片，巴豆三十五粒，山栀子（红者，去壳，熬化去渣）八十一个，真芝麻油四斤，桃柳杨槐桑（五种嫩枝各九条，撅碎）。将油、煤、枯树枝，用铁丝小纲杓捞起树枝，再入木鳖子等药，煤化，用绢袋滤去渣滓，将前油食入锅内，熬沸撤火，稍定，入炒过黄丹，搅匀，将锅取起，再入血竭、儿茶制乳香制末药各三钱，硼砂五钱，细细搅匀，用凉水一盆，将膏倾入水内，用手扯药干余遍，再换水数次，拔去火气，收贮磁罐内，临用重汤炖开，摊贴，忌用火烘。
●治一切无名肿毒，服药
泽兰叶一两，广胶（另器酒化冲入）五钱，白芨三钱，淮牛膝三钱，白芷三钱。
人身以脐为中，如患脐以上及头面者，去牛膝，入白芷；脐以下及足膝者，去白芷，入牛膝，上下俱患者，二味，并用水煎，临卧时服，接饮热陈酒，必得酩酊，盖被出汗为度。已溃；未溃，服一二三四剂，即愈。
●一切肿毒　山药捣成泥，涂之立消。
●又方　用独脚莲根七八钱，生酒擂服，尽量饮之，一夜见效。
●恶疮不敛　瓦松阴乾，为末，先以槐枝、葱白汤洗净，后掺之立效。
●诸疮久不瘥者　鲫鱼煅灰，和酱涂之。
●治毒膏　贴一切肿毒，神效。
蓖麻子（去油皮）四两，血竭三两，蟾酥（乳化）一两，乳香（出汗）一两，白松香一两五钱，加顶上麝香一二钱。共成为膏贴之，神效。
●拔毒法　以极细铁屑，将好醋调之，煎二三沸，捞醋中，铁屑铺于患处片时，将上好磁石（即吸铁石也）一大块，频频吸之。阴症用之，其毒自出。
●一笔销　闹洋花数斤，拣极净煎膏、将草乌、川乌（几钱，研细，入内煎收）成膏。凡遇有患疮毒，用笔蘸药涂之。
●治脑疽发背，一切恶疮初起方。　（此方系张公伯玉榜示传人，获福无疆）
採独岩苍耳草一根，连叶带子，用细切不见铁器，用砂锅入水二大碗。如疮在上部，饭后徐徐服，讫俟吐出，吐定再服，以药尽为度，如疮在下部，空心服，疮自破出脓，以膏药贴之。
●治发背对口，及一切痈疽溃烂，有回生起死之功。
宫粉一两，轻粉、银朱、雄黄、乳香（制净）、没药（制净）各二分五釐。共研极细末，听用，先将好茶叶煎浓汤，洗患处后，将公猪腰子切开，掺花五分于腰子上，盖患处，待药如蒸，良久取去，一日一次，拔毒减痛，溃出浓秽，不可手挤。轻者，二次愈；重者，五七次愈。此方济人甚众，切勿轻视。
●吕祖灵宝膏　桐卢一人，因母病患发青，百治不痊，祈祷备至一夜忽梦，祖师曰：君孝格天命，予救拔如迟延一日，病即不可复疗，遂授此方得痊，遂留传世。
栝蒌（取子去壳）五枚，乳香（如枣大者）五块，二味共研细末，以白蜜一斤，同熬成膏。每服三钱，温黄洒调化服之。
●又发背真秘方　狗牙（取大者，或取二三个）炒黑，研极细末，听用，先将生葱熬汤洗疮，再将前末，用好醋调敷患处，即愈。
●又发背方　鲜苦参根去泥，洗净捣烂，同鸡蛋清搅如糊。未溃者，满涂之；已溃者，四围敷之，中心留顶，若经时药干，以井水扫润之，有起回生之功，真神方也，勿以平常之方忽之。
●神膏方（此方得之甚难，礼下于人设法购求，后方得传遇患照方修合，无不应效。）
滴乳香（箬包烧红，砖压去油）四两，净没药（箬包烧红，砖压去油）四两，鲜血竭（要红艳者）四两，白儿茶四两，上银朱四两，杭定粉四两，好黄丹四两，好铜绿二两。以上之药，各另碾无声，筛细末共一处，临时照患疮之大小，用夹连四油纸一块，用针多刺小孔，每张称药末五钱，用真芝麻油调，摊在油纸上，再用油纸一块，盖上周围，用小片带扎缚疮上，用软绸帛扎紧，自然上痛，化腐生新，过三日，将膏揭开，浓煎葱汤，将疮上洗净，软绸拭乾，将膏翻过，用针照前多刺小孔贴之，取其又得一面之药力也。无火之人，内服十全大补汤；有火之人，减去肉桂、姜、枣，煎服，兼以饮食滋补，无不取效，至重者，用膏二张，百无一失。
●无名肿毒单方　紫花地丁，三伏时採收，晒乾为末，飞罗面为糊，将末和成饼，收贮，临用盐醋浸一宿，贴之甚效。
●对口疮方　姜汁磨，京墨四边围住，以白梅猪胆涂疮口亦效。
●治对口仙方　（此名天疽，十有九死，不可不慎）　鲫鱼一尾，去鳞肠，捣烂，入头垢五六钱，再极均，加白蜜半杯，搅匀，从外涂入，里面留一孔出毒气，二次全消，即时止痛，如已成形，有头将出脓，或他医已治不效，而出脓者，内服三香定痛散，则能起死回生矣。
●三香定痛饮　原方无分两，临用延医酌定。
木香，黄耆，紫苏，人参，厚朴，甘草，桔梗，上官桂，乌药，当归，白芍，川芎，防风，明乳香，没药。水二杯，姜三片，红枣二枚，煎好，食后服）
●对口初起方　不论偏正，用蛇蜕一条，煅灰，以好酒调服，亦验即消。
●一切痈疽、疮、疔、无肿毒，不论阴阳，已溃来溃，外治总方。
取桑条如手大，指粗二根，炭火烧著，一头吹灭，用心烟薰针疮上，如未成者，便消；已成，便破，有疔去疔，有毒去毒，须薰针数遍，不疼者，针至痛疼，如痛疼，针至不疼，即愈。
●又方　治无名毒起，初发掀热，未破者，神效。此名乌龙散膏。
隔年陈小麦粉，矾锅焙炒，初炒如锡，久炒则干成黄黑色，冷定，又放于地上，出火毒研为末，陈米醋愈，陈者更佳，调糊熬如漆，磁罐收贮，临用摊纸上贴之，即如冰冷疼痛，随止少刻觉痒干，亦不可动，或缠裹之，久则自消，力尽脱落，药易功大济生者珍之。
●治痈大如盘，臭不可近。　桐树叶醋蒸，贴之。退热止痛，渐渐收口秘方也。
医传云：如是肠痈，不可药治。单用皂角刺酒煎服，即从小便出脓，立效。
●又方　凡属小肠痈，则左足缩；大肠痈，则右足缩是也。
用地榆一斤，水十碗，煎三碗，再用生甘草二两，金银花一两，再煎一碗，空心服，一服即消，久亦不须两服也。但忌房事，余不必忌。
●鼠瘻核痛　未成脓者，以柏叶捣涂，熬盐熨之，气下即消。
●颈上疬疮　旧琉璃灯烧灰，菜油调搽，神效。
●内消瘰瘻秘传经验方（未溃者，内消；已溃者，外贴大乙膏，收口即愈。）
夏枯草八两，元参、青盐（火煅过）各五两，海藻、花粉、生地（酒洗）、海粉、川大黄（酒蒸）、贝母、白敛、薄荷叶、连翘、桔梗、当归（酒蒸）、枳壳（麸炒）、焰硝、甘草各一两。共末酒糊作丸绿豆大，食后临卧低枕，用白沸汤吞百馀丸，就卧一时妙。
●项瘿　猪喉下肉子七枚，瓦焙研末，每夜酒服一钱，忌酸硷油腻寒气之物。
●肺痿　肺痈者，先因感受风寒，未经发越，停留肺中，亦有七情飢饱，劳役损伤脾肺而生者，又有劳力内伤，迎风响叫，外寒侵入而生者，其初则毛耸恶风，咳嗽声重，胸隔隐痛，项强不能转侧者，是其真候也，久则鼻流清泪，咳吐脓痰，黄色腥秽，重则胸塞胀满，呼吸不利，饮食减少，脉洪自汗，渐至久咳，劳伤咳吐痰血，寒热往来，形体消削，咯吐瘀脓，声哑咽痛，其候转为肺痿，如此者，百死一生之病也，用大栝蒌一个，开一孔，内子有多少粒数，配杏仁（去皮尖）如数入栝蒌内，将孔封好，外用黄泥包好，煅红，无烟候冷去土，将栝蒌又配川贝母如前数，共研为细末，用蜜调二钱，卧时服灯心汤过口。
●又方　用童便四合，大粉甘草寸许四破浸之，露一夜，平旦顿服，一日一次。
●又方　咳吐脓血，胸中隐痛，用薏苡仁略炒，为末，糯米饮调服，或者粥，或水煎服当。
●又方　痈危急，以橘叶绞汁一盏，服之，吐出脓血即愈。
●治肺痈奇验方（凡人肺痈初起时，咳而两胸即疼者，是也，即宜急服此方。）
元参半斤，天冬四两，桔梗二两，炙甘草一两。水十碗，煎至二碗，再用蒲公英五钱，金银花五钱，再煎一碗，食后饱服之。初象者，即消，日久者，即生肉奇方也。
●肺风疮　金头蜈蚣（去头、足，瓦上焙乾）一条，雄黄一钱，硫黄一钱。共研细末，夏月，用白茄子捣汁，调搽，冬月，用桕油杵膏，涂之，卧涂于面，次早洗去，半月全愈。
●又方　此方曾经验过。
黑芝麻（去皮），莲肉（不去心，水浸软），每早食之，即愈。
●悬痈　由于三阴亏损，湿热效聚而成，此穴在于穀道之前，阴器之后，又为海底穴也。初生状如莲子，少痒多痛，日久渐如桃李，赤肿焮痛，溃后，轻则成漏，重则沥尽，气血变为痨瘵不起者多矣。用大粉草四两，长流水浸透，炭火上炙乾，再浸再炙，如此三度，切片，甘草三两，当归身三两，水三碗，慢柴煎至稠膏，去渣；再煎稠后为度，每用三钱，无灰热酒一大杯化膏，空心服之，未成者，即消；已成者，即溃；即溃者，即敛。此悬痈良药也。
●囊痈　凡小腹作痛，牵引肾子，多寒少热，好饮热汤，乃疝气也。如阴囊红肿发热，大便赤涩，内热口乾，坠重作痛，乃囊痈之候，不宜用疝家热药，清肝渗湿汤主之。
正川芎、龙胆草、天花粉、当归、生地、柴胡、山栀子、黄芩各一钱，泽泻、木通、甘草各五分。加灯心水煎，食前服。溃后掺药，蚌壳、黄连，青黛，各等分，研极细，敷子。
●又方　以抱出鸡蛋壳，黄连、轻粉等分，为末，以炼过麻油调药敷之。　胎元七味丸方　泰安太守萨公（讳）槎传。
专治痔漏，不拘远年近日，脓血通肠服之，化理除根，此仙人传授之方，救人灾难，活人甚多，此方宜广为流传，不可妄授非人心存取利。
胎元（即男子脐带，新瓦上焙乾，存性）三个，陈棕（陈久者更佳，烧灰存性）七钱，京牛黄三分，槐角子（肥大者，瓦上焙乾，存性）五钱，刺蝟皮（酥炙）三钱，象皮（酥炙）四钱，地榆（晒乾）三钱。上七味，共研细末，酥油为丸如蚕子大，若不成丸，加糯米糊少许即成，每服七丸，空心白滚水送下，三日化管止痛，七日平满血清脓止，十日除根第一奇。
●洗痔回春方　河边柳根鬚一把，白芥子，花椒各二钱，煎汤薰洗其其虫头黑身白，俱从疮出立愈，芥子、花椒或四五钱亦可。
●外敷药方　大黑枣三枚，剖两片去核，入铜绿衔住外，以净红土和泥包好，煅红，取起去土，研细，真麻油调涂。
●痔漏神效丸方　江南锡山谢汉文桢氏传
当归（酒洗）、川连（酒洗）、象牙末各五钱，净槐花、小川芎（酒洗）、滴乳香（箬叶去油）各二钱，露蜂房（槐树上者更佳，椒树上者次之，微火炒）一个。共研细末，黄蜡二两，浓化，入前药末，为丸桐子大，每服五六十丸，空心，煎漏芦汤送下，至五日漏孔内退出内管，待二三指长，用剪剪去，再退出，再剪之，内管尽出，自然从内生肌长肉，神验之极。
●牛奶痔　九里光（似野菊花），无论花梗不拘多少，槌烂，煎浓去渣，复熬成膏，存渣煎，水洗后搽上，每晚一次。
●漏痔有管　白鸽类一升，入罐内，以开水灌之，即坐在罐口上，其管自落，入罐中，数日即生肉，要坐久忍痛。
●洗痔方　金星草、银星草、夏枯草、瓦松各八钱，樟木连皮一两，加荷叶一张。煎水薰洗，每日三次，三日再煎渣，洗一日。
●洗痔丸药方　青黛（飞净）四两，女贞子四两，象牙末四两，陈松萝茶四两。用黄狗大肠一付，洗净，将药灌下肠内，两头扎住，入矾锅和水煨烂，取起凉少刻，用石臼捣烂为丸梧子大，每服三钱，酒送下。如痔痛甚，用大蚯蚓理开，洗净，以多为妙，又取鸡一只之肠理开，洗净，将蚯蚓同鸡肠切为细断，加木耳作料，同鸡炒食。
●治疔方　取茶花根煎酒服，出汗仍用此药，皮捣烂敷患处。
●又方　菊花四两，甘草四钱，水二大碗，煎一碗服。如疔疮有红丝者，以灯草一根，蘸油迎丝头，连烧十馀下，并烧疮头皆烧至不痛，又烧至复痛即止。
●护心散　见疔苗速用此散，凡患疡症，见食恶心，乃毒攻心也。急宜服之。
绿豆粉一两，乳香（去油），三钱，每服五钱，甘草水送下，如心慌，加朱砂三分，酒调亦可。
●治唇生疔　即至大腿弯中紫筋上，银针刺出血，即愈。
●发背及疔疮　或初起，或成形未破者，宜用之，以铜戥盘，入人新粪少满合患上，用指头大艾炙之，如痒，炙至痛，如痛，炙至痒为度。
●项后黄水疮　以多年陈葛藤烧存性，为末，真菜油调搽。
●遍身风痒　九里光不拘多少，捣烂，煎去渣，沐浴一二次。
●冻疮　煎热桐油，入密陀僧调搽。
●又方　以白茄根煎汤浓洗。
●又方　以羊粪焙乾，为末，清油调搽。
●又治疔方
白矾放锅内，慢慢化溶为丸，如绿豆大，以朱砂为衣，每服十丸，将连根葱七根，入水三碗，煎至二碗，送下汗出，已成不伤；未成立消。
●又疔走毒气攻心　即以生黄豆食之，其毒因呕吐而出。
●又治诸般肿毒　以生山药三寸，大麻子去壳，数十粒，同捣烂，一大膏药贴之，即痒不可动，即愈。
●治诸肿毒，并汤火伤。　芭蕉根捣汁，以生酒和饮，渣复捣，入盐少许，敷患处。
●治破伤风方　鸽粪（尖者炒）一二钱，白麦面（炒），胡麻（不拘分两炒，存性）。以上三味，为末，如遇破伤风，肿得头如斗大，或垂死者，用好酒调药灌之，即生屡验。
●又方　用手足十指甲，香油炒黄，为末，黄酒冲服，汗出即愈，真奇方也。
●破伤风病　槐子（炒）一合，黄好酒一碗，煎八分，热服汗出为愈。
●八宝丹　专治一切鱼口，便毒，顽疮二三年不愈者，服次，如手取之效。
川大黄一两，香白芷、独活、天南星、制半夏、花粉各三钱，川贝母、穿山甲各五钱。共研细末，每药一两，加粉霜三钱，糯米浓汁为丸，如凤仙花子大，朱砂为衣，每服三分，空心，白滚汤送下，一日一服，即用柳根白皮熬，水漱口十馀次，不过十馀服，即瘥，其毒从大便而出，不吐不泄，极为平和。
●治鱼口方（东平展子明传）　牛牙（煅灰，研细末），每服一两，黄酒调送下，二服即愈。
●治坐板疮方　松香、宫粉等分，入葱管内，瓦上炙乾，为末，真麻油调涂一二次，即愈，神效无比。
●又方　蜂壳烧灰，存性，研末，和真冰片少许，糁上一二次，即愈。
●治干疮肿痒方（俗名一扫光）
水银、轻粉、潮脑各一钱，大枫子肉十两，杏仁（去皮尖）一粒，蛇床子一钱。共研末，以桐油、烛油调匀，先以肥皂水洗澡，再糊患处。
●须边疽，有数年不愈者。　用猪猫头上毛，各一撮，烧灰，用鼠粪一粒，为末，清油调涂，立愈。
●胁疽　赤小豆末敷，仍煮豆食饮汁。
●骨疽不和。　骨从孔出。掘地作坑，口小里大，深三尺，以乾鸡粪二升，同艾及荆叶捣碎，入坑内烧烟，将疽就薰，用衣拥之，勿泄半日，当有虫出。
●蛇缠丹毒　糯米粉和盐嚼涂之。
●治赤白蛇缠疮　用兜粪杓上竹箍烧灰，研细，用香油或麻油调搽患处，即愈。
●天蛇头疔　荔枝肉同麻油嚼敷。
●秃疮　羊粪晒乾，研细筛过，用老鼠煎油，调搽三次，即愈，且能发生。
●又方　荞麦面（炒，研细）一两，硫黄（研细）五钱。共和匀，或羊油，或羊髓，油亦可调匀，搽之。
●牛皮癣方　牛膝三钱，寒水石、白矾（飞过）各三钱，花椒一钱五分。共末，以健猪油，同鸡蛋清调搽，即愈。
●治一切顽痈　鸡子四枚，和香油葱椒炒，作饼子，乘热贴患处效。
●又牛皮癣方　烟膏（即硝牛皮刮下者）用菜油调搽，即愈。
●治脓窠疮　用陈龌龊鞋一双，陈久棉絮筋二种，俱烧成灰，候冷，再用大风子肉，为末，合一处，以香油调匀，敷之，两日全愈。如有未乾者，以末灰糁之，其效如神。
●甘露丸　杨泽清传　治眼漏、鼻漏、耳漏、牙漏、肘漏、腕漏、乳漏、胸漏、脐漏、大小肠漏、臀漏、膝漏、踝漏周身，或一处不等，及诸疮年久不愈，悉能治。
象牙末八钱，飞白矾五钱，大蚂蜂窝（带子者）二个，蝟皮一张，（以上二味，用新砂锅焙黄色），爪儿血竭五钱，朱砂六钱，明雄七钱，乳香（去油，净）三钱，没药（去油，净）三钱，儿茶四钱。共研极细末，熔黄蜡为丸如桐子大，每服二十四丸，槐花煎汤，冲黄酒，空心送下，药内加白颈蚯蚓，槐花更妙，服后忌荤腥。
●又敷漏疮　人牙灰油发，雄鸡内金灰，各等分，为末，射香，轻粉少许，油调敷之。
●大麻凤仙方　此方只除眼暗，声哑者，不治。其馀年深月久，皆可治之。先服防风通圣散十剂，先一帖，加芒硝、大黄、麻黄三味，后剂不用。如内火盛者，多服一剂，亦可。服后接服丸药。
●通圣散　防风、川芎、当归、白芍、连翘、薄荷、大黄、磨黄各四分，石膏、桔梗、黄芩各八分，白术、栀子、荆芥各三分，滑石二钱四分，芒硝四分，甘草一钱，生姜三片。水煎，温服。
●丸药方　荆芥、防风各一斤，苦参一斤六两，大胡麻仁四两，北细辛十两，大风子肉（去油）一斤，当归十二两，白蒺藜一斤。共为细末，白糯米饮为丸如梧子大，每日辰午戌三时，好水、酒送下约五钱。
●烂麻敷药　先用萝卜捣烂，敷四五次，后用轻粉研末，萝卜汁调搽。萝卜要取白净结实，如芤者勿用。
大麻风五脏六腑，并主药施治之。
本症以六味药为主，苦参一斤四两，用米泔水洗净，切片一斤，防风（净）四两，荆芥（净）十两，白蒺藜一斤，大风子肉四两（去净油），胡麻仁四两（水洗净。）此六味主药，加减详后。
●肝经受风　先以四肢起，遍身发紫，如云朵样渐红，葱白色或隐，或现或春发一次，加连翘一两，牛黄一钱。
●心经受风　先穿脚底，两眼流泪，加朱砂二钱，归尾一两。妇人用归身，遍身发桃红朵样，加山栀仁五钱，连翘九钱，牛膝八钱，蒺藜二两。
●肺经受风　百毛秃落，遍身发痒，头面似虫行，加黄芩一两八钱，牙皂二两。
●脾经受风　声哑发多疮，或生血毒，遍身如蛇皮蟹爪，露痒破血，黄水流出，加白术一钱，大风一两。
●肾经受风　口眼歪斜，手足为拳，遍身发红白大小风块，如荷叶样，癣白硬者，属气虚，为阳；软者，属血虚，为阴，加破故纸五钱，朱砂二钱。
●五脏受风　多咳嗽，出冷痰，内热多，鼻中出血，此属五脏筋冷，四肢无为，行步艰辛，手足如风癣，加苍术五钱，黄柏二两。
●六腑受症　四肢起白癣，加威灵仙二两，续断一两，薄荷七钱，何首乌七钱。若鼻塞，加藁本一两，面肿，加白芷一两，苡仁四两，眼痛，加菊花一两，面红，加大风子一两，春夏，加黄连二两，冬月，加乌药一两五钱，面黑，加白芷一两五钱。若遍身浮肿，加苍术五钱，脚底肿，加牛膝一两五钱，木瓜一两。若手拳握，加灵仙一两，遍身痛，加乳香五钱，没药七钱，骨节痛，加虎骨胫二两（酒炙），土茯苓二两。若两眼昏迷，加川芎、当归，云苓、黄连、生地、栀子、木贼、荆子、虫退、青箱子、草决明、胆草，连翘、防风，羌活，红花、荆芥、黄柏、菊花、木通、苡仁，以上各一两。若脚漏，加血竭二钱，儿茶五钱，冰片一钱，白蜡二钱，乳香二钱，没药一钱，珍珠、琥珀、熊胆、牛黄各五分，看是何症，便人何方，于六味主药不可混共一处，此分别紧要为末，清茶送下，每服三钱。如恶心，用盐少许。
●又治麻风奇方（一治一效，不论鬚眉脱落，两足皆烂不妨）　癞虾蟆一个，将盐泥作匣，取虾蟆入内，将泥封固裹定，烧熟去泥，令病人坐定，以大碗盛虾蟆，用小碗盖贮，乘热冲入滚生酒，烹一刻止，服酒，取汗为度止，服二三次，即愈。
●又方　白色松香，砂罐水煮乾，则添水煮化，投水不涩为好，研末，忌铁器，蜜丸桐子大，每服七十丸，加至百丸。猪脬七个，即尿泡也。每个入连肉七粒，煮极烂，酒食之。旋取松节槐条、桃条、梅条、侧柏叶各数斤，大锅水煎，出脂缸内，先薰后洗一二时，勿揩拭穿新青布衣，虫当出布衣上，永不发矣。忌大荤、盐二月，如手足拘挛，加川乌、草乌煎洗。
●又方　黄柏末、皂荚刺灰各三钱，研匀，空心酒服，取下虫物，并不损人，食白粥两三日，服补气药数剂，名神效散。如肢肿，用针出水，再服。忌一切鱼肉发风之物。
●又眉毛脱落　生半夏末，羊屎烧焦，等分，生姜自然汁调，日涂。
●又方　扁柏叶（九蒸九晒），为细末，炼蜜为丸梧子大，每服六十丸，食远白滚汤下，日服三次，久服自愈。
●骑马毒　金银花八两，煎水二大碗，入大黄、当归各一两，牛膝三钱，车前子、生甘草、地榆各五钱，煎半碗，空腹服后即仰睡，病失过一日，微泻而愈，真奇方也。须忌房事一月为要。
●上疳方　上疳者，喉疳，牙疳也。
轻粉三分，朱砂七釐半，雄黄七釐半，冰片二分，定粉二分半。共研细末，吹入口内，无有不效，临吹，先用薄荷汤漱口。
●烂膀疮　生石膏研末极细，和东丹桐油调搽三四次，即愈。
●雷头风　头面疙瘩肿痛，增寒发热状伤寒，用荷叶一片，升麻、苍术各五钱，水煎服。
●臁疮久害　用葱白煎猪油，去膜，潮脑五六钱，共捣极烂，先用防风、金银花、甘草煎汤，淋洗患处，候乾，将前药厚厚敷上，用薄油纸裹好，外用旧棉花扎紧，一日两换，不可见风，忌食发物数日，生肌长肉，全愈。药用磁罐紧盛，莫泄香气，此方又可治杖疮，并跌打皮肉损伤。
●多年臁疮　密云县牛栏山杨医传。
兽医剷下驴蹄片不拘多少，砂锅炒黑，存性，研末，芝麻油调搽患处。如疮湿者，不必加油，干敷之即愈。此疮百方不效走，用此奇验。
●又方　用旧烂牛皮，或鞋掌上，取下砍碎，阴阳瓦煅存为末，麻油调敷患处，神效异常。
●王府秘传　治杨梅疮方　用癞虾蟆一只，大者更佳，红眼者，有毒不可用，取时不可拿，重恐走蝉酥，宜用圆口小瓶一个，置于地上，缓缓赶其自进，量能饭酒半斤者，下酒一斤，须折半斤可服，其瓶口用木针针固，仍以纸条封紧，不可出气，慢火煨煎，先将瓦瓶与酒共虾蟆称过斤两，若干煎折半可住火，除去虾蟆止，取清酒温服，服后即将棉被覆暖取汗，俟汗乾方可起动，切勿坐立当风处，恐又受风。若上部疮多，略吃些粥服，下部疮多，空心服。如一服未愈，停三四日再服一个，即全愈，且终身不发，屡验之方也。
●羊鬚疮　宫粉，松香，共研末，灯盏油调涂之。
●漆疮方　石灰水调敷上，一日除根。
●又方　芒硝泡水，待冷洗之，亦愈。
●流火神方　夏枯草一斤，水二十碗，煎十碗，放瓮内，薰痛处，立止。
●鹅掌风起皮　核桃壳（捣细）三两，鸽粪三两，共煎汤洗手，桐油搽上，洗数次，搽数次，炭火炙一炷香止。
●牛皮癣　牛蹄壳烧存性，为末，香油调搽。
●血癣　以槟榔磨水，调搽三次愈。
●脚风疮　白果叶煮熟贴，立愈。
●鹅掌风开裂　水龙骨（即船底缝石灰，取来研末），用桐油调搽，将青松枝烧烟，薰一炷香，二次即愈。
●臁疮　用桐油煮滚，入煤炭，再煮成膏，以油纸作夹膏药，下面以针刺多眼，用茶洗过疮口，贴上布缠，二日一换。
●又方　如脚患臁，左足患，用黄牛前边一半，蹄壳烧存性，为末，末破者，以麻油调搽，破者，干搽，右足如前。
●洗药　枫树叶，柑子叶，花椒叶，槐树叶，金银花，五味同煎，洗。
●血风疮（开裂出血水，痛不可忍）　取久撒尿处，臭泥涂于患处效。
●小儿头上热疖　用酽鱼尾贴上，即不痛而愈，奇方屡验。
●治湿痰流注神验方　用姜黄母子（是大姜黄身上，小针子是也）为末，小红枣去核，药末入内填平，用丝棉扎紧，塞入鼻孔内，随量饮醉，盖暖出汗，已溃者，自然愈；未溃者，内消，神效之极，鼻孔照男左女右塞之，不可经妇女之手。
●足甲疽　以盐汤洗，煅绿矾研末，厚敷。
●甲疽脓血，努肉裹趾　以生牡蛎，研末，每服二钱，红花煎酒对服（仍用敷）
●痄腮肿痛　赤小豆浸软，杵末，水调涂之即愈。
●治头痛，耳边发肿，太阳，痄腮，俱疼不可忍。
大黄一两，青木香、姜黄、槟榔各三钱，以上共末，用醋蜜和调，涂患处，中留一孔气，干则易涂二三次，即愈。
●耳面肥疮　马齿苋为末，和黄柏末敷之。
●护心散（又名内托散，又名乳香万全散）此散，凡有患恶毒、恶疽，一日至三日之内，宜连进十馀服，方免变症，使毒气出外。服之稍迟，毒气内攻，渐生呕吐，或鼻生疮菌，不食即危矣，四五日后，亦宜间服之。若毒气冲心，有呕逆之症，大宜服此。
真绿豆粉一两，乳香五钱，灯心同研，和匀，以生甘草浓煎汤调下一钱时时呷之，盖绿豆压热下气，消肿解毒，乳香消诸痈肿毒，服至一两，则香彻疮孔中，真神方也。李嗣立方传。
●多年恶疮　百方不瘥，或痛焮不已，即用此方。
马齿苋捣烂敷上，不过三两遍，此方出于武元衡相国武，在西川自苦胫疮掀痛痒甚，百医无效，及到京厅吏上，此方用之便愈。
●千金不易膏　能治一切肿毒瘰疬。
[nián]鱼一只（重一二斤者，或两只亦可），每斤用香油一斤煎鱼，已枯捞去鱼，入黄丹六两，熬成膏，摊纸上，贴患处。
●又膏药方　贴一切寒凉腰气，筋骨流痰等症。
香油一斤，野大黄根半斤，煎糊去渣，后入黄丹六两，熬成膏，摊纸上贴，愈。
●简易百病膏　香油一斤，黄蜡、白矾，新剃头发（用热水洗净油腻）烧存性，各三钱，乳香、没药各三钱，共入油内，熬去渣，入黄丹六两成膏，百病可贴。
●风湿骨疼膏　独大蒜四两，大椒四两，生姜、生葱各四两，蛇退（全者佳）一条，香油一斤。同上药熬，去渣后，入黄丹成膏，贴患处。
●松香膏　松香一斤，捣烂，罗过去渣，入锅内熬化，滤入冷水中，待冰冷取起，如此九次，然后，入粪沟内埋七日取起，蒜汁、生姜汁，韭汁头烧酒，陈米泔水各一碗，同熬至指捻无丝，方下清油熬。如常法，治一切诸疮、无名肿毒初起，贴散，久则生肌，又可贴筋骨疼痛。
●风湿诸般疼痛膏　元参、苦参各四两，黄柏三两，荆芥二钱五分，乙金二钱，防己三钱，川乌四钱，草乌四钱，大黄、生姜各三钱，香油三斤。将众药入油内，浸三日，取起，用铁锅熬，入鳖甲一个，以验火色，以鳖甲黑枯为度，去药渣，下黄丹一斤半，以水飞过炒乾，文武熬至滴水成珠，下乳香、没药各三钱，麝香一分，搅匀，将磁瓶盛之，埋土内一七，去火气摊纸上用之。
●蜡矾丸　治痈疽发背，诸疮毒、瘰疬、痔漏，手足患疮，服此。有脓，即溃；无脓，即散。
黄蜡一两，白矾二两二钱，蜂蜜二两，辰砂一钱，雄黄四分。先将雄黄、辰砂，共为细末，将蜡、蜜、矾，入铜锅内熔化，离火置开，候蜡、蜜、矾稍凝，入前药合作一块，令人近火傍烘，将手转侧，勿令太化为丸如梧子大，每服二十九，或四十丸，空心白滚汤下。
●瘿瘤药线　以蜘蛛丝作捻，插入孔内，即化。
●消瘤去瘰　白丁香五分，糯米十粒，共为末，黄蜡一两，化开，入药在内，摊纸上，贴之效。
●治瘰疬方　五倍子（数个，取大者），每个开一孔，入蜈蚣一条，角纸封孔，将荞壳拌炒，烟尽取起，候冷，去荞壳，用麻豆调搽，以消为止。

伤损门  ***************************
●拔伤方　用芥子炒，研为末，以醋调敷患处，其伤即出现，或紫或青。
●跌打损伤方　四川提督军门吴英言，昔得秘方，治跌打损伤极效。虽重伤濒危，但有一丝之气未绝者，立苏。前在福建为副将时，军中有一弁相斗，皆致重伤，其一则死矣，驰往视之，其一惟心头气尚微暖，急命以药灌之，觉胸膈喀调食前服。痛甚者，加葱三根，水煎，空心热服。

脚膝门  ***************************
●捉虎丹　白胶香（芸香）、草乌（去皮脐）、乳香、五灵脂、木鳖子（去油）、地龙（去土）各一两五钱，没药、当归各七钱五分，麝香二钱五分，京墨一钱五分（捣碎用，火烧出烟尽为度），上为细末，糯米糊为丸，每重五分，研黄酒送下，出汗为效。治风寒暑湿脚气，无问远年近日，一切走注疼痛，发时空心服一丸；赶到脚面上赤肿不散，再服一丸；赶到脚心中暴汗乃除根。如病在上，临卧酒下一丸，自然汗出为验。及中风瘫痪，麻痹不仁，手足不能屈伸，偏桔，酒下二丸，二服可愈。中风不省人事，牙关不开，研化一丸酒灌下，即醒为验。
●贴方　兼治筋骨疼痛。
天灵盖粉三钱（火炙存性），古石灰三钱，胡椒二钱，乾姜二钱，川乌三钱，草乌三钱，上六味共为细末，散在膏药上贴之。
●治脚气因湿郁成热者　一人冒雨行，衣湿得此症，治法以四物汤加知母、黄柏降火之药，服之愈。
●加味二妙丸　苍术四两、黄柏（酒浸晒乾）二两、牛膝一两、归尾一两、萆薢一两、防己一两，龟板（酥炙）一两，或去龟板加熟地二两亦可，上为细末，好酒打糊为丸梧子大，每七十丸空心盐姜汤下。

风痹门  ***************************
●治一切风疾　牛蒡根一斤，生地、枸杞各半斤，绢袋盛，将好酒浸十日，饮。
●万应紫菀丸　治身上顽麻，状如虫行，陈皮汤下。
紫菀（去苗土）、柴胡、菖蒲、吴茱萸（泡七次焙）、厚朴（姜制）各一两，桔梗、茯苓、皂角（去皮子炙）、黄连、桂枝、乾姜（炮）各八分，川乌（泡去子）七钱，羌活、独活、防风、巴豆（去皮出油）、人参、蜀椒（去目微炒）各半两，上为细末研匀，炼蜜丸如梧子大，每服三丸，渐加至五、七丸，食后、临卧生姜汤下，有孕勿服。
●治半身不遂天阴筋骨风痛　川乌（半生半熟）、草乌（半生半熟）、何首乌（豆制）、防风、当归（酒洗）、秦艽、威灵仙，以上各三钱为末，蜜为丸，丸重二钱七分，临卧用陈酒下，尽量饮之，盖暖。
●鹤膝风（一剂即愈）
羌活、独活、防风各一钱，白茯苓、旧枳壳、槟榔、宣木瓜，赤芍、大川芎各八分，川牛膝、新苍术各一钱，厚黄柏八分，甘草四钱、薏苡仁一钱、汉防己八分、天花粉八分。痛加乳香、没药各三分、生姜三片空心服；痛止加当归、萆薢、泽泻各八分，肉桂四钱，其症半愈。再服后方。
●一方　苍术一两（米泔浸一日，晒），黄柏一两（酒浸一夜，晒），牛膝、防己、当归、萆薢（俱酒洗）、防风各一两，土茯苓二两，为末，酒煮，面糊为丸，空心盐酒下。
●鹤膝风方（一人患此症五年，得此方三日即愈）乳香、没药各一钱五分，地骨皮三钱，无名异五钱、麝香一分，各为末，用车前草捣汁，入黄酒少许，调敷。
●紫白癜风（并斑疹疥）　干乳萍四两、汉防风三钱，同煎，汤热洗效。
●又方　附子、雄黄，姜汁调匀，茄蒂搽之。
●大麻风　蜈蚣五十条（去头足尾，水洗净，同清酒一斤煮数沸，将酒收贮，另以好酒半斤煮黑，必透亮，晒乾）　川山甲六十片（洗净用蜈蚣酒煮酒尽，陈壁土，炒成珠），薏仁（择白者）、南木香、川牛膝、槟榔各一两，雄黄四钱，共为末，清酒调，每服三钱，以醉为度，吃后盖暖，出汗不可透风。饭后一次，晚饭后一次，即四年皆愈。
●雷火针治痛风　苍术五钱、川芎三钱、硫黄二钱半、川山甲三钱（炒）、蔓荆子三钱、皂角三钱、麝香五分、雄黄二钱、艾叶不拘，上为末，纸卷如指大，以草纸七层贴患处，将药燃起淬之知痛则止。

汗门  ***************************
●玉屏门散　治气虚衰弱，自汗不已，易感风寒。
防风二钱，黄耆四钱，白术四钱，上生姜三片、水锺煎至一锺，空心服。一方：加桂枝。
●又一方　活心孔一片独有汗者，由思虑之过，其病声心，宜养心血。
茯苓末一钱，艾叶煎汤调服。
●一方　治阴囊汗出。
密佗僧（细研）加蛤粉，扑患处。
●自汗盗汗　五倍子末，唾调，填脐中，束定一宿止。

消渴门  ***************************
●地黄饮子　治消渴咽乾，面赤烦躁，加以泽泻、枳壳，疏导二腑，使心火下行，肺经润泽，小腑清利，大腑流畅，宿热既消，其渴自止，造化精微，妙无逾此。
人参、生地黄、熟地黄、黄耆（蜜炙）、天门冬、麦门冬、五味子、石斛（去根炒）、甘草、枇杷叶（去毛刺）各等分，上水一锺，煎七分，食远温服。
●梨浆饮　治一切消渴。
昔一人，病痨，名医曰：「不可救。」又一人云：「每日吃好梨一颗，久之愈。」
又：陈米同麸皮等分同炒黄，研末米饮调下，不拘时。
●治消渴饮水、骨节烦热　生巴蕉根捣汁饮。
五月缫丝水，收取瓶中，取饮，自愈。

耳疾门  ***************************
●安神复元汤　治耳鸣。
黄耆一钱五分、人参一钱五分、当归一钱五分、柴胡一钱、升麻五分、黄连一钱、黄芩一钱、黄柏一钱、知母一钱、防风一钱、蔓荆子七个、枸杞一钱五分、麦冬一钱、茯神一钱、小草一钱、枣仁一钱五分、甘草五分，上锉一剂，圆眼肉三枚，水煎服。
●耳鸣主方　黄连、黄芩、栀子、当归、陈皮、胆星各一钱，胆草、香附各八分，玄参七分，青黛、木香各五分，乾姜（炒黑）三分，上锉一剂，生姜三片，煎七分，入玄明粉三分，痰盛加五分，食后服。如作丸子，加芦荟五分，麝香二分，为末，神麴糊为丸，淡姜汤送下。
●上热耳出脓汁　生甘草、升麻、木通、赤芍、桑白皮（炒）、生地黄、前胡、赤茯苓、蔓荆子、甘菊花各等分，姜枣煎服，或枯矾，冰片、麝香吹耳。
●独胜丸　治耳鸣。
黄柏（去皮八两、人乳拌匀，晒乾，再用盐水炒褐色）上为细末，水糊为丸，梧桐子大，每服百丸，空心盐汤送下。
●耳聋神效方歌　巴豆（一粒）、斑蝥（二个）不去油，麝香微加在里头，丝绵包裹塞耳内，隔山听见水长流。
●内服丸方　白茯苓一两，乾山药一两五钱，杏仁（去皮尖）二钱五分，共为细末，黄蜡一两，化开入药为丸，如梧桐子大，每服一钱，青盐汤送下。
●诸虫入耳　桃叶授熟，塞两耳，即出两刀边（相磨作声□□）。
●耳聋　穿山甲（以蛤粉炒焦），蝎梢七个、麝少许，为末，以蜡入麻油为丸，绵裹塞耳。
●治蜈蚣入耳　鸡肉炙香，塞耳自出。生姜汁或韭汁灌入亦可。

眼病门  ***************************
●洗肝饮　风热上攻，暴发赤肿，流泪昏暗，羞明翳膜，非皆治之。
大黄（火煨）、栀子（去壳）、防风（去芦）、当归（酒洗）、薄荷叶（洗净）、川芎（酒泡）、羌活（去芦水洗）、甘草，以上各一钱，水二锺，煎八分，食后服。
●温脾饮　治头风面肿，赤眼。
大黄（切碎块，酒透纸包，火煨晒乾）、赤芍（去粗皮）、朴硝、麦门冬（去心）、菊花（去茎叶）、生地（酒洗忌铁）、香附子（去毛微炒）各一钱，上㕮咀，水一锺半，入麸曲酒半盏，煎七分，食后服。
●糖煎散　治风毒上攻，眼目赤肿，视物不明，隐涩难开。
龙胆草（酒洗）、汉防己（去粗皮）、大黄（火煨）、荆芥（洗净）、赤芍药（去粗皮）、土当归（酒洗）、甘草（去皮），以上各一两，川芎（酒泡）五钱、枯黄芩（酒浸炒）三钱，上㕮咀为散，每服三钱，水一锺，沙糖少许，同煎，食后服。
●四顺平肝饮　专治头闷火滞不清。
荆芥（洗）、当归（酒洗）、川芎（酒泡）、防风（去芦）、甘草（去皮）、赤芍（去粗皮）、汉防己（去粗皮）各一钱、上㕮咀，水二锺，煎八分，食后服。如火盛，加大黄、龙胆草各一钱。
●加味四物汤　治打损眼目。
当归（酒洗）、川芎（酒泡）、白芍（酒炒）、荆芥（洗）、熟地黄（酒洗忌铁）、防风（去芦），以上各一钱，上㕮咀，水锺半，煎至八分，再入生地黄汁少许，去渣，食后服。三十以上用生地黄二两，杏仁二十个，去粗皮炒，研细用绵子裹药于眼上，令乾，再将瘦猪肉薄切，黏于眼上，再服《局方》黑神散。
●四晴膏　蜂蜜、熊胆、人乳、青鱼胆，等末，铜杓熬成膏，加冰片二、三分，磁器收，蜡封口，油纸包严，悬井中，七日取出，点眼神效。点时服一匙，神效。
●洗眼神方　桑树背阴粗皮，烧灰存性，水一锺，煎九分，澄清，按日洗之，洗时念「南无观世音」十声，洗眼日期，正、四、七、十月初八；二、十一月初十；三，五月初五；六月初一；八月初三；九月初二；十二月二十八。昔，一知府年九十瞽，用此方洗至一年，目如童子。广传济人，获福无量。
●治瞳仁散大　黄芩、黄连各二钱五分，归身、生地各一钱五分，天冬、地骨皮各一撮，水煎服。
●雀目方　黄昏时不明者。
夜明沙，蛤粉各等分，上为细末，每服二钱，猪肝一斤，三三指大，劈开入药于内，麻线绑定，用陈小米三合，水三碗煮熟，空心吃肝，不过半月见效。
●驻景丸　治肝肾俱虚，目中常见黑花。
川椒一两，楮实子、五味子、枸杞子各一两，乳香一两，人参、菟丝子（酒洗蒸熟，捣烂晒乾）、肉苁蓉（酒洗去鳞），上为细末，炼蜜为丸，如梧桐子大，每服二十丸，空心温酒下。
●眼黄好睡　苍耳根叶捋按舌下，俟涎出即愈。
●物入眼中　清水研好墨，筋箸点即出。

唇齿门  ***************************
●治唇疮连年不瘥　以八月蓝叶一斤，捣汁洗之，三日瘥。又用白莲花瓣贴之效。
●唇黄泡肿　用乌头炒灰，研香油敷之，又以甑上汗滴下敷之效。又：诃子肉、五倍子等分，为末，干贴上，效。
●牙疼　青盐五分，黄土（包烧存性）、花椒四分，焙为末，擦疼处。
●白虎汤　石膏五钱，知母、升麻、葛根、柴胡各二钱，黄柏八分共漱服。
●一方（又按经分治，屡验如神。凡加药只五分，水二锺，煎八分，热漱温服，忌鱼腥）。
生地、丹皮、软石膏（煅）、青皮、防风、荆芥、甘草各五分为君。如四门牙属心，加黄耆、麦冬。下牙肾加知母、黄柏。两边牙，上属胃加川芎。白芷；下属脾加白芍、白术。右尽头，上胆加羌活、龙胆草；下肝加柴胡、山栀。左尽头，上属大肠加大黄、枳壳；下属肺加黄芩、桔梗。
●牙根及鼻肿　雄黄、樟脑等分，细末擦牙，吐痰涎即愈。
●牙宣　清明柳叶，同食盐共合一处，擦之甚验。
●擦牙散　治牙齿诸症。
白石膏一两（火煅存性），青盐、樟脑各三钱，辽细辛、没石子、儿茶各五分，为细末，擦之效。
●风虫牙　乳香一块，嚼咽汁，立瘥。
●擦牙固齿方　（又乌鬚发）　旱莲草（阴乾切碎）半斤，香附米四两，上二味入砂锅，炒黑存性，为末，擦牙。
●又方　取青槐枝切碎半斤，水四碗，煎二碗，去渣，入好盐一斤，煮乾，更将盐炒研细，擦牙，温水漱口，吐水。洗眼，目明齿固。

咽喉门  ***************************
●百药煎（云黑皮）　硼砂、甘草、生白矾各等分，上为细末，每服一钱，食后米饮调，细细呷咽，治喉痛。
●夺命无忧散　治一切咽喉诸症及药毒梗物。
寒水石三两（煅），玄参、贯众、砂仁（去壳）、滑石（研）、黄连（去毛）、茯苓、山豆根、甘草（炙）、荆芥各五钱，硼砂三钱，上为细末，每服一钱，乾掺舌上，新汲水嚥下，不拘时。
●又方　治一切咽喉。
秋月老黄瓜一根，去蒂寸许，去穰，填皮硝盖住，悬起后瓜软水流，内长硝芽，磁罐收。遇咽喉肿痛，吹入稍许，即瘥。加冰片，点火眼亦愈。
●又，华佗救急方　治胸膈气紧，出气短促，蓦然咽喉肿痛，手足厥冷，气闭不通，顷刻不治。
巴豆七粒（三生四熟，生者，去壳生研；熟者，去壳炒，去油存性），雄黄（皂子大，明者研），郁金一个（蝉肚者研末），上三味为细末，每服半字茶调，细呷。如口噤咽塞，用小竹管纳叶吹喉中，须臾吐利，即愈。如无前药，以升麻四两锉碎，用水四碗，煎至一碗，灌服。如无升麻，皂角一枚槌碎，授水灌服，或吐或不吐，即安。
●治喉痹肿痛汤水不下，死在须臾，一吹即活　牛黄二分，硼砂一钱，雄黄三分，用一分五釐吹入喉内，即好。
又一方：真蟾酥为末，用筷头点入，封嘴上，即时消散，效速如风。
●乳鹅方　五倍子炒黄色为末，以苇筒吹喉内效。
●治梅核　在咽喉间，咯不出，咽不下，此七情所为也。中脘痞满，气不舒快，或呕逆恶心皆治。
半夏一钱五分、茯芩一钱二分、紫苏叶六分、厚朴（姜制）九分，水一锺、生姜七片、红枣二枚，煎至八分，不拘时服。

鬚发门  ***************************
●乌须益寿方　十月上已採大槐角子洗净，用小盆封，覆埋地下背阴处三尺，腊月八日取起，觅黑牛胆，将子人内缚口，挂风处，清明日取出，每日三粒。
又：绝好红花以绵花包成捻子，香油浸透，瓦令取烟，加蜂蜜、好绵胭脂合为块，用时火烘开，捻白处时久不落。
又：王不留行（一毛老鹤嘴）、何首乌（赤白各半，以木褪槌之碎）、旱莲草各八两，上布袋盛之，雄黄六两另包入袋内，用井水各十二碗、黑豆六升，药埋豆中，砂锅内煮，汁干为度。去药用蜜八两拌豆，不时服之不断，可保久黑，雄黄仍可再煮。
●制乌黑霜法　当归一袋，细白面炒黄色，天麻、没石子、细辛各六分，诃子四分，共合一处，入寻常乌须药更好。白及、百药煎亦可入。
●又一方　乌须。酸石榴皮、干茄根（黑色者）、旱莲草、油核桃仁各二两，没石子二对，诃子六个，何首乌、自矾、蜜陀僧、百药煎各三钱，切碎，醋一斤，铜锅内熬一炷半香，捞去粗药，再煎至一大碗，黑铅盒盛注。用新栊一张浸泡，每晨用梳鬚发，六七日自黑，永无白根极妙。
●九转仙方　擦牙、固齿、乌须。四、五十者一月，六、七十者两月，自内发出黑而且润，落者自生。
净黄香珠三斤、净槐子一升、桑柴一担、红铜锅一个、水十八碗，煎槐子止剩九碗，槐子滤出，将黄香下锅内，化开滚起，下槐汁一碗，寻净地，木槌打坚实，平稳倾下香汁，令冷成块，又放锅内，再化开，再入槐汁一碗，再倾地令冷，如此九次，九碗汁完，第九次熬成一丸，如灰漆者取出，用青布包埋地七日，研细末，每清晨擦牙，温酒漱下。
●旱莲丸　乌须黑发，服一月如神。
旱莲（汁晒）半斤，生姜三斤（取汁晒半斤），生地黄（酒泡汁晒）半斤，细辛一两，破故纸一斤（面炒），五加皮（酒浸）半斤，赤茯芩（乳汁浸）半斤，枸杞四两，杜仲半斤（炒），川芎四两，没石子二两，核桃仁、枣肉为丸，酒下。

诸虫门  ***************************
●黑虎丹　如病人偏好诸物，此是腹内有虫之验，服此。
真牛黄一钱、真阿魏一钱、南木香五钱（不见火，不见铁器）、真雷丸五钱、鸡肫皮（洗净焙乾）二钱，上五味共研细，使君子去壳研末二两，加前细料药末七钱，用飞箩、白面水打糊为丸、梧桐子大听用，追劳虫。
●小红丸　锦纹大黄一两研末，加前细料药末七钱，炼蜜为丸如黍米大，外用朱砂为衣，收贮，听后用。
●打虫化积丹　大黄（为末）五两五钱，槟榔三两，黑丑（头末）三两五钱，上三味用面糊为丸如梧桐子大。如初服起，一次于四更时分，用砂糖水吞黑虎丹，男女若壮盛者服二钱五分，虚弱者服二钱。五更二次服小红丸，用白砂糖水代吞，如壮盛者服四十丸，虚弱者服三十五丸。天明三次服打虫化积丹，用片糖化水吞之，壮盛者服三钱五分，虚弱者服一钱，如遇至实之人，于三方尤宜加减分两服之，打下虫为验。如无虫，过二三日再服。至若收功保后，必常服八物汤、河车地黄丸补其气血而收全功，如服后泄不止者，宜服后三白广生汤即止。
●三白广生汤　白术、白芍（酒炒）、白茯苓、酸枣仁（炒）、陈皮、山药、贝母、牡丹皮、地骨皮、芡实、乌梅、甘草、莲肉、小红枣（如中寒，去白芍）等分，右方治阴虚火动等症，不宜人参者，按脉加减。

遗精淋浊门  ***************************
●六珍饮（治遗精白浊）　熟地五钱，山萸肉一钱五分、泽泻五分，丹皮、山药、白茯苓各一钱，煎服，或加续断、莲肉、煅牡蛎各一钱，煎服。
●治精竭出血　杜仲同麸炒香，入少盐，每煮肉，蘸食。
●治淋涩　滑石一钱五分，车前子、瞿麦、萹蓄、栀子各一钱，青皮八分，木通四分，甘草三分，木香二分，竹叶三十片，煎食远服。
●治白浊　酽茶卤调益元散，空心服愈。
●遗精盗汗　朱砂一钱研末，烧酒送下。
●十全大补汤
（方见补益）。

疝气门  ***************************
●治疝气　橘核二两，蕲艾三钱，荔枝五钱，俱烧存性，好酒二次服。
●疝气验方　真川椒净一斤，将四两用麸一合、斑蝥四十九个，炒麸色黄；将四两以巴戟一两，麸一合炒黄色；将四两用青盐一两、茴香一两炒黄；将四两用破故纸一两炒黄，去诸药留椒，加木香一两，共为末，酒糊为丸，每日盐汤送下，甚者三日下。
●一方　用铁篱寨一个，烧存性为末，黄酒下。
●凡治疝气肿硬　地龙不去土为末，蚯蚓粪等分，鸡子清调，敷患处，绵缩包裹，登时缩，上即洗去如神。
●苦楝丸　治奔豚小腹痛，兼治妇人症疝。带下。
川苦楝、茴香、附子一两炮去皮脐，上三味酒二斤煮尽为度，焙乾为细末，每秤药末一两，入延胡索半两，全蝎十八个（炒），丁香十八个，别为末，和匀，酒糊丸桐子大，温酒下五十丸，空心。痛甚，当归酒下。

二便门  ***************************
●治大小便不通　取蜣螂二个，去足，小便截前节，大便截后节，烧灰存性，酒引服之即通，此物名推车汉，欲救人者预备之。
●又一方　黄花菜根（即串早花）、大葱须，二物煎汤下即通。
●治小便不利痛欲死　（并治妇人血结）　牛膝三两，黄酒煮，饮立愈。
●一方　用田螺，大者一、二枚，以盐一匙，连壳生捣，搭脐中，以布缚住。
●治小便不出，胞转膨满欲死者　发灰二钱、滑石末一钱，桃白皮煎汤下。
●治大便　用蜜一盏，芒硝二钱，滚汤一茶锺，空心调服。
●一方　粟米水煮熟，入火麻仁微炒，不拘多少，入粥再煮一、二滚饮之。

痔漏门  ***************************
●痔漏方　小白豆三升，大冬瓜一个（去皮），切大方块同煮熟，淡饭就瓜豆吃。戒盐、酱厚味，吃尽即除根。
●痔漏方　异人秘授，不可增减一味，服此内消尽根，无论远年皆愈。
槐角净末半斤，广蚯蚓（猪油炒黄）净四两，贯仲（炒黄）净三两，黄芩（炒黄）、葱子（土炒焦色）、白芥子（土炒焦色）以上各一两，人中白（烧红醋煅）四两，良姜（土炒）、百草霜、刺蝟皮（切碎炒黄）、象牙（土炒为末）、青黛、茅山小苍术（土炒）以上各五钱，野鸡不翅三个（醋浸，炙末），蝉蜕八个（炒焦，去足，黄色）。不翅即雉朜也。上各药炼蜜为丸，先服五钱，白汤送下，十日后每服六钱，二十日仍服五钱，如痒甚，用槐皮、马齿苋、九里冈汤洗之。如无九里冈，止用二味亦可，炒药用槐条搅之。
●痔疮方　槐角（去核）四两（焙黄），陈棕四两（砂锅内烧成灰），松叶四两（焙焦），同白矾四两入砂锅内，水煮乾，上为末，每服三钱，黄酒送下，外用唾津调药末，抹患处。
●痔疮方　槐角半斤、地芋四两、枳壳四两、当归四两（酒炒），黄芩四两（酒炒）、防风四两，上药为末，好酒糊为丸，米汤送下，每服三钱。

妇人门  ***************************
●加味十珍香附丸　治肢体困倦，面目痿黄，日晡寒热，昼静夜烦，心胸填胀，腰胁疼痛，饮食无味，神思不安，赤白带下，久无孕育，孕而半产，此方宝之。
香附子（去皮毛，捣碎，取净末）十四两（作七分分开：一分酒浸；一分醋浸；一分盐水制；一分童便制；一分小茴香二两，水浸炒乾，去茴香；一分益智仁三两，同浸炒乾，去益智；一分萝卜子二两，同浸炒乾，去萝卜子。凡浸，春秋三日，夏一日，冬五日，制完，净末同入砂锅，加蕲艾四两，无灰酒随煮随添，色黑为度，净末七钱为君），当归身（酒洗）、熟地黄（姜汁拌焙乾）、白芍药（酒浸炒）各四两，生地黄（酒洗，姜汁拌，焙乾）、芜芎三两，人参（去须芦）一两，白术（东壁陈土炒），白茯苓（去皮）、酸枣仁（微炒）各二两，甘草九分（炙），天门冬（去心）二两六钱，以上为臣。益母草（胎前产后行血、养血）四两（酒洗），山萸肉（酒洗）、桔梗各二两（以上为佐），延胡索一两五钱（炒），阿胶（蛤粉炒珠）二两，以上为佐。条芩（佐白术安胎尤善，酒炒）二两五钱，砂仁（炒）一两五钱，用此二味字又清无漏胎半产。共为细末，酒煮，神麴糊丸桐子大，少加炼蜜。晨白汤下、清上焦之荣；晚温酒服，养下焦之血，或清米饮服补中健脾，每服八、九十丸。此药不论山风水土、老幼四时，经不调者自调，白带者自止，来孕者即孕，既孕者坚固，济世之神方。
●百子归附丸　川香附净米一斤（先用米泔浸一日煮一次，晒乾，又用童便、酒、醋各浸一次，照上四制毕），益母草叶半斤（忌铁器），当归（酒洗）、川芎、生地、白术、白茯苓各四两，白芍三两（微炒），玄胡索、条芩各二两，大粉草一两，共为细末，练蜜丸桐子大，每服七十丸，早、晚各一服，酒水任下，服一月即有孕，定生男。此乃已效之方，如法服之，勿生疑心。
●治带下有虫　苦参、蛇床子、花椒、五倍子、苍术各等分，黄连加一倍，熬水汤洗。痒甚者，此水煮猪肝，纳户内其虫自出。
●治白带　寒水石（火煅醋淬三次）、糯米粉各一两，胡椒三钱，末之，丸弹子大，桑柴火烧存性，每服一丸，研细空心热黄酒下，忌生冷。
●一方　治妇人痰病危急。
四物加石膏、滑石各五钱，再加木通一钱，遵法姜水煎服。
治妇女因寒因气而腹痛，若血气上冲，心腹肋下满闷，宜四物汤四两、木香、槟榔各一两。
●一方　若脐下虚冷，腹痛及腰脊间闷痛。
宜四物汤四两，延胡索、苦楝各一两，碎炒焦。
●一方　若经事欲行，脐腹绞痛，临经痛者，血涩也。
宜四物汤四两，延胡、苦楝（碎炒焦）、槟榔、木香各一两。
●海藏当归丸　治三阴受邪，心脐少腹㽲痛，气风等症。
四物汤各半两，防风、独活、全蝎各半两，茴香（炒）、续断各一两，苦楝、延胡各七钱，木香、丁香各二钱半，上为细末，酒糊丸桐子大，空心温酒下三、五十丸，大效。
●种王方　当归一钱、川芎一钱、白芍一钱、熟地一钱、川续断一钱、香附一钱、红花二分，水二锺煎八分，温服，治胎前、产后。
●益母草膏　端午日取紫花方茎者，连根洗净，捣泥成膏，加当归、赤芍、木香各二两。不时服，调经易子。
●乌金丸　治产后十八症，血结瘀瘕，疼痛经闭，一切血滞、气滞。
香附四两（便浸），乾漆五钱（炒尽烟去漆），当归三两（酒洗），玄胡（南者酒炒），五灵脂（醋炒）、乌叶、莪术、桃仁（去皮尖）各一两，官桂、木香、乳香、没药各半钱，蚕帘纸（炒存性）、益母草（酒洗）各二两，大黄（酒蒸）四两，共为末；黑豆一升（淘净煮熟，去豆存汁），红花二两（好酒五碗，煎四沸，去渣存汁），苏木三两（捣碎，水五碗，煎五沸，存汁），共熬膏，将上药末用膏为丸如梧子大，每服九十丸。
●一方　治妇人众疾。消水肿，下气安胎，清胃头疼，解肌治浮肿，除头晕，消风定惊，杀疳除热大寒，疗风治疟，无所不治。
晚蚕沙（炒）、鲤鱼鳞（烧为末）、当归、石膏、泽泻、附子（炮去皮脐）、木香（炮）各二两，熟地、防风、芜荑、马牙硝、柏仁、川芎、人参、黄耆、蝉蜕（去足，洗焙）、白薇、槟榔、川椒（微炒）各一两，吴萸（炮）七次、红花（炒）各十两，藁本（去苗）、白姜（炮）、厚朴（姜制）、甘草各二两五钱，上为细末，炼蜜杵数千下，丸如弹大，每服一丸。
●治妇人经将至而脐作痛　乌药、缩砂、木香、延胡各一两，香附（炒去毛）二两，甘草一两半，细锉，每服七钱，水一锺半，生姜三斤煎至七分，不拘时温服。
●抑气散　治妇人气盛于血，变生诸症，头晕腹满。
香附四两，茯神、甘草（炙）各一两，陈皮二两，为末，每二钱食前调汤服下。
●逍遥散　治血虚烦热，月水不调，脐腹胀痛，痰嗽潮热。
当归、白术、白芍、柴胡、茯苓各一两，甘草（炙）半两，每服半两，薄荷叶煎服。薛新甫加牡丹皮、山栀（炒）各五分，名加味逍遥散。
●神巧万全方　无当归、芍药、甘草，有人参、黄耆各等分。
●龙齿丸　治妇人血风上攻心神，恍惚恐怕不安。
龙齿（另研）、茯神各一两，朱砂（研水飞）、人参、当归、天麻各七钱半，槟榔、防风、生地、犀角各半两，远志、赤箭各二钱半，麝香一钱（另研），上为末，炼蜜丸如梧子大，每三十丸薄荷汤送下，无时。
●又方　琥珀（另研）、没药（研）、木香、当归、芍药、白芷、羌活、乾地黄、玄胡、川芎、土瓜根、牡丹皮（去心）、白术、桂心各一两，每服一钱，水一盏，煎至七分，加酒下，再煎少时，热服。重者数服效。
●治妇人烦闷、心神不安　紫石英一两，茯神，麦冬、人参、远志、枣仁、当归、黄芩各七钱半，羚羊角（屑）、防风、黄耆各五钱，甘草（炙）二钱半，每服五钱，水一锺半，姜五片，枣二枚，煎至一大盏，温服。
两手无脉，宜神佑丸泻之，补以参、耆等药。如面上麻木如虫行，乃胃中元气极虚，加黄耆、人参、甘草、升麻。
●催生方　白芷、百草霜二味等分不过二、三钱，为末，用童便黄酒搅匀送下。
●束胎丸　白术二两，茯苓七钱半，陈皮三两（不见火）。黄芩一两（春秋七钱半，冬五钱），四物汤粥，丸桐子大，温水下，令人易产。
●治妇人经水过期、色紫成块、气郁血滞　当归、川芎、白芍、生地、红花、桃仁、牡丹皮、青皮、香附、玄胡索、甘草，分数量病人加减，煎服。
●催生方　姜一片，麝三分，将麝按入姜内令匀，口中嚼之，须臾即下。
●涌泉饮　（通乳）　漏芦一钱，炮山甲八分，通草八分，木通五分，赤芍五分，川芎一钱，当归尾五分，陈皮五分，桔梗一钱，红花八分，荆芥八分，天花粉五分，炒王不留行一钱，上用猪悬蹄五枚炮制，入生虾汁一小钟，服后吃粗曲，热黄酒一杯。
●催生方　前胡七钱，川芎二钱，当归一钱，安胎止嗽疗儿疳，屡试甚验，煎服。
●安胎饮　治孕成后腰腹疼，或淬然下血。八珍汤五钱，紫苏二分，砂仁五分，白术、条芩各八分，桔梗五分，上水煎服。
●黑神丸　治妇人血气疼痛，一切症瘕。
神麴四两，茴香四两，木香、花椒（炒去汗）、丁香各半两，槟榔四枚，乾漆六两（半生半熟），重汤煮半日，炒令香，上除椒，漆，馀五味皆半生半炒为细末，用前生熟漆和丸，如弹子大，别用茴香末十二两，铺除地阴乾，候外干，并茴香末收器中，待极干去茴香。大治肾气，小肠疝气，膀胱疾，解五膈血崩，产后诸病漏下，并以一丸分四服，死胎用棉灰酒调一丸，难产，用炒葵子四十九粒打碎，煎，酒下一丸。诸疾不过三服；痃气十服；膈气症瘕五服；血瘕三服，瘥。
●煮附丸　治经候不调，血气刺痛，腹胁膨胀，头晕恶心，崩漏带下，并宜服之。
香附子（擦去皮，不拘多少，米醋浸一日），用瓦铫煮，令醋尽，醋糊为丸梧子大，每服五十丸，淡醋汤下。
●一方　香附一斤，艾叶四两，当归二两，制同，名艾附丸。
●乾血气　红鸡冠花二钱，益母草二钱，大黄二钱，红花一钱，水、酒各半碗，煎八分去渣，加蜜一匙。重不过三服，愈。倘见恶物，不补。
●又凤仙酒　白凤仙花虚装一瓶，入黑豆一搿。烧酒浸之，空心服。
●乳痈　萱草根、金银花，不拘多少加食盐少许，捣如泥，再窝儿酒糟一小坛，捣匀敷。
●治沙石淋小便不通神方　小便不通，凝结日久，性命旦夕。
用益元散三钱，竹叶，煎浓汁调服，将肚脐洗净，以麝香些须置脐内，用二指厚面圈如碗口大围绕脐周，炒盐微湿摊面圈内一指许，再将切薄蒜瓣铺于盐上一层，又炒热盐铺蒜上，与面圈平，以热熨斗熨之，觉小腹内如虫行，渐至马口，似鱼眼状，曰沙石淋，如自出，尿即随出；如不能自出，内有筋丝未断，用小镊镊住拉断，尿出即愈。凝结日久，余物尚存，如前熨法熨之，再看马口有物，再镊出即通愈矣。
●治孕妇逆生　孕妇临产腹痛，不肯展行动，每屈腰而卧，以致儿在腹不得转动，故脚先出。
乌蛇蜕一条，蝉蜕十四个，胎发一毽，以上各烧灰，每服二钱酒调下，连进二服，仰卧片时即顺，如无前药，以槐子二十七粒井花水吞下。又，无槐子，用小针于儿脚心刺三、五针，急用盐少许，刺处顺下。
●治胎衣不下　乾漆五钱，大附子一枚（炮去皮脐为末）。
以上用大黄末五钱，酒醋熬，乾湿得宜，即入前二味末，和丸如桐子大，每服三十丸，淡醋汤下，少顷，又进二服，胎衣即下。如无前药，以赤小豆一升炒，用水三升，煮二升，去豆取汁温服。
●又方　用妇人自己手足指甲烧灰，酒调，连进二服。
●治横生难产，胎死腹中　用柞木不拘多少，煎汤吃，可保无虞。

小儿门  ***************************
●稀豆丹　菟丝子四两（酒煮捣饼，晒乾），玄参一两（竹刀切片，晒乾），二味为细末，蒸熟，黑砂糖滤清，拌服。
●神功消毒保婴丹　凡小儿未出痘疮者，每遇春分秋分日，服一丸，其痘毒即渐消化，若服一、二次者，只得减少，若服三年六次，其毒尽能消化，必保无虞。此方屡经试验，务要后开日期，洁诚修合，服之神效。
绿豆藤一两五钱，其藤八月收取，毛豆桔上缠绕细红丝就是，採取，阴乾，此味为主，妙在此味药上。黑豆三十粒，赤豆七十粒，山楂肉一两，新升麻七钱五分，生地五钱，荆芥五钱，防风五钱，川独活、甘草、当归各五钱，桔梗五钱，连翘七钱五分，黄连、赤芍药各五钱，牛蒡子一两，辰砂（另研，同甘草煮过，去甘草）一两五钱，苦丝瓜一个（各长五寸，膈年经霜者为妙，烧火存性），上各为极细末，砂糖拌匀，共捣千馀下，丸如李核大，每服一丸，浓煎甘草汤化下。其前项药，预辩精料，遇春分、秋分，或正月十五，或□月十五日修合，务在虔诚，忌妇人、鸡猫犬、孝子见合药，须乾净室焚香，向太阳视药云：「神仙真药，体合自然，婴儿吞服，天地齐年，吾奉太上老君急急如律令勃。」一气七通。
●治小儿痘初　光状忽然黑陷，心烦气喘，如见鬼神。人牙烧灰存性为末，每个作一服，酒调一服。
●治痘入眼　浮萍阴乾为末，每服三钱，随儿大小以羊肝半个入盏内，竹签刺碎，投水半合，搅取汁调下，食后服。
●神授稀痘丹　此方系吕仙翁箕上所授，服之屡有神效。
人参二钱，黄连（酒浸）二钱，准熟地三钱（□血浸蒸），蝉蜕二钱，蚯蚓一钱（去土晒乾），黄柏一钱半（酒炒），知母一钱半（酒炒），白殭蚕五钱，芙蓉叶一钱（去筋），牛黄五分，冰片五分，菟丝子五钱（黄柏水浸，煮烂成饼，又磨为末），上为细末，用鸡子白丸如龙眼大，每服一丸，米汤送下。
●痘色灰白，顶陷倒厌，起死回生　红花子、蓖麻仁，麝香各三釐，共捣和泥，真香油、生蜂蜜调成膏如钱大，贴百会穴。轻者三、四寸香，重者五、六寸香，立起如珍珠。
●痘不发　樱桃核二、三十个，打碎，姜一片，葱头一个，煎服，出汗即起发，暑天不盖被。
●又方　菊花根取汁，少加水入穀糠，淋下，服之即发起。
●治痘方　凡疮大者，紫黑者，臭烂者，俱是疔遇灰色，不起发，即认出痘疔，用银针挑断其根，吮出恶血，随以头发、珍珠、豌豆灰等分，为极细末，好油、胭脂调涂疔内，即转红活，最效。
●如圣散　痘潮热未除，鼻口内发疳，宜速服此。
使君子肉、胡黄连、黄连（炒）、山楂肉、薄荷、白术（麸炒）、荆芥穗、陈皮各等分，灯心十茎，水一锺，煎四分，不拘时服。
●痘后生痈　用出蛾棉丝，白矾捣碎塞满灰，烧汁干，研细，干搽。初发红肿时，赤、黑、绿三豆醋浸捣汁，勤扫即除。
●痘疯手足不仁　用橙叶煎浓汁百滚，倾大盆内，坐其上蒸之，频加热汁，蒸至稍温，入治即愈。
●治小儿夜啼　用神前烛花研碎，无根水下。
●治小儿秃疮　用黑羊粪为末，猪胆调搽。
●治小儿牙疳　用人脚上皱垢，焙黄色，研末，上二次效。
●千金小惊丸　郁金（皂角水洗煮）、黄连、牙硝、木香、龙胆草、藿香各五分，全蝎六个（去毒），末之面糊丸，用雄黄、麝香、朱砂、金银箔为衣。镇惊，薄荷灯心汤下；大便秘，枳壳、大黄、朴硝，煎汤化服，钩藤汤下，量儿大小用。
□□风如米屑，口鼻外亦有者，不能饮乳，以黍米汁传之，或白鹅矢汁灌口中，或桑白皮汁和胡粒敷之。两口角生疮，烧乱发和猪脂涂之。
●又方　用净发缠指头，蘸井花水拭之；次用黄丹煅出火毒敷之；又用朱砂、明矾等分研细，敷舌上，日三、四次用之，或用南星，用醋磨浓汁涂足底，待好，急洗去。
●弄舌　脾脏微热，令舌络微紧，时时舒舌。治之勿用冷药及下之，当少与泻黄散，渐服之。医人或见其饮水，遂疑为热，用寒药下之，非也。饮水者，脾胃虚，津液少也，如面黄肌瘦，五心炽热，即为疳黄，宜加胡黄连丸辈治之。
●重舌　用黄丹如豆大，以管安舌下，又用蜂房烧灰，细研，酒和敷舌下。或用灶心土酒和涂舌下，或用蛇蜕炙焦研末，著一豆许敷舌下，日三度。
●宫气方　治舌上疮如粥皮。
以桑白皮汁敷之，三、两度瘥。
●治噤风　凡舌重，下必有噤虫，状如蝼姑，有头毛，其头小白，可烧铁烙头上即消。不急治，能杀人。世传走马喉痹，满口白疮如雪，脾虚所致。若带风邪，当先泻其邪，进补脾气。生脾血之剂，盖龙火不宜凉物，宜以甘温从治也。
●辰砂膏　泻虚热。
辰砂三钱，硼砂、牙硝各一钱半，明粉二钱，全蝎、真珠末各二钱，麝香一字，上为末，好油纸包裹，自然成膏。每用绿豆许，乳汁调敷，乳头上吮下，金银薄荷汤下亦可。有潮热，甘草汤下，此药虽凉，有全蝎热品监制，无过凉之患。或用牛黄细研一钱，以竹沥调一字灌之，更以猪乳点于口中，此先治其标。
●益脾散　和胃进乳消痰。
人参、白茯苓、陈皮、甘草、厚朴、草果仁、苏子（微炒）、木香（不见火磨汁亦可），上为散，每服一钱，生姜一片，大枣一枚，未乳前服。合咀，使乳母亦服，此即四君子汤减白术加味也。四君子原为补脾气之正药，所以减白术者，以哮吼禁服白术，以其噤口故减之，又加陈皮（健脾理痰）、厚朴（消胀去痰）、草果（消食逐痰）、苏子（降气驱痰）、木香（散滞调中）。所以用痰药独多者，以噤口皆风所制也，此方最对症，是为继治其本。
●又方　治小儿口疮通白者，及风疳疮蚀透者。
以白殭蚕炒，令黄色，拭去蚕上黄肉毛，为末，用蜜和敷之，去风热也。
●图经方　治撮口。
取原蚕蛾二枚，炙黄研末，蜜涂口唇内。
●子母秘录方　治撮口。
以夜合花枝煮浓汁，拭口，并洗。
●千金保命丹　治小儿一切痰喘，急慢惊风，撮口脐风。但能开口，灌下无不活者。
牛黄、冰片、琥珀一钱，甘草二分，黄连（姜汁炒）、全蝎、殭蚕各三分，朱砂、明天麻（面裹煨），胆星各四两，共为细末，磁罐蜡封，勿令出气。每五、七釐薄荷、灯心、金银煎汤，不拘时温服。
●夜啼　蝉蜕（二十个去头足）、灯花三分、乳香末一钱（竹叶炙过），上为细末，每用一匙，灯草汤下。
●治小儿泄泻　木鳖子一个（面裹煨熟去壳），小丁香三粒，共为末，唾丸，入小儿脐，以旧膏药封之。
●安神丸　定惊。
天冬、牙硝、白茯苓、山药、寒水石各五分，朱砂三钱，甘草五钱，龙脑一字，研末之，炼蜜丸如鸡豆大，每服一丸，沙糖水化下。
灸治（治急惊）：灸百会穴前一寸，若不瘥，灸两肩头及人中各三壮，艾小麦大。
●八反膏　治小儿积块发热。
硼砂五钱，栀子二两，白萝卜皮一两，皮硝二两，鸡子一个，脚油二两，葱白五枚（连须用），蜂蜜一酒锺，纸摊贴，布绢缠定。
●丁奚哺露　凡小儿手足极细，项小骨高，尻削体痿，脐突号哭，胸陷，名丁奚。虚热往来，头骨分开，翻食吐虫，烦渴呕哕，名哺露，最为难治。
用青皮、陈皮、莪术、白豆蔻仁、川芎、五灵脂、槟榔、芦荟各五钱，木香、使君子肉（焙）、虾蟆（灰）各三钱，细末之，以猪胆汁浸蒸饼，丸麻子大，每服二十丸，水饮下。有热薄荷汤下。
●盘肠内钓（腹中急痛乾啼）　用乳香、没药、木香、姜黄各四钱半（另研），木别十二个，去壳研成膏。以木别膏和四味入炼蜜少许，丸樱桃大，煎钩藤汤化下，次服魏香散，用莪术五钱，真阿魏一钱，先以温汤化开阿魏，浸莪术一日夜，焙乾末之，每服半钱，紫苏米饮空心服。
●天吊症　（壮热翻眼，手足搐掣，皆因痰滞经络，头目反仰，名曰天吊。由乳母过食热物，蕴毒兼挟风邪所致。但解利风热，则应手而愈）　用滴乳一钱（另研），天竺黄一钱半，雌黄（另研）、腊茶、枯矾各一钱，甘草（炙）、荆芥穗（炒），绿豆一百粒（半生半炒），赤脚蜈蚣一条（酒浸，炙），细末之，每服半钱，煎人参薄荷汤调下。
●又方（治天吊潮热）　钩藤、人参各半分，全蝎、天麻各一分，犀角、甘草（炙）各半分，末之，每服一钱，水半锺，煎五分温服。
●走马牙疳　（口内生疮，牙龈溃烂，齿黑欲脱，或出血臭气，大夫妇女俱同）　白芷五钱，马牙硝、铜青各一钱、麝香一字，末之敷口角，擦齿上，仍服蟾酥丸；又用蚵蚾（烧）、黄连、青黛各等分，入麝香少许为末，敷之。
●丸方　蟾蜍一枚（酥油炙去骨），胡黄连、宣连、草龙胆、川楝、木香、使君肉、芜荑各一两，末之，猪胆汁糊丸麻子大，入青黛、茴香、陈皮、麝少许，各研细，旋滚为衣，常服，紫苏汤下，量大小与之。
