
序一  ***************************
临清省进士雨田张鲤撰
春岩吴子，著《养生类要》百余条。刻成，雨田子读之，叹曰：仁哉！吴子之心也，是可以言医矣。大凡医家者，流得一验方，则藏之笥箧，唯恐病者知，有妨于售；又唯恐同术者知，有妨于专售；甚至以咀为末，易黄为玄，曰庶几人之莫识也。吁！是果医云乎哉。吴子，徽名家也，少读书，有志为经生，以病弗果。闻湖人陆声野医最著，往执弟子礼，遂得真传而归。大江南北人，无问数百里，皆走堂下叩之，所存活者甚众。自以为未博也，乃走燕齐之间，居临清四年。将归，掉而南也，诸商人留之，吴子不可，好事者挽其行，弗能，曰：请为我著书。吴子重违。群请，遂著作要》一书。盖亦少出绪余，以补人日用之所需，虽未尽罄其所传于陆子者，其方药固皆的而中也。此书作四方之病者，可以不医而愈，吴子之售，愈博矣。呜呼！方，古也，世医得之则思秘，吴子得之则思传，其存心不啻霄壤，故曰：仁哉！吴子之心也。况其为书，又参取往哲，卓有明验，可以布而远哉。安知天下后世，读其方书者不谓河间、丹溪辈，复有续案若此耶？雨田子谓：兹集也，刻之。便因其请序，序之。
嘉靖甲子春上正月吉旦书于对竹山堂

小序  ***************************
左竹山人吴敖撰
《养生类要》者，类养生之要也。匪类弗明也，匪要弗精也，是编之由作也。类者，别其科而比之也。始以运摄精气，制病于未形也，故类也；次以取制丹铅，窃夺乎无神也，亦类也；饮食日用，或失则疾，类也；男女居室，或失则夭，类也；风寒暑湿，古有类也；未分四时，类四时也；《济阴》《慈幼》，古有类也；未及养老，类养老也。此类之例也。要者，抡其粹而约之也。方书方药，猬聚林起，漫无纪极，弗精也。要之以从精也。若汇荆玉而去碔砆也，若汇隋珠而黜鱼目也。此要之例也。类其要，则精而明，动而有功，家无痛夫，人其良医矣。

春岩子传  ***************************
梁园漫客吴山人郑若庸著
春岩子者，歙之澄塘人也。名正伦，字子叙，系自汉番君及唐少微先生其后，廷佩君迁歙为澄塘之祖，溯自春岩子，二十有九世矣。子少，警敏善学，业制科已，乃目眚自画顾，更喜黄帝、扁鹊之书，时窃汜诵，稍涉大义，即隽永不能舍，会其大父乐山翁趣之成，遂取《素》《难》以下历代名医家方论，悉读之。会通其要，能参运气、生克、传胜之由，切脉、望色、听声、写形之征，汤液、醴洒、镵石、槁引、案抗、毒熨之治，出以疗人，即多奇验。年未弱冠，已称良医师矣。时吴兴陆声野，以青囊术为江左大家，子挟策往，事之三年，授以五诊、六征、经脉上下及奇络结，若俞所居，皆能尽其学：遂北游吴，会渡江、溯淮，历齐鲁海岱之墟，所过辄以名闻。至清泉，清泉居邑者，多乡人，因止。春岩子舍人又市归之，有卧沉绵，四肢不能用；或遇闭不后，足下重腿；女妇不月；痈久不决；切其脉，无败逆，皆立起之，未尝见人危疴，稍自沮者。远近争相迎致，子略不为，怫即又祁寒暑雨不怠也。性淳朴，乐自韬闲，尝衣违褐，浮沉里国閈间。时之医家，艺稍稍售，即为高车文马，竞自街粥。子弟兀兀无所求，闻贵家巨姓有疑疾，群医工室中周章，不知为计，子徐徐从中起，视色察脉，一七奏效，咸以为神。闲居应对，口期期若不能语，至论疾所因，援经证事，移日无冗辞。据案施治，无甚殊他人者，一遇奇疾，操纵裨合，犹大将将兵，机权神变，人始谓不相及也平生笃尚伦秩，事后母蒋夫人，极孝敬友爱，诸季，其入丝粟无所内，蒋夫人以其能子，特殊爱之与。造次，然诺无自食者，人以是益器重焉。居尝曰：闻之往圣养人，先以五味、五谷，次以五药，使六疾、六气不能相淫，民罕疵疠。言治未病，愈于已病，治也因著编目曰《养生类要》，云漫客曰：余读太史公书，见其所述国工家数十事，愈人疾疟，至多奇应，人各以方书相授受，率名称，流闻当时，辉映遗代，然无有不奏功于瞑眩者：未病之治，盖寥乎未前闻也。岂慎疾者固难乎！王符氏云：疗病者，先知脉之所次，气之所结，然后为之方，则疾可愈，而寿可长；为国者，先知人之所苦，祸之所肇，然后为之禁，故奸可塞，而国可安。是虽有善方、善禁，孰若俾气无结，祸无肇胜哉！故曰：上医医国，固春岩子著书旨己。子将游上都，因述斯传，使遗春岩子者知云。

序二  ***************************
省进士两江方元焕撰
春岩子，歙医者，流往粤邑。长南溪子，寓书称春岩子才。今历四方，以察风候。脱过女第叩之，予乃靓春岩子，与语，遂大惬，至累昕夕不去也。当津苦卧久，群毉不功，春岩子一视而名热疟，再剂而瘳。春岩子名奕奕，以是隃起。顾其心又长者由是。东人病必致春岩子，不至辄慨即至，听其诊治，不而忻戚之。其所至即至，眇贱不却也故东人不可一日去春岩子，客四移历，计归，东人振恐，因请著书。春岩子著书二卷，曰：《养生类要》，予读之，沾沾喜，又慨焉，嗟乎！俞跑亡而殷无练易，佗书毁而学失湎到。故曰：人之所病，疾病多；医之所病，病道少。窃意道少，非直病六不治，殆方书或鲜，癥结无从导欤。故东人请，而漫无搜录，何以为。春岩子或言医案聚猬，春岩子复矣。予曰：不然，盖五味错，而食不可胜用；诸法错，而医不可胜用。详保摄者，略方脉；深攻击者，忽机宜。往往则尔，用之多梏。春岩子首引导、食息，次时令、安怀，以谨未病，以救已病。采窗禁方萃术，百氏兼列不逸，随索而足。匪曰贤于先民，抑亦裨所未悉欤太史公曰：圣人知微，使良医早从事，病可已，身可活也。春岩子为近之。春岩子名正伦，与南溪子并吴姓，南溪子博极群学，多仁政；春岩子持策质之，必且浸浸弘其诣，踪述俞华不难云。
嘉靖阕逢困敦之岁陬月良日


卷上  ——————————————————————————————————————————————————————————————————————————————————————————

逍遥子导引诀（凡十六段）  ***************************
水潮除后患平明睡醒时即起，端坐、凝神、息虑，舌抵上腭，闭口调息，津液自生，渐至满口，分作三次，以意送下。久行之，则五脏之邪火不炎，四肢之气血流通，诸疾不生，永除后患，老而不衰。
火起得长安子午二时，存想真火自涌泉穴起，先从左足行，上玉枕，过泥丸，降入丹田，三遍；次从右足，亦行三遍；复从尾闾起，又行三遍。久久纯熟，则百脉流通，五脏无滞，四肢健而百骸理也。
梦失封金柜欲动则火炽，火炽则神疲，神疲则精滑而梦失也。寤寐时，调息思神，以左手槎脐二七，右手亦然，复以两手槎胁腹，摆摇七次，咽气，纳于丹田，握固良久乃止，屈足侧卧，永无走失。
形衰守玉关百虑感中，万事形劳，所以衰也。返老还童，非金丹不可。然金丹岂易得哉！善摄生者行、住、坐、卧一意不散，固守丹田，默运神气，冲透三关，自然生精、生气，则形可以壮，寿可以延矣。
鼓和消积聚有因食而积者，有因气而积者，久则脾胃受伤，医药难治。孰若节饮食，戒嗔怒，不使有积聚为妙。患者当升身，闭息，鼓动胸腹，俟其气满，缓缓呵出，如此行五七次，便得通快即止。
兜礼治伤寒元气亏弱，腠理不密，则风寒伤感。患者端坐盘足，以两手紧兜外肾，闭口缄息，存想真气自尾闾升，过夹脊，透泥丸，逐其邪气；低头，屈抑如礼拜状，不拘数，以汗为度，其疾即愈。
叩齿牙无疾齿之有疾，乃脾胃之火熏蒸侵。晨睡醒时，叩齿三十六通，以舌搅牙根之上，不论遍数，津液满口，方可咽卞，每作三次乃止。及凡小解之时，闭口紧，叩其齿，解毕方开，永无齿疾。
升观鬓不班思虑太过，则神耗，气血虚败而鬓班。以子午时握固端坐，凝神绝念，两眼含光，上视泥丸，存想追摄二气自尾闾上升，下降返还元海，每行九遍。久则神全，气血充足，发可返黑也。
运睛除眼翳伤热、伤气、肝虚、肾虚，则眼昏生翳，日久不治，盲瞎必矣。每日睡起时，趺坐，凝息、塞兑、垂帘，将双目轮转十四次，紧闭少时，忽然大睁开。行久不替，内障外翳自散，切忌色欲并书细字。
掩耳去头旋邪风入脑、虚火上攻，则头目昏旋，偏正作痛。久则中风不语、半身不遂亦由此致。治之，须静坐，升身，闭息，以两手掩耳，折头五七次，存想元神逆上泥丸，以逐其邪，自然风邪散去。
托踏应轻骨四肢亦欲得小劳，譬如户枢终不朽。熊经、鸟伸、吐纳、导引，皆养生之用也。平时双手上托如举大石，两脚前踏如履平地，存想神气，依按四时嘘呵二七次，则身健体轻，足耐寒暑矣，
搓涂自美颜颜色憔悴，良由心思过度，劳碌不谨。每晨静坐，闭目，凝神，存养神气冲澹，自内达外，两手槎热，拂面七次，仍以嗽津涂面，槎拂数次。行之半月则皮肤光润，容颜悦泽，大过寻常矣。
闭摩通滞气气滞则痛，血滞则肿，滞之为患，不可不慎。治之，须澄心闭息，以左手摩滞七七遍，右手亦然，复以津涂之。勤行七日，则气通血畅，永无凝滞之患。修养家所谓干沐浴者，即此义也。
凝抱固丹田元神一出便收来，神返身中气自回，如此朝朝并暮暮，自然赤乎产真胎此凝抱之功也。平时静坐，存想元神入于丹田，随意呼吸，旬日丹田完固，百日灵明渐通，不可或作或辍也。
淡食能多补五味之于五脏，各有所宜。若食之不节，必致亏损。孰若食淡，谨节之，为愈也。然此淡，亦非弃绝五味，特言欲五味之冲淡耳。仙翁有云：断盐不是道，饮食无滋味。可见其不绝五味也。
无心得大还大还之道，圣道也；无心，常清、常静也。人能常清静，天地悉皆归，岂圣道之不可传，大还之不可得哉！《清净经》已尽言之矣。修真之士，体而行之，欲造夫清真灵妙之境，若反掌耳。

孙真人卫生歌  ***************************
天地之间人为贵，头像天兮足像地，
父母遗体宜宝之，箕裘五福寿为最。
卫生切要知三戒，大怒大欲并大醉，
三者若还有一焉，须防损失真元气。
欲求长生先戒性，火不出兮神自定，
木还去火不成灰，人能戒性还延命。
贪欲无穷忘却精，用心不已失元神，
劳形散尽中和气，更仗何能保此身。
心若大费费则竭，形若大劳劳则怯，
神若大伤伤则虚，气若大损损则绝。
世人欲识卫生道，喜乐有常嗔怒少，
心诚意正思虑除，顺理修身去烦恼。
春嘘明目夏呵心，秋呬冬吹肺肾宁，
四季长呼脾化食，三焦嘻却热难停。
发宜多梳气宜炼，齿宜数叩津宜咽，
子欲不死修昆仑，双手揩磨常在面。
春月少酸宜食甘，冬月宜苦不宜咸，
夏要增辛宜减苦，秋辛可省但教酸，
季月少咸甘略戒，自然五脏保平安，
若能全减身康健，滋味偏多无病难。
春寒莫放绵衣薄，夏月汗多宜换着，
秋冬衣冷渐加添，莫待病生才服药。
唯有夏月难调理，伏阴在内忌冰水，
瓜桃生冷宜少餐，免至秋来成疟痢。
心旺肾衰宜切记，君子之人能节制，
常令充实勿空虚。日食须当去油腻，
大饱伤神饥伤胃，大渴伤血多伤气，
饥食渴饮莫太过，免致膨脝损心肺。
醉后强饮饱强食，未有此身不生疾，
人资饮食以养生，去其甚者将安适。
食后徐行百步多，手搓脐腹食消磨，
夜半灵根灌清水，丹田浊气切须呵。
饮酒可以陶情性，大饮过多防有病，
肺为华盖倘受伤，咳嗽劳神能损命。
慎勿将盐去点茶，分明引贼入肾家，
下焦虚冷令人瘦，伤肾伤脾防病加。
坐卧防风来脑后，脑内入风人不寿，
更兼醉饱卧风中，风才着体成灾咎。
雁有更兮犬有义，黑鲤朝北知臣礼，
人无礼义反食之，天地神明终不喜。
养体恭当节五辛，五辛不节反伤身，
莫教引动虚阳发，精竭荣枯病渐侵。
不问在家并在外，若遇迅雷风雨大，
急需端肃畏天威，静室收心宜谨戒。
恩爱牵缠不自由，利名萦绊几时休，
放宽些子自家福，免致终年早向头。
顶天立地非容易，饱食暖衣宁不愧，
思量无以报洪恩，晨夕焚香频忏悔。
身安寿永福如何，胸次平夷积善多，
惜命惜身兼惜气，请君熟玩卫生歌。

陶真人卫生歌  ***************************
世言服灵丹，饵仙药，百日而轻举者，但闻而未见也。至于运气之术，甚近养生之道人禀血气而生，故《摄生论》云：摄生之要，在去其害生者。此名言也。予所编此歌，盖采诸家养生之要能依而行之，则获安乐；若尽其妙，亦长生之可。觊今著其歌于下
万物惟人为最贵，百岁光阴如旅寄，
自非留意修养中，未免病苦为心累。
何必餐霞饵火药，妄意延龄等龟鹤。
但于饮食嗜欲间，去其其者将安乐，
食后徐徐行百步，两手摩胁并腹肚，
须臾转手摩肾堂，谓之运动水与土，
仰面仍呵三四呵，自然食毒气消磨。
醉眠饱卧俱无益，渴饮饥餐犹戒多，
食不欲粗并欲速，只可少餐相接续；
若教一饱顿充肠，损气伤脾非汝福。
生餐粘腻筋就物，自死牲牢皆勿食。
馒头闭气宜少餐，生脍偏招脾胃疾，
鲊酱胎卵兼油腻，陈臭腌菹尽阴类，
老衰莫欲更餐之。是昔庖兵无以异，
炙博之物须冷吃，不然损齿伤血脉。
晚食常宜申酉前，向夜徒劳滞胸膈。
脾好音乐，夜食则脾气不磨，为音响断绝故也，周礼所谓乐以侑食。盖脾好音声，丝竹耳才闻，脾即磨矣，是以声音皆出于脾。而夏月夜短尤宜忌之，恐难消化故也。
饮酒莫教令大醉，大醉伤神损心志；
渴来饮水兼啜茶，腰脚自兹成重坠。
酒虽可以陶情性，通血脉，自然招风、败肾、烂肠、腐胁，莫过于此。饱食之后，尤宜戒之。饮酒不宜粗及速，恐伤破肺。肺为五脏之华盖，尤不可伤。当酒未醒，大渴之际，不可吃水及啜茶，多被酒引入肾脏，为停毒之水，遂令腰脚重坠，膀胱冷痛，兼水肿、消渴、挛蹩之疾：大抵茶之为物，四时皆不可吃，令人下焦虚冷，惟饱食后吃两杯不妨，盖能消食故也，饥则尤宜忌之。
尝闻避风如避箭，坐卧须当预防患。
况因食后毛孔开，风才一入成瘫痪。
凡坐卧处，始觉有风，宜速避之，不可强忍。且年老之人，体竭内疏，风邪易入，始初不觉，久乃损人。故虽暑中，不可当风取凉、醉后操扇。昔有学道于彭祖而苦患头痛，彭祖视其寝处有穴当其脑户，遂寒之，后即无患。
视听行坐不必久，五劳七伤从此有。
久视，伤心损血；久坐，伤脾损肉；久卧，伤肺损气；久行，伤肝损筋；久立，伤肾损骨，孔子所谓居必迁坐。以是故也。
人体亦欲得小劳，譬如户枢终不朽。
人之劳倦，有生于无端，不必持重，免轻佗佗终日，于是闲人多生此病。盖闲乐之人，不多运动气力，饱食坐卧，经脉凝滞，气血壅塞使然也。是以贵人貌乐而心劳，贱人心闲而貌苦。贵人嗜欲，不时或昧于忌犯，饮食珍候便乃寝卧，故常须用力，但不至疲极。所贵荣卫流通，血脉调畅。譬如水流不腐，户枢动而不朽也。
卧不厌侧觉贵舒，饱则入浴饥则梳。
梳多浴少益心目，默寝暗眠神晏如。
卧宜侧身屈膝，益人心气；觉舒展，则精神不散一盖舒卧，则招蒐引魅，孔子寝不尸，盖谓是也。发多梳，则去风明目，故道家晨梳，常以为百二十为数。浴多，则损人心腹，令人倦怠。寝不言者，为五脏如钟，磬然不悬，则不可发声睡留灯烛，令人神不安。
四时惟夏难将摄，伏阴在内腹冷滑。
补肾汤药不可无，食物稍冷休哺啜。
夏一季是人脱精神之时，心旺肾衰，肾化为水，至秋乃凝，及冬始坚，尤宜保惜。故夏月不问老少，悉穿暖物，至秋即不患霍乱、吐泻。腹中常暖者，诸疾自然不生，盖元气壮盛也。
心旺肾衰何所忌？特忌疏通泄精气。
寝处尤宜绵密间，宴居静虑和心气。
《月令》：仲夏之月，君子斋戒，处必掩，身勿躁，一声色，毋或进，薄滋味，毋致和，禁欲嗜，定心气。
沐浴盥嗽皆暖水，卧冷枕凉俱勿喜。
虽盛暑冲热，若以冷水洗面手，即令人五脏干枯，少津液，况沐浴乎？凡枕冷物，大损人目。
瓜茹生菜不宜食，岂独秋来多疟痢。
茹，性至冷；菜瓜，难治气又能昏人眼目；驴马，食之，即日目烂。此等之物，大抵四时皆不可食，不独夏季，老人尤宜忌之。
伏阳在内三冬月，切忌汗多阳气泄，
天地闭，血气藏。纵有病，亦不宜出汗。
阴雾之中无远行，暴雨震雷宜速避。
昔有三人冒雾早行，一人空腹，一人食粥，一人饮酒，空腹者死，食粥者病，饮酒者健。盖酒能御霜露，辟邪气故也。路中遇暴雨、震雷、晦暝，宜入室避之，不尔损人。当时未觉，久则成患。
不问四时俱热酒，太热不须难入口。
五味偏多不益人，恐随脏腑成灾咎。
五味淡薄，令人爽。稍多，随其脏腑，各有损伤。故酸多，伤脾；辛多，伤肝；成多，伤心；苦多，伤肺；甘多，伤肾；此乃五行自然之理。初伤不觉，久乃成患。
道家更有颐生法，第一令人少嗔恶，
秋冬日出始求衣，春夏鸡鸣宜早起。
春夏，宜早起；秋冬，任晏眠。晏，忌日出后；早，忌鸡鸣前。
子后寅前寝觉来，瞑目叩齿二七回，
吸引吐故无人悟，咽嗽玉泉还养胎。
水之在口，曰华池，亦曰玉泉。《黄庭经》曰：玉泉清水灌灵根，子若修之命长生。《达磨胎息论》曰：凡服食，须半夜子后，床上瞑目盘坐，面东，呵出腹内旧气三两口，然后停息，便于鼻中微纳清气数口，舌下有穴通肾窍，用舌上腭，存息少时，津液自生，灌嗽满口，徐徐咽下，自然灌注五脏，此为气归丹田矣。如子后午前不及，但寅前为之亦可，卧中为之亦可，但枕不甚高可也。汉帝年百二十岁，日甚精壮，言朝朝食玉泉，扣齿二七，名曰炼精。后汉王真，常嗽舌下玉泉咽之，谓之胎息。孙真人曰：发，宜多栉；手，宜在面；齿，宜数叩；津，宜常咽；气，宜精炼。此五者，即《黄庭经》所谓，子欲不死，修昆仑耳。
热手摩心熨两眼
每熨二七遍，使人眼目自无障翳，明目去风，无出于此，亦能补肾气。
仍更揩擦额与面
频拭额，谓之修天庭。连发际二处，遍面上，自然光泽。如有黔点者，宜频拭之。
两指时将磨鼻茎
鼻茎两边，揩二三十数，令表里俱热，所谓灌溉中岳，以润于肺。
左右耳根筌数遍
筌耳，即摩耳轮也。不拘数遍，所谓修其城郭，以补肾气，以防聋眯也。
更能干浴遍身间，按陛时须纽两间，纵有风劳诸冷气，何忧腰背复拘挛。
大凡人坐，常以两手按膛，左右纽肩数十。
嘘呵呼嘻吹及呬，行气之人分六字，果能依用口诀中，新旧疴有皆可治。
声色虽云属少年，稍知栉节乃无愆。闭精息气宜闻早，莫使羽苞火中燃。
古人以色欲之事，辟之凌杯以盛汤，羽苞以畜火。
有能操履长方正，于名无贪利无竞，纵向歌中未能行，百行周身亦无病。
老子云：善摄生者，陆地不避究虎。此道德之助也。

邹朴庵玉轴六字气诀  ***************************
道藏有《玉轴经》，言：五脏六腑之气，因五味熏灼不和，又六欲七情积久生病，内伤脏腑，外攻九窍，以致百骸受疾。轻则痼癖，甚则盲废，又重则丧亡。故太上悯之，以六字气诀，治五脏六腑之病。其法：以呼而自泻出脏腑之毒气，以吸而自采取天地之清气以补之。当日小验，旬日大验，一年后，万病不生，延年益寿。卫生之宝，非人勿传。
呼有六，曰：呵、呼、呬、嘘、嘻、吹也，吸则一而已。呼有六者何？以呵字治心气，以呼字治脾气，以呬字治肺气，以嘘字治肝气，以嘻字治胆气，以吹字治肾气，此六字气诀，分主五脏六腑也。凡天地之气，自子至巳，为六阳时；自午至亥，为六阴时。如阳时则对东方，勿尽闭窗户，然忌风入。及解带，正坐扣齿三十六，以定神光，搅口中浊津，漱炼二三百下，候口中成清水，即低头向左而咽之，以意送下喉，汩汩至腹间，即低头开口，先念呵字，以吐心中毒气。念时，耳不得闻呵字声，闻即气粗，反损心气也。
念毕，低头闭口，以鼻徐徐吸天地之清气，以补心气。吸时，耳不得闻吸声，闻即气粗，亦损心气也。但呵时令短，吸时令长，吐少纳多也。吸讫，即又低头念呵字，耳复不得闻呵字声。呵讫，又仰头，以鼻徐徐吸清气，以补心，亦不可闻吸声。如此吸者六次，即心之毒气渐散，又以天地之清气补之，心之元气亦渐复矣一再又依此式，念呼字，耳亦不可得闻呼声，又吸以补脾，耳亦不得闻吸声。如此吸者六次，，所以散脾毒而补脾元也。次又念呬字，以泻肺毒，以吸而补肺元，亦须六次。次念嘘写，以泻肝毒，以吸而补肝元。嘻以泻胆毒，吸以补胆元。吹以泻肾毒，吸以补肾元「如此者并各六次，是谓小周小周者，六六三十六也。三十六者，一次周天也。一周而六气遍，脏腑之毒气渐消，病根渐除而祖气渐完矣。次看是何脏腑受病，如眼病即念嘘嘻二字，各十八遍，仍每次以吸补之，总之为三十六讫，是为中周。中周者，第二次三十六，通为七十二也。次又再依前呵、呼、呬、嘘、嘻、吹六字法，各为六次，并须呼以泻之，吸以补之，愈当精处，不町怠废。此第三次三十六也，是为大周。即总之为一百单八次，是百八诀也午时属阴时，有病，即对南方为之。南方属火，所以却阴毒也，然又不若子后巳前，面东之为阳时也。如早，床上面东，将六字各为六次，是为小周，亦可治眼病也。凡眼中诸症，惟此诀能去之，他病亦然。神乎！神乎！此太上之慈旨也。略见《玉轴真经》而详则得之师授也。如病重者，每字作五十次，凡三百则六腑周矣，乃漱炼、咽液、叩齿、讫，复为之又三百次，讫，复漱炼、咽液、叩齿如初，如此者三，即通为九百次，无病不愈秘之，秘之，非人勿传。孙真人云：天阴、雾、恶风、猛寒，斯时勿取气，但闭之耳。

阴阳烹炼秋石服饵诀法  ***************************
●九转秋石还元论
夫秋石者，非人间五金、八石、草木、灰霜、银铅、砂汞之所为也，实乃还元之至宝。产自形中，出于脏腑，方宗《道藏》，法按《本草》，号曰：“金丹”，众药之先，出乎自然，生自太极，产自先天，人莫能知，鬼莫能测，分男女于五行，禀阴阳于四象，安炉、立鼎，补坎、填离。津液长生于华池，众脉流通于水道。体乾道，发昭彰，顺坤道，应乎有节。取至药则气和平，彻元阳而归四体，调和四体，运于宫中，昼夜煅炼，水火烹煎，结成一物，号曰：“金晶”。开炉而紫粉凝霜，起鼎而黄芽发耀，坎若意，密水火，烹煎于三白；离如情，舒火龙，行周于半夜。天地交合以降，甘露蠢动含灵，无非一气而变成者也。一气者，天地还丹之宗，三才之首，神明之旨，如此而成金液大还丹矣。世之论秋石者，不辨阴阳，不明火候，不分清浊，妄取混杂之物，而为大丹之首，难乎？其为道也，昔黄帝提龙虎而美金华，轩辕铸九鼎，号曰：“白雪”，茅君炼魂魄而为，淮南王判坎离而名秋石，此上古圣人以秋石服之，玉体而得长生，采阴阳而补肌骨，烹阳魂而接性命，炼阴精而得飞升，乃诸仙之丹药，服食之根源。赖玄牝而成丹，得水火而既济：天魂地魄，摘归于戊己炉中；兔髓乌丹，撤藏于乾坤鼎内。是无质中生质之运丹，乃是有还元之大药。南楼定刻，设法象于空中；北苑论时，拆精华于器内。神龙取蚌，承时节而论仙；兔吐精华，待子初而自下。此乃圣人口传心授之法，取其甘露而配其白石，先天一气，混沌元精，从此而立。其秋石服之，降邪火，生津液，分滞气，化顽痰，理脾健胃，止嗽爽神，其味咸而体润，其性温而不燥，大助元阳，善补虚惫，亦治九种之痨，能烧三尸之鬼，有返魂定魄之功，有健体轻身之力，能助阳而换骨，善起死以回生。其秋石，不问百病，服之则除。不比有形之物朱砂、水银，炼成外丹，服之则存留五脏，饵之则促彼天年。此药夺天地之造化，吸日月之精华，运阴阳而泻离坎，进九转而成白雪。大道无穷，世人焉得而知哉！淮南王曰：初九潜龙兼下手，黑中取白无中有，总是先天气结成，水军火将休离走。轩辕云：采战之时应有节，还当十五中秋刻，魂往空中含气精，一轮皎洁阴精泄。黄帝云：香从臭里出，甘向苦中来。茅君云：神仙是何物？无限树下美金华。由是观之，见秋石有功于人者，大矣。此秋石则宜频服，服久则传经络。入心，养血；入肝，明目；入脾，长肉；入肾，生精。饵之自效，至圣，至灵，日久而归乎长生之道。呜呼，美哉！
●白玉蟾真人秋石歌
秋石诀秋石诀，谨守至言休漏泄。知君夙世有仙风，教把天机对君说。安炉立昇法乾坤。高筑坛，名山泽。炼真铅，色有别。时当午夜中秋节，竟上南楼玩月华，一轮五彩光渊澈秋求玉兔脑中精，石取金乌心内血。只此二物结灵丹，至道不繁无扭捏。火取日，水取月，又与诸家闻各别。内行符火合天机，攒簇阴阳人莫测。青凤飞归混沌窝，白龟钻入昆仑穴。龙虎驯，婴儿越，黄婆巧弄千般舌，一时会合入兰房，夫妇交欢情定热。日取补，灵胎结，胎完耿耿紫金色，脱胎换骨象盈亏，转制抽添按圆缺，紫霞紫绶紫灵芝，红似日轮鲜赫赫，一厘能点一斤金，一粒遐龄千万结，功成幸满天诏宣，凤化鸾飞并拔擢。吾今一一说与君，只恐多言反疑惑。得之之难默默行，他年名挂黄金阙。
●阳炼秋石法
童便不拘多少，用锅熬将干，量入稻草灰或养麦灰，收干，待其锅一红，便取起捣碎，又用净锅入清水再煮，看其大沸，用箕一个，上用好棉纸三张，将锅内药水滤过，去灰如澄清一般，再用铜锅或铜铫一个，洗净入煎，过澄清水，再熬成丹，待干，日晒夜露旬日，听用。
●阴炼秋石法
用瓦缸一只，上、中、下凿三孔，用布塞了，方入童便，不拘多少。将桃柳枝，如打靛一般，如此者，千余下，四五遍后，放真正滑石末七八钱，撒入缸内，或寒水石一块，不打碎放入缸下，待其澄清，自上、中、下放去清便，亦如上中下搅三次。去其清便后，入清水放入缸内，仍照前打搅三次，去其水尽，将原清汁取上谅入人乳，露一夜，晒干，听用。或为丸，用白松糕丸亦好。每日空心，上午、下午、临卧，任意滚水点服。

三丰张真人进红铅方并序  ***************************
夫金丹延命，上古流传之秘术也。其妙不外乎阴阳真一交垢而成。苟非心志之专，遇明师授受之真，焉能夺造化之机，而延寿命于无疆也。噫，今之学长生者，莫不以草木金石修合，自称玄妙，以为真丹。盖异类杂物，与人身自不相契，岂有假补真而能成功者也。殊不知，人禀天地真一之气，阴阳纯粹之精，能顺时养育。以真一补气，则真气和合而寿命自延矣。丹经云：竹破还将竹补，哺鸡当以卵为。又云：阳衰阴补，树衰上培，又云：抽将坎位，中心实；点化离宫，腹内阴。此皆以真补真之喻也。岁辛丑，寓岱岳得遇真人，道及内丹真诀，又示三丰张真人进红铅内丹一册而玩味之，则昔日之疑一旦豁然而贯通矣。噫，红铅，真阳也；秋石，真阴也。以阴阳真一之气，滋补元气，斯婴儿之见老母，情性和合，真一合而元气凝，寿命延长，立可必矣。予嘉其妙，遂专意修合，服有灵验而身体康强，有病悉去。乃知红铅妙术，真夺造化之机，岂他金石草木可仿佛其万一耳。呜呼！吾何幸恭遇明师之真传也。故书此，以俟后之同志者有所征信。云：望道散人识。
内丹红铅（晒干）一钱　秋石一钱　人乳（晒干）一钱
上红铅、秋石、乳汁，各制为末。乳汁和为丸，如黍米大一每服一丸，沉香、乳香汤送下。如觉醉，只服乳汁俟。苏醒，照前服之，服尽三钱，再服后药。
取红铅法用无病室女月经，首行者为最，次二三者为中，四五为下。取法：以黑铅打一具，如道冠样，候月信动时，即以此具置阴户上，以软绢兜住，如有，即取之约一二钟许，沉底红如朱砂者，此为母气真元也。其面上有黄色浮起，此为发水，即用棉纸轻轻拖渗去，只将沉底荡干，听用。
制红铅法先将瓷盆一个，煮一伏时，趁热取出，即投红铅于内，自干。制乳亦然。先将红铅半斤，用黑铅作盒，盛养人乳二斤，牛乳二斤，酥油一斤，制法照前。秋石半斤，上五味将细布包定，再用缗绵裹之，以糯米三斗，淘净浸透，入甑，拨开窝，以药放窝中，蒸之以米熟为度，候冷取出药，和为丸，如干，再添人乳，和之丸，为三百六十丸。其饭，就用白酒曲造成酒，候酒熟，用四料瓶十二个盛之，札紧煮熟，听用，以应十二月数。每日清晨，用药一丸，就以此酒送以应周天数也。此药符天机造化，其妙难以尽述，慎勿妄传，秘之。
蟠桃酒治证大略同前。
用美味与十五六岁室女食养。春三月、秋八月，采园中桑叶，晒干；再用甘草、漏芦、白菀花各等分，为末。用初生男乳汁调三钱，与女子服，之后，用甘草、桂皮、乳香各少许煮雄猪前蹄，十分烂，去骨，与女子食之。一二日乳极盛后，再用甘遂为末，每用少许涂乳头上，引乳出，洗去甘遂，听用，或取下，用乳香少许为丸，如黍米大。每用三五十丸，空心温酒送下。欲散，用穿山甲、紫稍花各一钱为末，酒调下即散，此返经为乳法也。
又蟠桃酒治症同前
兔粪四两　大力子一两　磁石（飞）一两　黑铅一两　辰砂（天葵草伏过）五钱　甘草五钱
上为末，炼蜜为丸，每丸重一钱。每服一丸，酒化与十五六岁无病女子服之，浓酒任醉，柔乳房吮之，即蟠桃酒也。
仙方紫霞杯（一名芙蓉锭）治虚损、五劳七伤，能回阳祛阴，大有效验，功难尽述。
用舶上硫黄，不拘多少，益母草烧灰，淋汁煮干，化开再煮。如此九次，听用。
制硫诀云：若要金硫实死，须将制伏灰霜；吾今泄破草生香，织就人穿身上。
秘蜜烧灰取汁，唯恐漏泄春光；九熬九澄似水霜，去垢除痰是上（上调西江月）。上硫制就为末，水丸黍米大，即金液丹也。加后药印成锭，或倾作杯，即紫霞杯也。
制过硫黄一两　白茯神（去皮心）五钱　远志（去心）五钱　川椒（去目，炒出汗）三钱　真赤石脂五钱　石乳二钱　大辰砂（甘草煮）五钱（另研）　沉香二钱　大茴香二钱　莲蕊须一两（未开者佳）　先春蕊一两（立春后不用）
上为末，临硫黄化开和匀，印成锭。酒磨服或倾成杯子，注酒饮之。此用累效。乃吴澹斋先生口传也。

制玄明粉方序  ***************************
大唐玄宗时，终南山有一道人，寿高三百余岁，帝宣而问之，对曰：臣常服玄明粉，故获其寿。帝试之，果有功效，因赐名，流传于世。此药煅炼最妙者白色，余色不可用。服之诸病皆除，不分远年、近日、风毒、虚寒等疾，并皆治之，无有不效。是病轻重，各随引下，加减用之。若要渲泻，先用桃花汤或葱白汤，如未宣通，更饮一碗或半碗，每日空心，或晚，随病用引调下。常服四十丸，日一次，久病皆除，沉积退去，渐觉身轻体健。若能常服不断，益寿延年，永保长生，不避寒暑，面似童子，须发白而返黑，其功不可尽述。
炮制玄明粉法取好真正朴硝一味，此物是太阴之精，亦取南方内火、北方癸水，三家相见，炼成丹也。每料用朴硝五斗，水三桶，萝卜五斤，切作片子，同入铁锅内燃炼，一明取出，滤滓，澄清，五七遍，至晚，于星月下露至天明，瓦盆内自然结成青白块子，去水，控出，用磁小罐盛之，按实，入八卦炉中，先文后武，从慢至紧，自然成汁，煎后不响，再加顶火一帽，如此一昼夜，待冷取出。捣罗为末，于净地上放药，用新瓦盆一个合之，以去火毒为度，后为末，每一斤入甘草，生、熟各一两，为末，同搅匀。临睡斟酌用之，或一钱或二钱，桃花煎汤或葱白煎汤下。此药大治邪热所干，膈气上满，五脏格涩。此朴硝，本性还温无毒。
煅炼之法，有八件紧要，详切于后：
一澄清硝，二去咸味，三安炉灶，四固鼎气，五升火候，六闭火门，七去火毒，八对甘草。
四季服食各用引子春养肝，黄芪芍药川芎汤下；夏养心，白茯苓汤下；秋养肺，茯苓桔梗汤下；冬养肾，肉女蓉乌头汤下。其余杂症，随症调引下，兹不详录。

养生叙略滋补方论  ***************************
按《内经）曰：古人治未病，不治已病，所以为上工也。夫饮食、男女，人之大欲，尤当顺时节摄，勿使过焉，何疾之有？人多昧之。今略述所闻于下。
所谓饮食者，即《内经）云：阴之所生，本在五味；阴之五宫，伤在五味。若五味，口嗜而饮食之，勿使过焉，过则伤其止也。谨和五味，骨正筋柔，气血以流，腠理以密，骨气以精。谨道如法，长有天命。此东垣法，枳术丸也。所谓男女者，即《内经》云：无阳，则阴无以生；无阴，则阳无以化。此天地自然之妙用，人道之大本也。但此为爱河、欲海。上智之士，对景忘情，形须交而精不摇，气虽感而神不动，以逸待劳，以静待哗，以色为空，以无为有，夺得至宝，能增寿源。世降以来，民生多溺而乐与乐取，况其情欲无涯，此难成易亏之阴精，若之何而可以供给耶？此丹溪补阴丸所由立也。又按寇氏曰：人之未闻道者，放逸其心，迷于生乐。以精神徇智巧，以忧畏徇得失，以劳苦徇礼节，以身世徇财利。四徇不去，心为之疾矣。极力劳形、燥暴气逆、当风纵酒、食嗜辛咸，肝为之病矣；饮食生冷、温凉失度、久卧、太饱、太饥，，脾为之病矣；久坐湿地、强力入水、纵欲房劳、三田漏溢，肾为之病矣；呼叫过常、辨争倍苓、冒犯寒喧、恣食咸苦，肺为之病矣。五病既作，故未老而羸，未羸而病，病至则重，重则必毙。呜呼！此皆不思，安行而自取之也。卫生君子，能慎此五者，更悟饮食、男女二论，可以终身无病矣。经曰：不治已病，治未病。此之谓也。

饮食论  ***************************
人知饮食所以养生，不知饮食失调亦能害生。故能消息，使适其宜，是贤哲防于未病。凡以饮食，无论四时，常欲温暖，夏月伏阴在内，暧食尤宜。不欲苦饱，饱则筋脉横解，肠癖为痔。因而大饮，则气乃大逆。养生之道，不宜食后便卧及终日稳坐，皆能凝结气血，久则损寿。食后常以手摩腹数百遍，仰面呵气数百口，趦趄缓行数百步，谓之消食。食后便卧，令人患肺气、头风、中痞之疾，盖荣卫不通，气血凝滞故尔。是以食讫当行，步踌躇有作，修为乃佳。语曰：流水不腐，户枢不蠹，以其动也。食饱不得速步、走马、登高、涉险，恐气满而激，致伤脏腑、不宜夜食，盖脾好音声，闻声即动而磨食，日入之后，万响都绝，脾乃不磨食，食即不易消，不消即损胃，损胃即不受谷气，谷气不受即多吐，多吐即为翻胃之疾矣。食欲少而数，不欲顿而多，常欲饱中饥，饥中泡为善尔，食热物后，不宜再食冷物；食冷物后，不宜再食热物；冷热相激，必患牙疼。瓜果不时、禽兽自死，及生鲜、煎博之物，及夫油腻难消、粉粥冷淘之类，皆能生痰、动火，疮疡、痼癖并不宜食。五味入口，不欲偏多，多则随其脏腑，各有所损。故咸多，伤心；甘多，伤肾；辛多，伤肝；苦多，伤肺；酸多，伤脾。《内经）曰：多食酸，则脉凝涩而变色；多食苦，则皮稿毛拔；多食辛，则筋急而爪枯；多食酸，则肉月氐皱而唇揭；多食甘，则骨肉痛而发落。偏之为害如此，故上士淡泊，其次中和，此饮食之大节也酒堑，少则益，过多则损，惟气畅而止可也。饮少，则能引滞气，导药力，调肌肤，益颜色二通荣卫，辟秽恶；过多而醉，则肝浮胆横，诸脉冲激，由之，败肾、毁筋、腐骨、伤胃；久之，神散魄溟、不能饮食，独与酒宜，去死无日矣。饱食之后，尤宜忌之。饮觉过多，吐之为妙。饮酒后，不可饮冷水、冷茶，被酒引入肾中，停为冷毒，多，久，必然腰膝沉重、膀胱冷痛、水肿、消渴、挛壁之疾作矣。酒后不得风中坐卧，袒肉、操扇，此时毛孔尽开，风邪易入，感之令人四肢不遂。不欲极饥而食，饥食不可过饱；不欲极渴而饮，渴饮不欲过多食过多，则结积；饮过，则成痰癖。故曰：大渴勿大饮，大饥勿大食。恐血气失常，卒然不救也。嗟乎！善养生者，养内；不善养生者，养外。养内者，恬淡脏腑，调顺血气，使一身之气流行冲和，百病不作；养外者，恣口腹之欲，极滋味之美，穷饮食之乐，虽肌体充腴，容色悦泽，而酷烈之气内蚀脏腑，形神虚矣。安能保合太和，以臻遐龄。庄子曰：人之可畏者，衽席饮食之间而不知为之节，诚过也。其此之谓乎？
枳术丸《内经》以脾土旺能生万物。此东垣前贤以胃气之法地，故用此方一补一消，制其太过，辅其不足也。
枳实一两（去禳，麸炒）　白术二两（陈壁土炒）
上为末，荷叶浓煎汁，打老米粉，糊为丸。用白汤下七十丸，不拘时服。
闽广、吴浙，湿热地方，加山楂肉、神曲、黄芩、黄连、苍术各一两；有痰，加半夏、陈皮（去白）、南星各一两；有郁，加抚芎、香附、山柜各一两；有热，加黄芩、黄连、当归、地骨皮、酒炒大黄各五钱。
●食物所忌所宜
水，味甘淡无毒，大益人。资生日用，不齿其功，故不可一日缺也。
酒，味辛热。饮之体软神昏，是其有毒也，惟少三五七杯，御风寒，通血脉，壮脾胃而已。若恒饮过多，则熏灼心肺，生痰动火，甚则损肠烂胃，溃髓蒸筋，伤神损寿。酒浆照人无影，不可食。酒后食芥辣物多，则缓人筋骨。凡中药毒及一切毒，从酒得者，难治，盖酒能引毒入经络故也。
醋，多食，助肝损脾胃，损人骨，坏人颜色。
茶，味苦气清，能解山岚瘴痞之气，江洋雾露之毒，及五辛炙博之热。宜少，否则不饮尤佳，多饮则去人脂，令人下焦虚冷。饥则尤不宜用，惟饱食后一二茶盏不妨。最忌点盐及空心饮，大伤肾气。古云：空心茶、卯时酒、酉后饭，俱宜少用。食后以浓茶漱口，令齿不败。
粳米，过熟则佳，忌与苍耳、马肉同食。冬舂堆盒，过湿热，性最清脏腑。
糯米，久食，身软、发风、动气。妊娠与杂肉同食，令子生寸白虫。
秫米，似黍而小，发风、动气，不可常食，亦可造酒。
黍米，发宿疾。小儿食，不能行。
饴糖，进食健胃，动脾风。多食，损齿。
食粟米后，食杏仁，成吐泻。五种粟米合葵菜食之，成痼疾。
稷米，穄也，发三十六种风疾，不宜食，又不宜同川乌、附子服。
麦，占四时，秋种夏收北方多霜雪，面无毒而益人；南方少霜雪，面有湿热毒而损人。
大麦，久食，多力健行，头发不白，宜食。能治蛊胀，煎水熏洗，立效。
大麦孽消积、健胃、宽中，多服消肾。
荞麦，性沉寒，久食动风，心腹闷痛，头眩。和猪肉食，落眉发；和白矾食，杀人。
白扁豆，清胃解毒。久食，须发不白，又能解酒毒及煎炙热毒。黑者泻人绿豆，清热解毒。不可去皮，去皮壅气。作枕明目。
赤小豆，解毒利小便，能逐津液。久食，虚人
青黄杂豆，生湿热，不甚益人。合鱼觥食，成消渴。
食大豆，忌猪肉。炒豆与十二岁以下小儿合猪肉食，令壅气，死豆，作酱最佳，若纯以面麦作酱，不宜，能减药力。
芝麻，压油炼熟，宜食。能解诸毒。黑芝麻，炒食不生风疾有风人，食之遂愈
胡麻，服之不老，耐风寒，补衰老。九蒸九晒为末，枣丸服，治白发，返黑。
葵菜，同鲤鱼食，害人；食生葵，发一切宿疾。，服百药皆忌食。
生葱，与蜜同食，作胀、下利、腹痛；烧葱同蜜食，壅气，死；葱与鸡雉、白犬肉同食，九窍出血，死。大抵葱功只能发汗，多食则昏人神，
韭，病人少食。多食助阳、昏神、暗目。酒后尤忌，亦不可与蜜同食。共牛内食，成瘕。未出土为韭黄，滞气、动风，不宜食。
薤，生痰涕，动邪火，反牛肉。
蒜，惟辟恶气，快胃消滞。久食，生痰、动火、伤肝、损目、弱阳食蒜行房，伤肝气，令人面无颜色。
胡荽，久食，令人健忘。根大，损阳、滑精、发痼疾。
白萝卜，消痰下气，利膈宽中。久食，耗肺气；生食，渗人血匚忌与人参、地黄同食，令人须发易白。
芥菜，多食，动风、发气。忌与兔肉同食。
红白苋，多食，动气，生烦闷。共鳖及蕨食，生鳖瘕。
鹿角菜，久食，发病，损经络，少颜色。
菠菜，多食，滑大小肠；久食，脚软腰痛。
莼菜，性滑。发痔。
芹，生高田者，宜食。和醋食，损齿。赤色者，害人
苦荬，夏月食，益心；生食，损脾。蚕妇勿食。
莴苣，利水。久食，昏人目。若基菜，多食，动气。
蕨，久食，滑精，令人脚膝无力，眼昏多睡，鼻塞，发落；生食，成蛇瘕，
茄，性冷。多食，发疮、动气；秋后食，损目。
冬瓜，利水。多食，动胃火，令人牙龈肿齿痛，又令阴湿痒生疮，发黄疸。九月勿食。老人中其毒，至秋为疟痢。
一切瓜，苦，有毒。两鼻两蒂者，害人。
瓠子，滑肠。冷气人食之，反甚。
葫芦匏，有小毒。多食，令人吐，烦闷。苦者不宜食。
紫菜，多食，发气腹痛，饮少醋即解，
茭白，不可合生菜食，合蜜同食，发痼疾，损阳气。
诸笋，消痰、动气、发病。苦笋，主不睡，主面目并口热、舌黄、消渴，明目、解热毒，多食，令人嘈杂。
菌，地生者，是木生，为楹，为木耳，为蕈，新蕈，有毛者，下无纹者，夜有光者，欲烂无虫者，煮讫照人无影者，春夏有蛇虫经过者，误食皆杀人。若食枫树菌者，往往笑不止而死犯者，掘地为坎，投水搅取清者，饮之即解。木菌，惟楮、榆、柳、槐、桑、枣五木之耳可食然大寒滞膈难消，少食。余如前所云者，皆杀人。如赤色仰而不覆者，及生田野者皆毒。
甘露子，不可多食，生寸白虫。与诸鱼同食翻胃
茱萸，惟冬寒月可食，六七月食之，伤神气。
茼蒿，多食，令人气满。
莳萝，醒脾可食其根误食杀人。蔓青，菜中之最益人者。常食，通中益气，令人肥健。
鸡头子，名芡实，生不宜食，熟能益肾固精，亦可疗饥。
山药，凉而补脾。薯祯功亚山药而补脾亦妙芋奶、茨菰，并可充饥。冬月食，不发病田园多种，可以救荒。然茨菰，多食，动冷气，令人腹胀。小儿食，脐下痛。
生姜，专开胃，主呕吐，行药滞，制半夏毒。谚云：上床萝卜，下床姜。盖夜食萝卜，则消酒食之滞；清晨食姜，能开胃口、御风敌寒、解秽。九月九日勿食，伤人损寿。
莲子，和脾补胃。宜煮熟去心食。生食，令人腹胀；不去心，令人呕。
藕，久服，轻身耐老。生食，清热、破血、除烦渴、解酒毒；熟食，补五脏，实下焦；与蜜同食，令腹脏肥，不生诸虫。
菱，多食，冷脏、伤脾；熟食，稍补。
枣，生食，动脏腑，损脾作泻；与蜜同食，损五脏；蒸熟食，补脾和诸药。中满腹胀，忌食。
梅子，生津止渴。多食，坏齿损筋
樱桃，多食，发暗风、伤筋骨。小儿多食，作热。
橘与柑，酸者，聚痰；甜者，润肺。不可多食。
橙皮，多食，伤肝。与槟榔同食，头旋恶心。
杨梅，多食，发热、损齿。
杏子，多食，伤筋骨。仁，泻肺火、消痰、下气、止漱。久服，目盲、损须发、动宿疾。双仁者，杀人。
桃，损胃。多食，作热。仁，破血，润大肠。双仁者，亦杀人。
李，发疟。食多，令人虚热。和白蜜食，伤人五内。不可临水啖及与雀肉同食，皆损人。李，不沉水者，大毒，勿食。
梨，治上焦热多食，寒中。产妇、金疮人勿食，令痿困。其性益齿而损脾胃，病人、虚人多食，泄泻浮肿正二月，不可食。有人家，生一梨，其大如斗，送之朝贵，食者皆死考之，树下有一大蛇，聚毒于此。盖凡物异常者，必有毒，切不可食。
石榴，生津。多食，损肺及齿。栗，生食，难消化；熟食，滞气。灰火煨，令汗出，杀其木气，或曝干炒食，略可。多食，气壅。患风气人，不宜食。
柿，干者，性冷；生者，尤冷。惟治肺热，解烦渴，多食，腹痛。
白果，生，引疳，解酒；熟食，益人。不可多食。小儿未满十五食者，发惊搐。
胡桃，即核桃仁，补肾，利小便，动风、动痰，脱人眉。同酒肉食，令人咯血若齿豁并酸物伤齿者，食之即好。皮捣自然汁，能乌须发。
枇杷，多食，发痰热。
榧子，能消谷，助筋骨，行荣卫，明目轻身，润肺止嗽多食，滑肠。
榛子，益气力，宽肠胃。
松子，润燥、明目、生痰。
葡萄，生津止渴。干者，发痰动嗽，病人少用。一
―切诸果核，有双仁者，并害人。
甜瓜，多食，发痼疾，动虚热沉水者，双蒂者，并杀人
西瓜，利水，善解暑毒，消烦渴。多食，作泻痢，南人尤忌。
凡生果，停久、有损处者，不可食。
甘蔗，解酒毒。多食鼻衄。
砂糖，多食心痛。
鲫鱼同食，成疳；葵同食，生流癖；笋同食，成食瘕＇小儿不宜食，生疳热，损牙。
猪肉，虽世常用，不宜多食，发风、生痰、动气。白猪，白晞、青爪者，不可食。
猪肾，理肾气，多食，反令肾虚少子。
猪心，损心；猪肝，助肝气；大小肠，滑肠，猪肉合羊肝食，令人烦闷。猪脑，损阳，临房痿弱不举。猪嘴并耳，助风，尤毒。
羊肉，补虚，发气，与参蓍同功。和界食，伤人。心脑，食之，损精少子。羊肝，明目；肺，发气；羊心，有孔者，食之杀人。羊肝有窍，羊有独角，黑头白身者，皆不可食。猪羊血，损血。六月，勿用羊肉。
黄牛，大补脾胃五脏。血能补血，乳能补中养血，但不宜与醋同食。凡黑牛，白头独肝者，不可食。盛热时卒死者，及瘟死者，极毒杀人，非惟不可食，闻其气亦害人。
马肉，无益，不可食。马汗气及毛，误入食中，害人。凡有汗阴疮者，近之杀人。
驴肉，动风，发痛疾。
骡肉，动风发疮，脂肥者尤甚，食骡肉，不可饮酒，致暴疾杀人。
犬肉，大热，助阳、暖下元。食者忌茶。白犬虎纹、黑犬白耳，畜之，家富贵。班青者，识盗贼则吠。纯白，不可畜。春末夏初，犬多发狂，被啮者害人，宜预防之。
鹿肉，五月勿食。鹿血，大补人血。肉，不甚补，反痿人阳。服药人忌食麋肉，以其食解毒之草故也。
獐肉，六七八至十一月食之，胜羊肉，余月发风、动气。
麂肉，发痛疾以其食蛇也。
猫肉，补阴血，能治捞瘵、瘫疾、瘰疬、杨梅毒。疮久不收口者，皆宜食。
兔肉，八月至十一月可食，多食，损阳。兔死而眼合者，食之害人。独目兔不可食。
獭肉，伤阳。獭肝，治肝积。
大抵禽，肝青者；兽，赤足者，有岐尾者，肉落地不沾尘者，煮熟不敛水者，生而敛者，煮不熟者；禽兽，自死无伤处者；犬，悬蹄、肉中有星如米者；羊脯，三日已后，有虫如马尾者；诸肉脯，米瓮中久藏者；皆有大毒，杀人。孔圣云：鱼馁、肉败不食，是也。
鸡，黄者，宜老人，乌者，宜产妇；具五色者尤佳。鸡，六指玄；鸡，白头四距；鸡并野禽，生子有八字纹者，或死不伸足，口目不闭者，俱不可食。乌鸡合鲤鱼食，生痈疽。
鸡子，败血，不宜多食。小儿大忌。老鸡头，大毒。线鸡，善啼，肉毒。山鸡，畜之，禳火灾。
雉，即野鸡，损多益少。
鸭，老，善嫩，毒。黑鸭，滑肠、发痢。脚气人不可食。白鸭，补虚，六月忌食。鸭，目白，杀人。鸭卵，多食发疾，不可合蒜、李、鳖同食。野鸭，九月以后，宜食，不动气。热疮，久不好者，多食即好。
鹅，发痼疾。白，动气；疮，发疮疳；卵，尤不可食。
鹤鹑，木草云：虾蟆化也：痢疾宜用。与猪肝同食，面生黑子；与菌同食，发痔。
雀，不可与诸肝、酱同食。妊妇忌食。粪，和干姜等分为末，蜜丸服，令人肥白。
鸽，虽益人，病人服药勿食，减药力。
鲤鱼，发风热，五月勿食。贼鱼，有十二骨，每月一骨，毒杀人。犯者，取橄榄仁末，流水调服，即解。
白鱼，发脓。有疮疖人勿食。
鲫鱼，养胃。冬月宜食，春勿食，头中有虫也。子，与麦门冬同食，杀人。
鲭鱼及蚱，服二术忌食。
鲥鱼，生疳，发痼疾。
鲂鱼，发疳。痢忌食。
鲟鱼，发诸药毒。鲜，不益人，合笋食，患瘫痪，小儿食之，成瘕。
鲈鱼，多食发痃癖。
豚鱼，有损无益，有大毒。浸血不尽，有紫赤斑眼者，及误破肠子者，或修治不如法，误染屋尘者，皆胀杀人。肝与子，大毒，切忌。误犯者，以橄榄汁或芦根汁解之。
鳝鱼，大冷。多用生瘕乱。
鲇鱼、〖鱼华〗鱼，皆滑肠、动火。
鳗鱼、鲡鱼、鳖，皆清热去劳。背壳单棱者为鳖，双棱者为团鱼，不益人。夏月以鳗鱼室中烧之，蚊蛆即化为水；烧其头骨于床下，木虱皆死；置其骨于衣箱及毡物中，断蛀虫。
白鱼，一切鱼，犯荆芥。犯者杀人。凡鱼有异色者，皆不可食。
凡鳖，目大，赤足，或三足，独目、白目，腹下红，或生王字形，或有蛇纹者，蛇化，切不可食。
蟹，性极冷，易成内伤，腹痛，动风疾。背有星点，脚生不全，独螯，独目，足班，目赤，腹下有毛，腹中有骨者，并杀人。
鰕，发风、动气。无须者勿食。
螺，大寒。解热、醒酒、作泻。
蚶，利五脏，健脾。
蚬，多食，发嗽、消肾。
淡菜，即海壳，多食，烦闷。
凡诸肉汁，藏器中，气不泄者，有毒，食之令人腹胀作泻。以铜器盖汁滴入者，亦有毒。
铜器，内盛水，过夜，不可饮。
缸瓶，内插花，宿水有毒，杀人，不可饮。
饮食于露天，飞丝堕其中，食之喉肿、生泡。
穿屋漏水，食之生痼瘕。
暑月，瓷器烈日晒热者，不可便盛食物，令人烦闷。
盛蜜瓶作鲊，鲜瓶盛蜜，俱不可食，令人胀吐。诸肉鸡、鱼，经宿，不再煮，勿食，作腹胀吐泻。凡祭神肉目动，祭酒自耗，皆不可食。
诸禽兽脑，败阳滑精，不可食。惟牛脑益妇人。
●解饮食诸毒
食豆腐中毒，萝卜汤下药，可愈。
中蕈毒，饮地浆水解之。
中诸菜毒，用甘草、贝母、胡粉等分为末，调服，及小儿溺皆能解
野芋毒，饮地浆水解。
诸瓜毒，煎木瓜皮汤解，或盐汤亦可。
柑毒，柑皮煎汤解，盐汤亦可。
诸果毒，烧猪骨为末，酒调服方寸匕即解。
误食闭口花椒，醋解之。
误食桐油，热酒解之，干柿及甘草俱可解。
食鸡子毒，醇醋解之。
中诸鱼毒，煎橘皮汤或黑豆汁、芦根、朴硝皆可解。
中蟹毒，煎紫苏汤或冬瓜汁、生藕汁皆可解。
中诸肉毒，陈壁上一钱，调水服，或白扁豆末皆可解
食猪肉过伤者，烧其骨，水调服或芫荽汁、生韭汁解之
诸肉伤成积，草果仁消之
饮酒中毒，大黑豆一升，煮汁二升，顿服，立吐即愈，或生螺蝴、草登茄煎汤并解。
凡诸毒，以香油灌之，令吐即解。
凡饮食后，心膈烦闷，不知中何毒者，急煎苦参汁饮之，令吐即解，或用犀角煎汤饮之，或以苦酒煮犀角饮之，俱解。
●诸病所忌所宜
肝病，宜食小豆、犬肉、李、韭；心病，宜食小麦、羊肉、杏、薤；脾病，宜食梗米、葵、枣；肺病，宜食黄黍米、鸡肉、桃、葱；肾病，宜食大豆、豕肉、粟、藿、胡桃。
有风病者，勿食胡桃。有暗风者，勿食樱桃，食之立发。
时行病后，勿食鱼酷及蛭鳞并鲤鱼，再发必死。
凡伤寒及时气病后百日之内，忌食猪羊肉并肠血、肥腻、鱼腥诸糟物。犯者，必再发，或大下痢，不可复救五十日内忌食炙面及胡荽、蒜、韭、盗、生虾、蟹等物，多致内伤复发，难治。
疟症，勿食羊肉，恐发热致重。愈后，勿食诸鱼，必复发。
患眼者，忌胡椒、蒜、犬肉。禁冷水、冷物挹眼，不忌则害不已。
齿病，勿食枣并糖。心痛及心恙，忌食獐。
患脚气，忌甜瓜、瓠子、鲫鱼，其病永不愈。
黄疸，忌湿面、鱼、鹅、羊、胡椒、韭、蒜、炙、煿、糟、醋。犯之，缠绵不愈而死。
咯、衄、吐血，忌炙面、韭、蒜、烧酒、煎博、腌槽、海味、硬冷难化之物。
有痼疾，忌黄瓜、面筋、驴、马、鹿、雉肉。犯者，必发。
痈疖，忌鸡姜。
癞风，勿食鲤鱼
瘦弱人，勿食生枣。
病新瘥，忌薄荷。误食虚汗不止。
伤寒汗后，不可饮酒，复引邪入经络。
久病，勿食杏、李。加重。
产后，忌食一切生冷、肥腻、滞硬、难化之物，惟藕不忌，以其能破血也。
●服药所忌
服茯苓，忌醋。
服人参、地黄、何首乌，忌萝卜。
服牛膝、土茯苓，忌牛肉。
服黄连、桔梗，忌猪肉。
服细辛、远志，忌生菜。
服水银、朱砂及丹药，忌牲肉、蛤蝌、猪、羊血、豆粉。
服常山，忌生葱、生菜、醋。
服天门冬，忌鲤鱼。
服甘草，忌菸菜、海藻。
服半夏、菖蒲，忌易食糖、羊肉。
服二术，忌桃、李、雀肉、胡荽、蒜、鲜。
服杏仁，忌粟米。
服干姜，忌麦门冬、兔肉、蛤蝌、鲫鱼。
服牡丹皮，忌胡荽。
服商陆，忌犬肉。
服巴豆，忌芦笋、野猪肉。
服乌头，忌豉，
服鳖甲，忌觅菜。
凡服一切药，皆忌胡荽、蒜、生冷、炙熠、犬肉、鱼绘、腥臊、酸臭、陈腐、黏滑、肥腻之物。

男女论  ***************************
天地氤氤，万物化醇；男女媾精，万物化生。此造化之本源，性命之根木也。故人之大欲，亦莫切于此。嗜而不知禁，则侵克年龄，蚕食精魄，黯然不觉而元神真气去矣。岂不可哀！惟知道之士，禁其太甚，不至杜绝，虽美色在前，不过悦目畅志而已，决不肯恣其情欲，以伐性命。或问抱朴子，曰：伤生者，岂非色欲之间乎？抱朴子曰：然长生之要，其在房中。上士知之，可以延年祛病；其次，不以自伐；下愚，纵欲损寿而已。是以古人如此，恒有节度。二十以前，二日复；二十以后，三日复；三十以后，十日复；四十以后，一月复；五十以后，三月复；六十以后，七月复；又曰六十闭户。盖时加樽节，保惜真元，以为身之主命。不然，虽勤于吐纳、导引、药饵之术，而根本不固，亦终无益。《内经）曰：能知七损八益（七者女子之血，八者男子之精也），则血气、精气二者可调；不知用此，则早衰之渐也。故年四十而阴气自半，起居衰矣；年五十体重，耳目不聪明矣；年六十阴痿，气血大衰，九窍不利，下虚上喷，涕泣俱出。故曰：知之则强，不知则老。智者有余，自性而先行，故有余；愚者不足，察行而后学，故不足有余则耳目聪明，身体轻强，老者益壮，壮者益治。盖谓男精女血，若能使之有余，则形气不衰而寿命可保矣。不然，窍漏无度，中间以死，非精离人，人自离精也。可不成哉！养生之上，忌其人者有九、或年高大，或唇薄鼻大，或齿疏发黄，或痼疾，或情性不和、沙带强硬，或声雄，或肉涩、肢体不膏，性悍妒忌，皆能损人，并不宜犯之。忌其时者十有一、醉酒、饱食、远行疲乏、喜怒未定、女人月潮冲冒寒暑、疾患未平、小便讫、新沐浴后、犯毕出行、无情强为，皆能使人神气昏愦，心力不足，四肢虚羸，肾经怯弱七情不均，万病皆作，持宜慎之。至于天地晦冥，日月薄蚀、急风暴雨、雷电震怒、此阴阳大变、六气失常之时，犯之不惟致疾，且亵污神明，生子形必不周，生亦不育，育亦不寿。嗟乎！韩箔之情，易绢而难断，不可不以智慧决也。佛书曰：诸苦所困，贪欲为本，贪欲不灭，苦亦不灭，苦不灭则生灭。养生者，乌可不以智慧决哉！
补阴丸丹溪谓：人阳常有余，阴常不足，宜常补其阴，使阴与阳齐，则水升火降。人以肾气为本，故此方专滋培肾水，此丹溪前贤之法天也。
黄柏（去皮，盐酒炒）　知母（去皮，盐酒炒）　龟板（去弦，酥炙）各二两（净）　怀庆熟地黄（酒蒸九次，晒干）五两　琐阳（酥炙）二两　甘州枸杞子（去梗）三两　北五味子（去梗）一两　白芍药（酒炒）　天门冬（去心）各二两　干姜（炒紫色）三钱（冬月五钱）
上为细末，炼蜜为丸，如梧桐子大。每服八九十丸，空心，炒盐汤送下，冬月温酒，不饮酒者，清米汤亦可。
理脾胃，加山药、白术、白茯苓各二两，陈皮一两；固精，加牡蛎（煅，童便淬）七钱，山茱萸肉二两，白术七钱；壮暖腰膝，加虎胫骨（酥炙）、汉防己（酒洗）、牛膝（去芦，酒洗）各一两。
经验滋补诸方，士夫君子日用，延年益寿，接补以跻，期颐地仙也。
补天大造丸专培养元气，延年益嗣，壮阳光，温坎水，降离火，为天地交泰。若虚劳，房室过度之人，五心烦热，服之神效；平常之人，四十以后尤宜常服，接补真元，以跻上寿。
紫河车一具（取首生男胎者佳，如无，得壮盛妇人者亦好。先用鲜米汨将河车轻轻摆开，换洗米潜五次，不动筋膜，此乃初结之真气也，只洗净，有草屑，轻手取去。将竹器盛于长流水中浸一刻，以取生气，提回以小瓦盆盛于木甑内蒸。自卯辰蒸起至申酉时止，用文武火缓缓蒸之，极烂如糊，取出。先倾自然汁在药末内，略和匀，此天元正气汁也。河车放石臼内木杵擂一千下，如糊样，通前药汁末同和匀，捣千余杵，集众手为丸。此全天元真气，以人补人，最妙。世所少知医，用火焙、酒煮，又去筋膜，大误。又入龟板尤误，故特表而出之一）厚川黄柏（去粗皮酒炒）一两　川杜仲（去粗皮，酥炙断丝）一两五钱　川牛膝（酒浸，去芦）一两五钱　当归身（酒洗）一两　淮熟地黄（酒蒸九次，忌铁）二两　天门冬（去皮心）一两半　淮生地黄（酒浸）一两半　麦门冬（去心）一两五钱（已上四味另用酒煮烂，捣膏）　陈皮（去白，净）七钱半　白术（去芦，炒）一两　五味子（去梗）七钱　小茴香（炒）七钱　枸杞（去梗）一两　干姜（炮黑）二钱　侧柏叶（采取嫩枝，隔纸炒干）二两
骨热，加牡丹皮（去心）、地骨皮（去心）、知母（去皮）各一两（酒炒）；血虚，加当归、地黄加一倍；气虚，加人参、黄芪（蜜炙）各一两；妇人，去黄柏，加川芎、香附、细实条芩（俱酒炒）各一两。
上药各择，精制，各秤净为末，不犯铁器，用前蒸熟河车捣烂，并汁和为丸。若河车肥大，量加些药末，不必用蜜丸。如梧桐子大。每服百丸，空心米汤下，有病一日二服。
按：此方比古方用之，更效。若禀气虚或斫丧太过、太早者，尤宜用之。
四物汤治男妇血虚诸症，为妇人之总药。
川芎　当归　白芍药　熟地黄各等分。
上用姜一片水煎服：兼有他症，照古法加减用。
四君子汤治男妇气虚，脾胃诸症
人参一钱五分　白术三钱　白茯苓二钱　甘草一钱
上用姜枣煎，食远服。兼有他症，照古法加减用。
八物汤气血虚用。即前二方合用，兼症亦照古法加减用
十全大补汤治男妇诸虚不足，五劳七伤生血气，补脾胃。
即前八物汤一两，加黄芪一钱二分，肉桂八分，姜枣煎服
补中益气汤治劳倦伤脾，喜怒忧恐耗损元气，荣卫不调乃生寒热，皆脾胃之气不足此方主之。
黄芪一钱五分　人参一钱二分　甘草七分（已上三味，除湿热、烦热之圣药也）　白术一钱　当归身一钱　陈皮七分　升麻　柴胡各五分
上用姜一片，枣一枚煎服。兼症照东垣法加减用。
人参饮人遇劳倦辛苦过多，即服此方，免生内伤。发热之病主于补气。
黄芪（蜜炙）一钱半　人参一钱半　甘草（炙）七分　陈皮一钱（去白）白术　一钱二分　五味子二十粒（打碎）　麦门冬（去心）一钱
上用生姜二片，大枣二枚，水一钟半，煎八分。食前服。
劳倦甚，加熟附子四分。
当归饮人遇劳心思虑，损伤精神，头眩目昏，心虚气短，惊悸烦热，即服此方，补血为主。
人参一钱五分　当归身一钱五分　麦门冬一钱　五味子十五粒　白芍药（酒炒）一钱　山栀五分　白茯神（去皮心）一钱　酸枣仁（炒）一钱　生地黄五分（姜汁洗）　甘草（炙）五分　陈皮五分　川芎五分
上用姜二片，枣一枚，水一钟半，煎八分。食远服。
补阴散（即滋阴降火汤）治阴虚火动，盗汗发热，咳嗽吐血，身热脉数，肌肉消瘦，少年、中年酒色过伤成痨者，服之极效。
川芎一钱　当归一钱三分　白芍药一钱三分　熟地黄一钱　黄柏七分（蜜水浸，火炙）知母一钱（蜜水拌炒）　生地黄五分（酒洗）　甘草（炙）五分　天门冬一钱（去心皮）　白术（炒）一钱二分　陈皮（去白）七分　干姜（炒紫色）三分
上用生姜三片，水一钟半，煎八分。空心服。加减于后：
咳嗽盛，加桑白皮（蜜炒）、马兜苓各七分，五味子十粒；痰盛，加半夏（姜制）、贝母、瓜蒌仁各一钱；盗汗多，加牡蛎、酸枣仁各七分，浮小麦一钱；潮热盛，加沙参、桑白皮、地骨皮各七分；梦泄遗精，加龙骨、牡蛎、山茱萸各七分；赤白浊，加白茯苓一钱，黄连三分；衄血咳血出于肺也，加桑白皮一钱、黄芩、山栀各五分炒；涎血痰血出于脾也，加桑白皮、贝母、黄连、瓜蒌仁各七分；呕血吐血出于胃也，加山栀仁（炒）、黄连、干葛、蒲黄（炒）各一钱，韭汁半盏，姜汁少许；咯血唾血出于肾也，加桔梗、玄参、侧柏叶（炒）各一钱；如先血症或吐峋盛大者，宜先治血，治法：轻少者，凉血止血；盛大者，先消瘀血，次止之，凉之。盖血来多，必有瘀于胸膈者，不先消化之，则止之、凉之，不应也。葛可久方，宜次第捡用，内惟独参汤止可施于大吐血后，昏倦，脉微细，气虚者。气虽虚而复有火，可加天门冬三四钱。或如前所云阴虚火动，潮热盗汗，咳嗽，脉数者，不可用参说，见《本草集要》人参条下。盖此病属火，大便多燥，然须节调饮食，勿令泄泻，若胃气复坏，泄泻稀溏，则前项寒凉之药又难用矣。急宜调理脾胃，用白术、茯苓、陈皮、半夏、神曲、麦芽、甘草等药俟。胃气复，然后用前本病药，收功后，可常服补阴丸及葛可久白凤膏等药。
柴前梅连散　治骨蒸劳热，三服而除。
柴胡　前胡　乌梅　胡黄连各等分
上每服四钱，加猪胆汁一枚，猪脊髓一条，韭白，童便煎服。
地仙散凡人年四十以下，患劳怯，且不必补，只先退潮热，调理可愈。此方退潮热如神方，外有接天梯之术，宜先用此方。
地骨皮二钱半　防风一钱五分　薄荷叶一钱一分　甘草梢（炙）一钱　乌梅七分半
上用水煎三次，午后顿服。
六味地黄丸治肾气虚损，形体憔悴，寝汗潮热，发热，五脏齐损，瘦弱虚烦，骨蒸痿弱，下血，亦治肾消泄泻，赤白浊，俱效。
山药（姜汁炒）四两　山茱萸（去核，净肉）四两　白茯苓（去皮）　泽泻（去毛）　牡丹皮（去木）各三两　怀庆熟地黄（酒蒸）八两
上为末，炼蜜为丸，如梧桐子大。每服八九十丸，空心白汤送下。
加附子（制）、桂心各一两，名八味丸，治下部虚寒。
人参固本丸清金补水，养血滋阴。
天门冬（去心）　麦门冬（去心）　生地黄　熟地黄（俱怀庆者）各二两（四味熬膏，晒干取，净末四两）　人参（去芦）一两
上为末，炼蜜为丸，如梧桐子大。每服八九十丸，空心白汤送下。按：古方四味，酒煮捣膏，人参末和丸，不能用蜜，且渣滓泥膈，胃弱痰火人用，多作痞闷。今易此法甚效，或加黄柏、知母、枸杞子各一两，五味子五钱尤妙。
秋石四精丸治肾虚，盗汗腰痛
秋石（童便炼者佳）　白茯苓（上白结实者先去皮，人乳浸三日）　芡实（去壳）　莲肉（去心）各二两
上为末，红枣十二两煮去皮核，捣膏为丸，如梧桐子大。每服八九十丸，空心酒下。一方有山药、惹苴仁、小茴香各一两，名七精丸，治症同上。
安神定志丸清心肺，补脾肾，安神定志，消痰去热。台阁勤政劳心，灯窗读书刻苦，皆宜服之，累用奇效。
人参一两五钱　白茯苓（去皮）　白茯神（去心）　远志（去心）　白术（炒）　石菖蒲（去毛，忌铁）　酸枣仁（去壳，炒）　麦门冬（去心）各一两　牛黄一钱（另研）　辰砂二钱五分（草伏水飞，另研为衣）
上为末，圆眼肉四两熬膏，和炼蜜三四两为丸，如梧桐子大，朱砂为衣。每服三十丸清米汤下，不拘时，日三服。
八宝丹平调气血，滋补五脏。
何首乌（赤白各一斤，竹刀刮去粗皮，米汨水浸一宿，用黑豆二斗，每次三升三合，以水泡胀，每豆一层在底，何乌一层在上，重重铺毕，用砂锅柳木甑蒸之，以豆熟为度。拣去豆，晒干又蒸。如此九次，将何首乌晒干为末，听用）赤茯苓（用竹刀刮去粗皮，木槌打碎为末，用盆盛水，将药倾入盆内，其筋膜浮水上者，去之，沉盆底者，留用。如此三次，湿团为块，就用黑牛乳五碗放砂锅内，慢火煮之，候乳尽入茯苓内为度，仍晒，研为细末，净用）一斤　白茯苓（制如上法，用人乳煮，候煮乳尽，晒干，为末，净用）一斤　怀庆山药（姜汁炒，为末净用）四两　川牛膝（去芦，酒浸一宿，待何乌蒸至七次，再将牛膝同铺豆上蒸二次，研为细末。净）八两　川当归（酒浸一宿，晒干为末。净用）八两　破故纸（用黑芝麻如数同炒，芝麻熟为度。去芝麻，将故纸研为细末，净）四两　甘州枸杞（去梗晒干为末，净用）八两　菟丝子（去砂土净，酒浸生芽捣为饼，晒干为末，净用）八两　一方有杜仲（去粗皮，姜汁炒断丝，为末，净）八两。
上药不犯铁器，各为末，称足和匀，炼蜜为丸，先丸如弹子大，一百五十丸，每日三丸，空心酒浸下一丸，午前姜汤浸下一丸，晚盐汤浸下一丸。余药丸如梧桐子大，每服七八十丸，空心盐汤或酒送下。此药乌须黑发，延年益寿，专治阴虚阳弱。无子者服半年，即令有子，神效。忌黄白萝卜、牛肉。
加味坎离丸能生津益血，升水降火，清心明目。盖此方取天一生水，地二生火之意，药轻而功用大。久服而取效速，王道之药，无出于此。上盛下虚之人服之，极效。
川芎（大而白者洗净，小的不用）　当归（全用，好酒浸三日，洗净，晒干）　白芍药（好酒浸一日，切片，晒干）　甘州枸杞子（去梗）　女真实（即冬青子，冬至日采，蜜水拌，九蒸，九洒，净）各四两　怀庆熟地黄八两（一半用砂仁一两，以绢袋盛放罐底，用酒二碗，煮干，去砂仁不用；一半用白茯苓二两研末，如前用酒一碗，煮干，去茯苓不用）　甘菊花（去梗叶，家园者，野菊花不用。净）二两　厚川黄柏（去粗皮，净八两，二两酒浸，二两盐水浸，二两人乳浸，二两蜜浸，各一昼夜，晒干，炒褐色）　知母（肥大者）八两（四制与黄柏同）
上九味修制如法，合和一处，铺开日晒夜露三昼夜，取天地之精、日月之华。再为细末，炼蜜为丸，如梧桐子大。每服八九十丸，空心滚水打炒盐汤送下。
十精元补虚明目。予每合自用极效。
甘菊花（家园者，去梗叶净）　石斛（去根）　五加皮（去木，洗）　柏子仁（去壳，炒）　菟丝子（去土，酒煮捣饼，晒干）　白术（土炒）　肉苁蓉（去心，膜）　川巴戟（去心）　人参（去芦）　鹿角胶各二两
上为末，将鹿角胶酒化开，加炼蜜为丸，如梧桐子大。每服九十九丸，空４匚、滚白汤送下。
太极丸人身五脏配天五行，一有不和则为灾疾；药有五味，各主五脏，可使调和，故曰太极。
黄柏（属水，主滋肾水，若以坚精，去皮，盐酒浸三日，炒褐色，为末，净）三两六钱知母（属金，主清润肺金。若以降火，佐黄柏为金水相生。去皮，酒浸一宿，炒干为末，净）二两四钱　破故纸（属火，主收敛神明，能使心包之火与命门火相通，故元气坚固，骨髓充实，盖涩以去脱也。新瓦炒香，为末，净）二两八钱　胡桃仁（属木，主润血气。凡血属阴，阴恶燥，故用油以润之，佐故纸，有木火相生之妙。方书云：黄柏无知母，胡桃仁无故纸，犹草木之无叶也。去皮，待各药末成，研如泥。净）三两二钱（和入众药内）砂仁（属上，醒脾开胃，引众药下补丹田。香而能窜，和合五脏冲和之气，如天地以土为冲气也。去壳，将五钱用川椒一两同炒透，去椒不用，又用五钱不炒，共为细末。净）一两
上五味各制为末，如法和匀，炼蜜为丸，如梧桐子大。每服七十丸，用滚白汤或粱酒随意送下，早晚各一服。服久效不可言，服至终身，成地仙矣。膏粱痰火人不宜用。
四灵丹好松脂（透明者一斤四两，以无灰好酒，砂锅内；桑柴火煮，数以竹杖搅稠粘，住火，以瓦瓶盛水投内，结块，又复以酒煮之一日，如此九遍，煮三日，共计二十七遍，其脂莹然如玉，入口不苦涩为度。捣为细末。净用）十二两（凡煮不宜酒少，少则易焦酒，耗大半即可）　白茯苓（去皮筋，为末。净）八两　甘菊花（来园味甘者。野菊不用。去梗叶为末，净用）八两柏子仁（去壳，净炒去油，为末，净用）八两　怀庆熟地黄（取肥大沉水者晒干，称八两足，以清酒洗净，蒸半日，捣如泥）
上为末，与地黄和匀，炼蜜为丸，如梧桐子大。每服七十二丸，空心好酒送下。凡修合必择天医，黄道吉日，勿令妇人鸡犬见，服药亦择吉日。此方出，摄生众。《妙方》内云：是荣阳王都宪所传，公在陕西得之，一总戎年九十余，自幼服此方，精力倍加，胃气强健，饮食日增，寿故弥长。秘而不传，公恳得之，如法修服，不问寒暑，亦或奇效。
滋肾丸平补气血，滋阴降火。少年气血素弱人服，极效，女人亦宜。
川芎一两　当归身（酒浸，烘干）二两　白芍药（酒炒）二两　怀熟地黄二两　人参（去芦）二两　白术（陈土炒）二两　白茯苓（去皮）二两　甘草（炙）一两　黄柏（去粗皮，童便浸炒）二两　知母（去皮，蜜水拌炒）二两　甘州枸杞（去梗）二两　牛膝（去芦，酒洗）二两　赤白何首乌（黑豆蒸七次）各四两
上为末，炼蜜为丸，如梧桐子大。每服九十丸，空心淡盐汤下。
大补阴丸温补下元，滋阴降火。酒色人、年五十以上服之，极效。
川黄柏（去粗皮净）四两（一两盐酒浸炒，一两蜜水浸炒，一两童便浸炒，一两醋浸炒，俱炒褐色勿焦）　知母（去皮）四两（四制同黄柏）　鹿角胶二两　鹿角霜四两　龟板胶二两　龟板霜四两　牛胆槐子（净）八两　（腊月装入牛胆，至仲春取出，听用）　女真实（即冬青子。冬至日采，蜜水九蒸九晒）四两　虎胫骨一两（酥炙）　熟地黄（怀庆者）四两　山茱萸（去核）二两　北五味子（去梗）一两　埙阳一两　干姜（炒黑）三钱　雄猪脊髓一条
上为末，炼蜜一斤，先将龟鹿胶化开，和为丸，如梧桐子大。每服九十丸，空心煨盐汤送下。一方有乌药叶四两。
加味琼玉膏补血益损，清金水以滋化源。老少虚损极效。
怀生地黄四斤　白术四两　白茯苓十五两　人参六两　甘州枸杞子半斤（净去梗）天门冬（去心，净）半斤　麦门冬（去心，净）半斤
上先以地黄酒洗净，用水四碗浸一昼夜，捣取自然汁，和蜜三之一，以参苓等药先为末，拌入蜜与地黄汁内。用瓶贮与纸三十重，并箬包其口，用桑柴火蒸煮三昼夜，取出再换蜡纸包封十数重，沉井底一昼夜取起，再如前煮半日。每日清晨食远白汤点服。清肺健脾，养血润燥。须于鸡犬不闻处制之，其蜜用生绢滤净，地黄勿犯铁。
山精丸健脾除湿，去火消痰。神效。
苍术二斤（茅山者。先用米泪水浸三日，用竹刀刮去粗皮，阴干）　桑棋（紫熟者）一斗（取自然汁，去渣，将苍术浸入汁内，令透取出，晒干，又浸又晒，如此者九次。用木臼捣为细末）　甘州枸杞一斤（去梗）　地骨皮（去木土）一斤
上并晒为末，与苍术末和匀，炼蜜为丸弹大。每服二丸，百沸汤下。
按：此方强脾益肾，老少俱效。
还元丹养脾补肾最妙，老人尤宜常服，脾泄肾泄俱效。
山药（姜汁炒）　白茯苓（去皮）　小茴香　薏苡仁（炒）　莲肉（去皮心）　砂仁（炒）神曲半斤　粉草半斤（二味共炒一时，不可焦）
上为末，用黄牛胎犊一条（一斤以下者佳）熬膏，入糯米粉四两，和成硬糊样，为丸弹大。每服大人二丸，小儿一丸，饥时饮汤嚼下。
按：此方脾肾要药，功效甚大，不能尽述。
玉柱杖（一名一秤金，一名小接命）填精益肾，乌须黑发，延年益寿。方士以此为服食。
没石子五钱　沉香二钱　大茴香三钱　槐子三两　五加皮三两　枸杞子三两　破故纸（新瓦炒）三两　怀熟地黄三两
上药共一斤，胡桃肉一斤，白糖半斤，共为末，炼蜜一斤，为丸如弹大。每服二丸，空心盐汤化下。按：此补肾为主，须发虽不即黑，而润泽不燥，尤为妙也。西北高燥人宜常服。
二至丸清上补下第一方，价廉而功极大，常服累有奇效。
冬至日取冬青子不拘多少，阴干。以蜜酒拌透，盒一昼夜，粗布袋擦去皮，晒干为末，新瓦瓶收贮。待夏至日取旱莲草数十斤，捣自然汁熬膏，和前药末为丸，如梧桐子大。每服百丸，临卧时酒送下。其功甚大，初服便能使老者无夜起之累，不旬日，使膂力加倍，又能变白须发为黑，理腰膝，壮筋骨，强阴不走。酒色、痰火人服，尤更奇妙。
天门冬膏滋阴降火，清肺补肾，充旺元阳。昔有一王子单服此膏，连生三十二子，寿年百岁，行步轻健，耳目聪明如童子。
用天门冬（拣去枯坏者）十五斤，用温水润透，去皮心，净晒干，用净肉十斤捣碎，每斤用水五碗（共五十碗）入铜锅慢火煮干三停之二，用布绞净，将渣再捣烂，用水三十碗再熬约减大半，又以布绞净，去渣不用，将前后二汁和一处，文武火熬至滴水不散，似稀糊样，取起，出火毒三日，以磁罐收贮封固。每日空心、上午、下午，先挑膏半盏在碗内，以滚白汤调开服之。冬月，用酒服，有痰，用淡姜汤调服。大抵此膏最宜酒色过度之人常服，极好。上焦热有痰，食后多服一次；下焦热小便赤涩，空心多服一次。
按：此方肺肾之药，清金补水果妙。
十珍膏补养血气，调理脾胃，清肺滋肾。寻常预服调补及大病后调补要药。
人参（去芦）八两　白术（洁白者佳，苍黑不用，净）一斤　川归身（酒洗净，去头尾，烘干，净用）八两　黄芪（去芦梢）八两　天门冬（去心，净）八两　麦门冬（去心，净）八两　怀生地黄（肥大沉水者，不枯者）　熟怀地黄（肥大沉水，不枯者）各十两　甘州枸杞子（去梗）八两　北五味子（去梗）四两
上药切片制净，入铜锅内，用水浸高于药二寸，文武火熬至药面上无水，以新布绞取清汁，另放。将渣入臼内，捣如泥，下锅内，仍用水高二寸再熬，候药面上水干，又绞取清汁，将渣又痢又熬，如此三次，以渣无味为度。去渣不用。将前后三次药汁再入锅内，文火熬如稀糊样，下炼蜜八两，再熬二三沸收起。隔宿必有清水浮上，亦宜去之。其膏放井水缸内，出火毒三日。每服半盏，滚白汤空心食远时调服，一日二次。极有奇效。
何首乌丸补益肾肝，聪耳明目，却病延寿第一药也。
何首乌赤白各半，不拘多少，用砂锅柳木甑蒸，下用红枣一层，中用黑豆一层，再安何首乌于豆上，又用黑豆一层，红枣一层，盖之，慢火蒸半日，以豆极烂为度。将何首乌乘热捣碎，晒干为细末。每药末一斤，用干菊花去梗叶，另为末二两和匀，以人参固本丸料熬膏，和为丸，如梧桐子大。每服九十九丸，空心白汤送下。
按：此方子自合服，累有奇效，不能尽述。
长春丹治症同前
何首乌（用水浸去粗皮，竹刀切片，赤白各三斤，黑豆拌蒸晒九次，为末，净）二斤　仙茅（竹刀去芦，刮去毛梗，米泔浸去皮，黑豆拌，蒸晒九次，净末）二斤　白茯苓（去皮，为末，水飞去筋，取沉底晒干，用粳米铺底，放上蒸三次，研净末）一斤　茅山苍术（米沿水浸去粗皮，切片，老米拌，蒸晒九次）　牛膝（去芦，酒浸一宿，同何乌蒸三次，净末）各一斤
上各为末，和匀炼蜜为丸，如梧桐子大。每服百丸，空心滚白汤下。忌牛肉、萝卜、葱、蒜。按：此方即仙茅丸，一云加桑根汁一斤拌苍术末尤妙。中年以后服，极效。
神仙长春广嗣丹（又名保命延龄丹）昔日通真子奏进此方，治男子五劳七伤，颜貌衰朽，形体羸瘦，中年阳事不举，精神短少，未至五旬，须发先白，左瘫右痪，步履艰；妇人下丸虚冷，久不孕育，累经奇验。
人参（去芦）一两　天门冬（去心）一两　怀山药（姜汁炒）二两　当归（酒洗）一两泽泻（去毛）一两　怀生地二两　怀熟地二两　川巴戟（去心）二两　川牛膝（去芦酒浸晒干）二两　山茱萸（去核）一两　肉苁蓉（酒洗去心膜，晒干）三两　菟丝子（酒洗去土，仍用酒蒸捣饼，晒干）四两　远志（去芦，甘草汤泡去心）三两　赤石脂（另研）一两　白茯苓（去皮）一两　川杜仲（去粗皮姜汁炒断系）二两　甘州枸杞子（去梗）三两地骨皮（去木，洗去土，净）二两　车前子（去土）一两　石菖蒲（去毛，一寸九节者为佳，铜刀切片，炒）一两　柏子仁（去壳，炒）一两　广木香一两　川椒（去目梗、闭口者，炒出汗，净）二两　覆盆子（去梗）一两　北五味子（去梗）一两
上药二十五味，合五五之数。共为末，炼蜜为丸，如梧桐子大。每服三十丸，空心、上午、下午各用温酒送下。日进三服。服药十日，小便杂色，是旧疾出也；又十日后，鼻头疫，言语雄壮，胸中疼痛，咳嗽吐脓，形色不衰，是肺病出也；月后，腹中一应，七情气滞，脾胃劳倦，沉寒痼冷，诸积皆退；百日后，容颜不衰，须发变黑，齿落更生，老弱亦能康健，目视十里，力加百倍，行路不倦，寿算延长，却病多子。邵真人传施此方，吾徽郡数十人服，皆获延年多子之效，兹不尽录。
延龄育子丸治少年斫丧，中年无子，妇人血虚不能孕育。此方一料，夫妇齐服，服尽即孕，累经奇验，决不食言。
天门冬（去心）五两　麦门冬（去心）五两　怀生地黄怀熟地黄（肥大沉水者）各五两人参（去芦）五两　甘州枸杞子（去梗）　菟丝子（净洗，酒蒸捣饼，晒干）五两　川巴戟（去心）五两　川牛膝（去芦，酒洗净）五两　白术（陈土炒）五两　白茯苓（去皮，牛乳浸晒）五两　白茯神（去皮心，人乳浸晒）五两　鹿角胶（真者）五两　鹿角霜五两　柏子仁（炒，去壳净）五两　山药（姜汁炒）五两　山茱萸（去核，净）五两　肉苁蓉（去内心膜）五两　莲蕊（开者不用，净）五两　沙苑蒺藜（炒）五两　酸枣仁（炒，净）二两　远志（去芦，甘草、灯芯汤泡，去心，净）二两　北五味子（去梗）二两　石斛（去根）二两
上药二十四味合二十四气，一百单八两，各一年气候之成数，为生生不息之妙。各制净为末，将鹿胶以酒化开，和炼蜜为丸，如梧桐子大。每服男人九十丸，妇人八十丸，空心滚白汤下，忌煎炙、葱、蒜、萝卜。
按：此方南人服效。
秘传六神丸固真育子，累有奇效。
莲蕊须（未开者佳，渐采渐晒，勿令黑，净用）四两　生芡实大者五百个（夫散）　龙骨（煅）五钱　山茱萸（鲜红者，去核净肉）三两　覆盆子（净）二两　沙苑蒺藜（炒）四两（要真者，假的不效）
上，先将蒺藜捣碎，水熬膏，滤去渣，其渣仍晒干，和众药为末，炼蜜和蒺藜膏为丸，如梧桐子大。每服九十丸，空心煨盐汤下。
按：此方北人服效。
延龄育子龟鹿二仙胶　此方伦于嘉靖己亥年八月，从游湖州陆声野先生门下，业就南归，杭城得遇异人所授。专治男妇真元虚损，久不孕育或多女少男，服此胶百日，即能有孕生男，应验神速，并治男子酒色过度，消株真阴，妇人七情伤损血气，诸虚百损，五劳七伤，并皆治之。
鹿角（用新鲜麋鹿绞角，解的不用，马鹿角不用，去角脂燃骨二寸，截断劈开，净用）十斤　龟板（去弦洗净）五斤（捶碎）
上二味袋盛，放长流水内浸三日。用铅坛一只，加无铅坛，底下放铅一大片亦可，将角并板放入坛内，用水浸高三五寸，黄蜡三两封口，放大锅内桑柴火煮七昼夜。煮华，坛内一日添热水一次，勿令沸起，锅内一日夜添水五次，候角酥取出，洗滤净，去渣。其渣即鹿角霜、龟板霜也。将清汁另放外用。人参十五两，枸杞子三十两，用铜锅以水三十六碗熬至药面无水，以新布绞取清汁，将渣石臼木捶捣细，用水二十四碗又熬如前，又滤，又捣，又熬，如此三次，以渣无味为度。将前龟鹿汁并参杞汁和入锅内，文火熬至滴水成珠不散，乃成胶也。候至初十日起，日晒夜露至十七日，七日夜满，采日精月华之羔。如本月阴雨缺几日，下月补晒如数，放阴凉处风干。
每服初一钱五分，十日加五分，加至三钱止。空心酒化下。
此方本郡六邑，曾治百余人，并获多男之喜，但只利济一方，不能遍及海内，故表而出之，以广生生不息之仁也。用者幸勿轻忽。
秋石乳酥丸补养气血，接续真元，降阴火，生肾水，此以真补真之妙药也。
秋石半斤（炼法见前，同乳粉，收秋露数晚，晒干听用）　乳粉（晒净）四两　（晒法取人乳，若干了即下铜锅内煎熬成膏，用大磁盆盛于烈日中晒之，盆下用水，乃未济之妙也。否则永晒不干）　白茯苓一斤（去皮为末，水淘去筋膜，沉底者晒干，净）半斤　天门冬（去心）四两　麦门冬（去心）四两　人参（去芦）四两　怀生熟地黄各四两（酒洗，烘干，不犯铁）　甘州枸杞子（去梗）四两
上为末，炼蜜为丸，如梧桐子大。每服三十丸，空心滚白汤送下，好酒亦可。
按：此方男女血虚成痔者服效。
小接命丹治男妇气血衰弱，痰火上升，虚损困惫，饮食少进。并治左瘫右痪，中风不语，手足腰膝身体疼痛，动履不便，极效。
用人乳二酒盏（香甜白者佳），好梨捣汁一酒盏，倾放傲或铜掀内，入汤锅内顿滚，有黄沫起开青路为度一每日空心一服，能消痰、补虚、生血。乃以人补人，其效无加。其中风不语，半身不遂，曾照此方治好数人。
长春真人保命服食　治诸虚百损，五痨七伤，四肢无力，手足顽麻，血气虚耗，面黄肌瘦，阳事不举，眩晕恶心，饮食减少。此方能补诸虚，添精益髓，滋润皮肤，充壮神气，身体轻健，开胃进食，返老还童，发白再黑，齿落更生，颜貌如童，大有神效。
白茯苓（去皮）　天门冬（去心）　山药（姜汁炒）　怀熟地黄　何首乌（忌铁，照前蒸晒九次）　枸杞子（甘州者，去梗）各净四两　干姜（煨）二两　小茴香（炒）一两　青盐（少许）　莲肉（去皮心）半斤　麦门冬（去心）四两　鹿角胶四两　鹿角霜四两　破故纸四两（麻油一两炒）　大核桃（去壳并皮）半斤　没石子十个　旱莲草（晒干净末）一斤　新粟米一升（为末，用牛乳二斤，酒二斤水二斤拌米粉，煮作糊，丸药）
上为细末，以前米糊为丸，如弹大。每丸湿重五钱，干约三钱。每服一丸，滚白汤调化服，日进二服，不拘在家、在外。少者一服，老者二服，男女皆同。
按：此方补虚养胃，虽三五日不食，亦不饥不渴。
补血顺气药酒方清肺滋肾和五脏通血脉
天门冬（去心）　麦门冬（去心）各四两　怀生熟地黄（肥大沉水。枯朽不用）各半斤人参（去芦）　白茯苓（去皮）　甘州枸杞子（去梗）各二两　砂仁（七钱）　木香五钱　沉香三钱
上用瓦坛盛，无灰好酒三十斤，将药切片，以绢袋盛放坛内浸三日，文武火煮三时，以酒黑色为度。如热，去木香，减人参五钱；如下虚或寒，将韭子炒黄色为细末，空心用酒三五盏，每盏挑韭末一铜钱饮之；妇人下虚无子，久饮亦能生子，用核桃连皮过口。此药甚平和，治傍疾，补虚损，乌须发，久服貌如童子。忌黄白萝卜、葱、蒜，否则令人须发易白。
许真人神验椒丹专治五痨七伤，诸虚百损，并治诸虫积，暖下元。
用真正川椒二斤半，拣去枝目，用釜一口覆于地上，四围用刀画记，去釜，用炭火烧红其地，用米醋泼地，将纸摊椒在上，以釜盖之，良久取出。为末，用炼蜜一斤四两为丸，如梧桐子大。每服十五丸，空心酒下，半年加至二十丸，一年后加至二十五丸止。忌五辛、葱、蒜，余无所忌。其椒切勿用闭口者。
八仙早朝糕专补脾胃虚弱，膨闷，泄泻，不思饮食，服之神效。
白术（炒）四两　白茯苓（去皮）三两　陈皮（去白）二两　山药（姜汁炒）四两　莲肉（去皮心）四两　薏苡仁（炒）四两　芡实（去壳，净）四两　人参（去芦）一两　砂仁（炒）一两
上为末，用白晚米五升半，糯米二升，共七升半打粉，共药和匀，用蜜三斤（如无蜜，砂糖四斤代之）和匀，如做糕法。入笼中，画片蒸熟，焙干，瓦罐封贮。饥时取三五片食之，白汤漱口；小儿用，加山楂肉四两，麦芽面四两，去人参。按：此方不拘男女大小皆可用，出外甚便。
养元辟谷丹安五脏，消百病，和脾胃，补虚损，固元气，实精髓，能令瘦者肥，老者健常服极效。
用黄犍牛肉不拘多少，去筋膜，切作棋子大片，用河水洗数遍，令血味尽，仍用河水浸一宿，次日再洗一二遍，水清为度。用无灰好酒入瓦坛内，重泥封固，用桑柴文武火煮一夜，取出焙干为末，如黄沙色者佳，焦黑无用。牛末一斤加入后药二斤为则。
山药（切片，用葱，盐炒黄，去葱盐不用）白茯苓（去皮，为末，水浮去筋，晒干用）莲肉（葱盐炒，去心，并葱盐用）白术（洁白者，黄黑色不用。陈土炒黄，去土，净）芡实粉（去壳，净）薏苡仁（炒）白扁豆（姜汁炒）各半斤　人参（去芦）四两　小茴香（去枝梗，微炒）四两　干姜（炒）四两　砂仁（炒）二两川椒（去目，炒出汗用。去闭口者）二两　青盐四两　甘草（炙）四两　乌梅肉二两（熬浓汁半瓯）　粳米（炒黄，净取粉）五斤半
上药为末，与米粉、牛末和匀，外用小红枣五斤，陈年醇酒五斤，煮红枣极烂，去皮核，捣膏，加炼蜜二斤半，共和为丸，如弹大。每次二丸，不拘冷热汤水嚼下，一日服三五次，永不饥。按：此方实王道之妙用。平时预合，荒乱之时可以避难、济饥。虽一两月不食，不损胃中元气。宝之，宝之。如渴只饮冷水。
辟谷休粮方此方亦平和有理，但未经试。
大豆五升（淘净去皮，蒸三次，为细末）　大麻子五升（汤浸一宿，滤出，蒸三次，令口开去皮，为末）　糯米五升（淘净，其白茯苓一处蒸熟，晒干为末）　白茯苓（去皮，同糯米蒸熟，晒干为末）
上将麻仁末一处捣烂如泥，渐入豆黄末同和匀，团如拳大，再入甑蒸。从酉时上火，子末住火，寅时取出，辰至午晒干，磨为末。服之以饱为度，不得吃一切物，用麻子汁下。第一顿，一月不饥；第二顿，四十日不饥；第三顿，一千日不饥；第四顿，永远不饥，颜色日增，气力倍加。如渴，饮麻仁汁，转更不渴，且能滋润五脏。若欲吃食时，用葵子三合为末，煎汤放冷服之，解其药后，初间吃白米粥汤三日，一日四五次，每次少少饮之，三日后诸般饮食无避忌。服此药不食时，大忌欲事，余外不忌。此神仙度世之太宝也。幸勿轻忽。


卷下  ——————————————————————————————————————————————————————————————————————————————————————————

春月诸症治例  ***************************
《内经》曰：春三月，此谓发陈，天地俱生，万物以荣。夜卧早起，广步于庭，披发缓形，以使志生。生而勿杀，予而勿夺，赏而勿罚，此春气之应，养生之道也。逆之，则伤肝，夏为寒变，奉长者少。
大法：春月天气上升，人气亦上升应之。故春月诸症宜吐、发散、升提，不宜降下、通利。盖吐即古之宣剂，今人谓宣为泻者误也。春月肝胆木气用事，木旺则土亏，故脾胃土气受邪，宜抑肝补脾药为主，清脯养心药佐之，随症施治，全在活法。虚则补之，实则泻之；寒则温之，热则清之；高者抑之，下者举之；以平为期，余皆仿此今将春月诸症宜用方法详陈于下，对症施治，权而用之，毋胶柱而鼓瑟，始可以言医矣。
芎芷藿苏散治春初人事劳扰，饥饱失节或解衣沐浴，触冒风寒致成内伤外感，头疼发热，呕吐眩闷，胸膈胀痛，恶食或鼻流清涕，咳嗽生痰，鼻塞声重，并宜服一二剂即愈，仍忌腥晕三五日。
川芎一钱　白芷八分　细辛五分（去叶）　干葛一钱　甘草三分（生）　紫苏叶一钱　藿香八分（去土）　半夏一钱（姜制）　陈皮八分　苍术（麸炒）一钱　枳壳（去穰）七分　桔梗（去芦）七分　淡豆豉八分（不用亦可）
上用姜三片，葱白一根，水一钟半，煎八分。食后热服，有汗不用葱白。单内伤无外感，单外感无内伤，各有本条。
头痛不止，加藁本八分，呕吐不止，加干姜（炒），砂仁（炒）各七分；发热或潮热不退，加柴胡、黄芩各一钱；胸膈胀闷，加山楂、枳实各一钱；发而汗不出、热不退，加麻黄一钱半，葱白二根；咳嗽生痰，加杏仁、前胡、金沸花（去梗）各八分，南五味子五分。
芎苏香葛散治春月感冒伤寒及山岚瘴毒疠气。人感触之，头疼身痛，恶寒发热，人迎脉浮大者是。
紫苏叶一钱（去梗）　香附（炒）　白茯苓（去皮）　干葛　陈皮　藿香　半夏（制）前胡（芦）　川芎各八分　白芷　防风（去芦）各七分　甘草三分　苍术一钱五分　羌活一钱
上用姜三片，葱白连须二根，水二钟，煎一钟。热服厚被覆，汗出为度，无汗再服忌鸡鱼猪羊肉。
九味羌活汤解利春夏秋伤寒、热病，极稳。
羌活一钱　防风一钱　苍术一钱五分　川芎一钱　黄芩一钱　白芷一钱　甘草五分　细辛五分　生地黄一钱（不用亦效）
上用姜三片，葱白一根，水二钟，煎一钟。热服以汗为度，无汗再服。
汗出多，去苍术，加白术一钱；渴，加石膏一钱；热甚，加柴胡、山栀各一钱；胸膈胀闷，加枳壳、桔梗各七分。
六神通解散治春末夏初伤寒，井时行热病，发表甚捷。凡瘟疫初起，预用藿香正气散煎一大锅，每人服一碗以防未然。若已病，用前九味羌活汤并此服之，皆有奇效。
麻黄（去根节）一钱　防风一钱半　黄芩　石膏（细末）　滑石（细末）各二钱半　苍术四钱　甘草一钱
上用姜三片，葱白五寸，淡豆豉五十粒，水二大钟，煎一大钟。热服，微汗周身即解。一云：南方，春夏用防风，秋冬用麻黄，北方，春夏依本方，秋冬倍麻黄。
芎芷香苏散治春月伤风，鼻塞声重或流清涕，咳嗽，痰壅气逆，人迎脉浮缓者是。
川芎　白芷　苏叶（紫者，去梗）　香附各一钱　陈皮　防风　羌活各八分　甘草五分
上用姜三片，葱白三寸，水一钟半，煎八分。食后热服。
有痰，加半夏一钱；咳嗽，加杏仁、桑白皮各八分，五味十粒。
加减藿香正气散治非时伤寒，头疼、憎寒、壮热、痞闷、呕吐，时行疫疠，山岚瘴疟，不服水土等。
藿香一钱五分　白芷　川芎　紫苏叶　半夏　苍术各一钱　白术　白茯苓　陈皮　厚朴（姜制）各八分　甘草三分
上用姜三片，枣一枚，水二钟，煎一钟。食远热服。
加减补中益气汤治工作劳力，读书刻苦，勤政伤神，饥饱失节。此数者，俱发热头疼，恶寒，身强，体痛。若劳极，复感风寒，则头疼如破，全似外感伤寒之症，误用发表之药，鲜不伤人故东垣先生发内外伤辨，首用此方，取济甚众盖内伤之脉，右手气口三倍大于左手人迎东垣辨法甚详，兹不复赘。
人参一钱半（去芦）　黄芪一钱半（蜜炙）　白术一钱　当归一钱（酒洗）　甘草（炙）七分　陈皮八分　升麻五分　柴胡五分
按：此方用升麻、柴胡，能升提阳气下陷，盖柴胡能使胃中之清气左旋而上达，升麻能使胃中之清气右旋而上升，有此妙用，人多不考。
上用姜三片，枣一枚，水二钟，煎八分。食远服或加黄柏五分，以救肾水而泻胃中伏火，尤妙。
如身大热，只一服，气和微汗而愈，夏月神短，加麦门冬五味子；口干，加葛根；身刺痛乃少血，加当归；头痛，加川芎、蔓荆子；头顶痛，加藁本、细辛；诸头痛，并用此四味；有痰，加半夏、生姜；咳嗽，春加川芎、佛耳草，夏加黄芩、麦门冬、五味子，秋加黄芩、麻黄、金沸草，冬加款冬花、马兜苓；久嗽乃肺中伏火，去参茂；饮食不下乃胃中有寒或气滞，春加青皮、陈皮、木香，冬加益志仁、草豆蔻仁，夏加苓连，秋加槟榔、砂仁；心下病，加枳实、黄连、白芍药；腹胀，加枳实、木香、砂仁、厚朴，天寒加姜桂；腹痛，加门芍药、炙甘草，有寒加桂心，夏月加黄芩、甘草、芍药，冬加半夏、益志仁、草豆蔻；胁痛，加砂仁、柴胡、甘草、白芍药；如脐下痛，加熟地黄，不止乃是寒，加官桂；脚软，加黄柏、防己。
附子理中汤治房劳内伤，寒邪中阴，面青腹痛，六脉沉微，无头疼，无大热者，宜用。若阳厥并阳症似阴，误服必致夭人。慎之！慎之！
人参（去芦）二钱半　白术（土炒）二钱　甘草（炙）一钱　干姜（炮）二钱　附子（生）二钱
倍甘草去参术，名四逆汤；加川乌、鹿茸各一钱半名三建汤。若在疑似，只以灸法并热盐熨甚稳。上用水一钟半，姜五片，煎七分温服。
饮食内伤亦头疼发热，胸满呕吐。俗呼夹食伤寒。两寸脉弦紧，右关脉洪大或沉濡者是。此当分治，不可混一。盖饮者水也，伤无形之气，食者物也，伤有形之血
生姜五苓汤治大饮冷水伤脾，过饮酒而伤气。
生姜　猪苓　泽泻　白术　白茯苓　半夏　枳实各一钱　甘草三分
上用水一钟半，煎七分。温服，取小汗。
此治伤饮之轻者，若重而水蓄积为胀满者，本方去甘草加大戟（长流水煮三次，去皮，晒干）七分　芫花（醋浸、炒干）　甘遂（面包煨，去面、去心）各八分　黑牵牛（研末）二钱　槟榔一钱
用水二钟，煎一钟。空心服，利水尽即愈。
半夏神曲汤治过食寒冷硬物及生瓜果，致伤太阴、厥阴，或呕吐、痞闷、肠澼，或腹痛、恶食。此治伤之轻者。
陈皮一钱　白术一钱五分　半夏一钱二分　干姜八分（炒）　神曲（炒）一钱　三棱（醋炒）　莪术（醋炒）　白茯苓（去皮）　山楂（去核）　枳实（炒）各一钱　砂仁七分（炒）麦芽（炒）八分
上用姜三片，煎热服，不拘时。
神保丸消一切生冷积滞。此治伤之重者。
全蝎（干者）十个　木香二钱五分　胡椒二钱　巴豆四十九粒（去壳皮、心、膜油）
上三味为末，入巴豆霜和匀，炊饼为丸，如麻子大，朱砂为衣。每服五七丸，随症调引冷下。
按：此丸北人甚效，南人斟酌用之，小儿三丸。
枳实青皮汤治食热物过伤，太阴、厥阴，呕吐、膨胀、下痢。
白术一钱半　枳实　青皮　陈皮　黄连（姜汁炒）　麦芽　山楂肉　神曲（炒）各一钱甘草三分　酒大黄一钱七分
上用水二钟，煎一浅钟，温服。此伤之轻者，伤重用后方。 —
万病遇仙丹治湿热内伤血分之重者。
黑牵牛一斤（半生半炒，取头末五刃）　大黄（酒浸晒干）　三棱　莪术　猪牙皂角（去弦子）　茵陈　枳壳（去稚）　槟榔各四两（俱生）　木香一两
上为细末，用大皂角打碎去子，煎浓汤去渣，煮面糊为丸，如绿豆大，每服，实而新起，二钱；虚而久者，一钱。白汤送下。小儿各减半。
食积所伤，本物煎汤下；大便不通，麻仁汤下；小便不通，灯心、木通汤下。随病轻重加减调引。
加味小青龙汤治春初寒邪伤肺咳嗽一
干姜（炒黑）　细辛　麻黄　桂枝　甘草各五分　白芍药　五味子各一钱　半夏（姜制）一钱半　枳壳　桔梗各五分　白茯苓　陈皮各八分
上用姜三片，水煎食，小时稍热服。
升麻葛根汤治大人、小儿时气瘟疫，发热头疼及疮疹已发未发疑似之间，并宜服之，极稳。
升麻　葛根　白芍药各一钱半　甘草一钱
上用姜三片，葱白三寸，水一钟半，煎七分。食远服。
头疼，加川芎、白芷各一钱；身痛背强，加羌活、防风各一钱；发热不退，春加柴胡、黄芩各一钱五分，防风一钱，夏加黄芩一钱半，石膏二钱半；咽痛，加玄参、桔梗各一钱；头项面肿，加防风、荆芥、连翘、白芷各一钱半，石膏三钱，牛蒡子、川芎各一钱；小儿麻疹，加防风、连翘各一钱；痘疹未发，依本方，已发属热，加连翘、紫草各一钱；大人遍身隐疹，加防风、苍术各一钱半；牛旁子、苍耳子、浮萍草各一钱。
防风通圣散通治诸风、湿热、疮毒、时行热病。
防风　川芎　当归　白芍药　连翘　薄荷各一钱　荆芥穗　白术　山栀各七分　黄芩桔梗各一钱半　石膏二钱　滑石三钱　甘草五分
上用姜三片，水二钟，煎一钟。食远服。
此方内大黄、芒硝、麻黄对症渐加。风热内甚欲下，加大黄三钱，芒硝二钱；风湿热在表欲汗，加麻黄二钱，葱白三根；自利体寒，去硝黄；自汗，去麻黄，加桂枝（秋冬二钱。春夏八分）。常用，依本方。
加味治中汤治春月肝木乘脾，腹痛久泻不止。
人参一钱半　白术（陈土炒）二钱半　白芍药（醋炒）一钱半　青皮（去穰，麸炒）七分　陈皮（去白）一钱　干姜（炒黑）一钱　甘草（炙）一钱　苍术（麸炒）一钱半　升麻五分　柴胡五分　防风五分　白茯苓一钱
久泻虚察，加熟附一钱。
上用姜三片，大枣二枚，水二钟，煎一钟。食前服。
人参败毒散治感冒，非时伤寒，头疼、身热、拘急、憎寒、壮热及时行瘟疫热病。
人参一钱　羌活一钱半　独活一钱　柴胡一钱二分　前胡一钱　葛根一钱　甘草五分桔梗　枳壳　茯苓各八分　川芎　苍术各一钱
劳役得病，倍用人参，加白术、当归、白芍药，去独活、前胡。
饥馑兵乱之余，饮食不节，起居不常，致患时行瘟热病，沿门阖境传染相似，宜此方加白术、黄芪（生），倍人参，去前胡、独活，甚效。若多服未效而有寒热往来者，必用小柴胡汤，不拘服数，并无过失。又有一种虾蟆瘟病，使人痰涎、风壅、烦热、头疼、身痛、呕逆，或饮食起居如常，但咳声不响，续续相连，俨如蛙鸣，故俗号曰虾蟆瘟也。嘉靖己未五六七月间，江南淮北在处患动，数百里皆同。甚至赤眼、口疮、大小腮肿、喉闭、风壅、喷嚏、涕唾稠粘，并用此方去茯苓、桔梗、独活，加青皮、陈皮、白术、藿香，但以荆芥为引，不用生姜、薄荷，一二服即愈
治时行热病单方
歌曰：人间治疫有仙方，一两姜蚕二大黄，姜汁为丸如弹大，井花调服便清凉’
治瘟疫不相传染方
赤小豆不拘多少，以新布囊盛，放井中浸二日取出。举家各服二十一粒，不染，试效。
凡入瘟疫之家，以麻油调雄黄末涂鼻孔中，或预饮雄黄烧酒一二杯，然后入病家则不相传染，既出，则以纸燃探鼻，深入令喷嚏为佳。
神术散治闽广山岚瘴气、不服水土等症。
厚朴一钱半　苍术一钱半　陈皮一钱半　甘草一钱　石菖蒲一钱　藿香一钱半
上用姜三片，枣一枚煎服。一方用香附一钱半代菖蒲，名神术散气散，尤妙
紫金锭（即万病解毒丸）治山岚瘴气并岭南两广蛊毒。若从宦于此，才觉意思不快即服一锭，或吐或利，随手便瘥。及误中一切毒物，若牛马六畜中毒，亦以此药解之
山慈姑（此味与老鸦蒜相似，但蒜无毛而此上有毛包，宜辨真。去皮，焙干，净末）二两　千金子（一名续随子。去壳研，去油）二两　红芽大戟（一名紫大戟。江南者佳。形如甘草而坚不可用。绵大戟焙干，净末）一两五钱　射香三钱（另研）一方有雄黄五钱（无亦效）
上为末，以糯米打糊和匀，捣千余下，一方印作四十锭，每服半锭，水磨服，一切肿毒，磨涂患处。须择冬至、端阳七夕、重阳日、天月二德天医日，洒扫、净室、焚香，至诚修合，无不灵验。忌妇人、鸡、犬、孝子见。
发散伤寒单方凡遇伤寒，仓卒无药，不问阴阳二症，只用生姜一两，葱白十茎，好酒二大钟，煎一大钟，去渣，热服，被盖周身，汗透即解，勿令汁汗大过忌大荤五七日。春秋依此方，夏月姜葱减半，冬月倍用，若加黑豆二合炒，同姜葱煎服，冬月尤妙
发散伤风单方用紫苏叶三钱，油核桃五个，打碎，姜三片，葱白二根，水二钟，煎一钟。热服，微汗即解。夏月不用葱。
按：此二方极效，出路荒僻，无医之处甚便。

夏月诸症治例  ***************************
《内经》曰：夏三月，此谓蕃秀，天地气交，万物华实。夜卧早起，无厌于日。使志无怒，使华英成秀，使气得泄，若所爱在外，此夏气之应，养长之道也。逆之则伤心，秋为痎疟，奉收者少，冬至重病。
大抵夏三月，天气蕃越，阳气发越于外，阴气伏藏于内是故夏月诸症，宜补阴养阳。盖脾胃喜温而恶寒，食忌瓜果、冰水，药禁纯用寒凉。先哲每于诸凉药中必加炮姜，正此意也。盖夏月心、小肠火用事，肺、大肠金受伤。孙真人制生脉散于夏月，救天暑之伤庚金，金清则水得以滋其化源，其旨微矣。东垣推广其意，制清暑益气汤，专以胃气为本。盖土旺而金自荣，不为火所制，脾胃旺，自能健运，荣养百骸，唇湿之邪自不能干矣今将夏月合用诸方详陈于下。对症活用无执一也，
注夏方夏初春末，头疼脚软，食少体热，精神困惫，名曰注夏，病属阴虚无气不足，宜用此方治之，
黄芪　人参各一钱　白术一钱半　甘草（炙）五分　陈皮　当归　白芍药　黄柏各八分麦门冬一钱　五味子九粒
上用水一钟半，姜一片，枣一枚，煎服。
有痰，加半夏。
生脉散止渴生津，救天暑之伤庚金，夏至后宜常服之。
人参一钱半　麦门冬三钱　五味子一钱
上用白水煎服匚
益原散治暑月身热，小便不利。此药性凉，除胃腕积热，又淡能渗湿，故利小便而散湿热也。
桂府滑石六两（飞）　甘草一两（另研）
上各为末，和匀。每服三五钱，新汲水调下。
夏月，身热汗出，恶寒而渴者，名曰中暍，此方主之。
人参白虎汤　石膏四钱　知母二钱　粳米三钱　甘草一钱　人参一钱半
上用水一钟半，煎服。

夏月表里中暍方  ***************************
夏月，发热恶寒，身重疼痛，小便涩，呬然毛耸，手足逆冷，小有劳身即热，口开前板齿燥，脉弦细虚迟，此表里中暍也。
用补中益气汤加香薷、扁豆。
有热加黄芩、黄连（方见春类）
黄连香薷饮　治伤暑，腹痛、自汗、恶心或吐、或泻、身热。
香薷二钱　厚朴（姜汁炒）　白扁豆（炒）　黄连各一钱　甘草五分（炙）
上用水二钟，煎一钟，改冷徐徐服，
挟痰，加半夏、南星各一钱；若虚，加人参、黄芪各一钱
清暑益气汤治长夏湿；热蒸人，人感之则四肢困倦，精神减少，懒于动作，胸满气促，肢节疼痛，或气高而喘，身热而烦，心下膨闷，小便黄而数，大便清而频，或痢，或渴，不思饮食，日汗体虚。
黄氏　苍术（麸炒）　升麻　人参　白术各一钱　神曲　陈皮　泽泻　麦门冬各五分　甘草（炙）　黄柏（酒炒）　当归各四分　五味子十粒　葛根三分　青皮（麸炒）二分
上用姜二片，枣一枚，水二钟，煎一钟。食远服。
六和汤治心脾不调，气不升降，霍乱转筋，呕吐泄泻，寒热交作，痰喘咳嗽，胸膈痞满，头目昏痛，肢体浮肿，嗜卧倦怠，小便赤涩，并伤寒阴阳不分，胃暑伏热烦闷，或成痢疾，中酒烦渴，畏食并妇人胎产呕吐。
砂仁七分　半夏一钱　杏仁　人参　赤茯苓　厚朴　白扁豆　藿香叶各八分　白术一钱　木瓜　苍术各五分　甘草三分
上用姜三片，枣一枚，水二钟，煎一钟。食远服。
霍乱吐泻方霍乱吐泻始因饮冷，或胃寒，或大饥，或大怒，或乘舟车马，伤动胃气而致。若心痛则先吐，腹痛则先利，心腹齐痛，吐利并作，名曰霍乱，其症头旋眼晕，手脚转筋，四肢逆冷。用药稍退，须臾不救，若误饮食立死。治宜温药解散。腹痛面青不渴为寒，腹痛燥渴面赤为热。急无药时，热，用盐打井花水，多饮；寒，用吴萸、木瓜、食盐各五钱同炒焦，先煎水三碗，令百沸，入药同煎至二碗，随饮，药入即苏，定后服前六和汤，寒加干姜，热加黄连各一钱。
湿之一症，有自外入者，有自内得者。阴雨湿地，皆从外入，宜汗散，久则疏通渗泄之；过食生冷、湿面、潼酪，或饮酒，其症肿满，皆自内而出也，宜实中宫，淡味渗泄，利小便为最。若湿肿脚气，亦当汗散。
加味胃苓半夏汤治诸湿，随症加减用。
陈皮八分　白术　半夏　茯苓各一钱　酒芩　羌活各八分　苍术一钱半　甘草四分
上用姜三片，水煎服。
湿在上，倍苍术；湿在下，加升麻八分；内湿，加猪苓、泽泻各一钱，桂少许；中焦湿与痛，有实热者，加黄连、木通各一钱；肥白人因湿沉困怠惰，是气虚，加人参、黄芪各一钱，倍白术；黑瘦人沉困怠惰，是湿热，加白术、黄芩（酒炒），白芍药各一钱。
山精丸健脾去湿，息火消痰，养血。（方见滋补类）
薏苡仁粥（方见养老类）
泄泻有五，不可例治：泻水，腹不痛者，湿也；饮食入胃不停，完谷不化者，气虚也；腹痛，水泻肠鸣，痛一阵，泻一阵，火也；或泻或止，或多或少者，痰也；腹痛甚而泻，泻后痛减者，食积也。当随症加减而分治之。
加味胃苓汤治者泻，依后加减用。
陈皮一钱（炒）　苍术（米泔浸去皮，切片，日晒干，盐水炒）一钱半　黄芩一钱　泽泻一钱　白术（陈土炒）一钱半　白芍药（酒炒）一钱半　猪苓　赤茯苓　黄连（姜汁炒）八分　半夏（姜汁炒）一钱二分　甘草五分　桂二分
上用水二钟，姜三片，灯心一分，煎八分。空心温服。
泄泻，注下如水，本方加苍术、车前子、倍加白术，为末，空心米汤调下，煎服亦可；湿热甚，肛门如热汤者，本方去桂，加滑石末二钱，倍黄芩一钱，山栀（炒）一钱，木通八分；腹中痛，下泄清冷，喜热于荡熨，口不燥渴者，乃寒泻也，三倍桂，加肉豆蔻（面包，煨）一钱，病甚者，加丁香、制附子各八分，作丸服；如人泻，谷道不合或脱肛，此元气下陷，及大肠不行收令故也，用白术、芍药、神曲（俱炒）、陈皮（不去白）、肉豆蔻（煨）、诃子、肉乌梅、五倍子各等分，为丸。以四君子加防风、升麻煎汤送下；此法试效。如食积，时常腹痛泻积，先以木香槟榔丸或枳实导滞丸推逐之，然后以四苓加厚朴、苍术、神曲、麦芽作丸服，以安胃气（二方见袖珍方内五苓去桂名四苓），如泻水，腹不痛者属气虚，四君子倍白术加黄芪、升麻、柴胡、防风，补而提之。
治泄泻无度方泄泻日夜无度，诸药不效者。
用针砂、地龙、猪苓各等分为末，生葱捣汁，调方寸匕，贴脐心，小便长，泻即止。
大人小儿吐泻灸法大人、小儿吐泻日久，垂死，灸天枢二穴（在脐两旁各开二寸）、气海一穴（在脐下一寸半）、中脘穴（在脐上四寸半）。
加味香砂枳术丸治饮食所伤，脾胃不和，欲作泻痢，并七情所伤，痞闷呕吐，不思饮食，泻痢后，理脾胃，去余滞。此药一运一动，一补一消，活法！（用之极有奇效）
白术（生炒）二两　黑枳实（兢炒）二两　半夏曲（真者）一两半　陈皮（去白）一两砂仁（炒）七钱半　香附（醋浸晒干，炒）一两　麦芽面一两（炒）　木香（不见火）五钱　黄连（姜汁炒）冬五钱夏一两　神曲（炒）一两
一有痰，加竹沥半碗，姜汁二盏。
上为末，薄荷煎汤，打老米，糊为丸，如梧桐子大。每服七八十丸，食远白汤送下。
参苓白术丸泻痢后调理脾胃，极稳，累效。
人参一两五钱（去芦）　白术（土炒）二两　白茯苓（去皮）一两半　甘草（炙）一两山药（姜汁炒）一两半　砂仁（炒）一两　薏苡仁（炒）二两　桔梗（去芦，炒）一两　莲肉（去皮心）一两半
若痢后虚弱，用石连肉、黄连（用茱萸同浸半日，连汁炒干，去萸）一两。余外脾胃虚弱，调补只照本方。
上为末，晚米糊一半，蜜一半，和为丸，如梧桐子大。每服七八十丸，食远白汤送下。
治老少脾泄久不愈方治老少脾泄，久不愈神方。
用冬米造饭锅巴净末四两，莲肉（去心）净末四两，享糖末四两，共和匀，每服三五匙，食远白汤调下，一日三次。邹太湖先生传。
养脾进食丸治泻痢后脾胃虚弱，饮食减少。
人参　白术（土炒）　白茯苓各三两　甘草一两半　陈皮　半夏曲　厚朴（姜汁炒）各二两　苍术（获炒）三两　砂仁（炒）一两半　神曲（炒）　麦芽（炒）各二两半　木香五钱
上为细末，神曲，麦芽面打糊为丸，如梧子大。每服五十丸，食远白汤送下。
疟症，春夏，因饮食劳倦而得；秋冬，因伤暑而成，然无痰不能作。属三阳，宜汗、宜吐；属三阴宜下、宜温。宜分治之。
柴苓平胃汤治疟初起，热多寒少，宜此方分利。
柴胡一钱半　黄芩　苍术　半夏各一钱　甘草三分　白术一钱半　白茯苓　陈皮　厚朴　人参　猪苓　泽泻各八分　桂枝五分
上用水二钟，姜三片，枣一枚，煎八分服。
清脾饮服前方一二服不止，再用此方。
白术一钱半　厚朴八分　白茯苓　半夏各一两　甘草四分　柴胡一钱半　黄芩一钱二分　青皮　草果　槟榔各七分
上用姜三片，枣一枚，水一钟半，煎八分。空心服，渣再并将发时服。
若大渴，加知母、麦门冬各一钱；若不止，加常山（酒炒）一钱半，乌梅二个，空心五更服即止。如不止再用后方。
常山饮截疟神方。
常山（烧，酒炒）二钱　槟榔一钱　草果一钱　乌梅二个　知母一钱　贝母一钱半
上用姜三片，枣一枚，水八分，酒七分，煎八分，露一宿。五更日未出时，面东空心服，渣用酒浸煎，待将发时先服，立效。盖人多畏常山为吐药而不轻用，殊不知疟因痰作，常山吐去其痰而疟即止。疟止，以后方调补。
加味补中益气汤疟后调理脾胃并治余热。
即前补中益气汤倍柴胡，加半夏、黄芩、门芍药各八分。姜枣煎服（方见春类）。
露姜饮治脾胃聚痰发为疟，寒多热少。
用生姜四两，和皮带水捣汁一碗，夜露至晓空心冷服，立止。
咒由科治疟法不问久新疟疾，一次即愈，
用桃、杏、枣、梨，随用一样，单梨亦好，咒曰：吾从东南来，路逢一池水，水里一条龙，加头十八尾，问伊食甚的，只食疟疾鬼。先念一遍吹果上，念匕遍，吹果上七次，令患人于发日五更鸡犬不闻时，面东而立，将果食之，于净室中安卧，忌食瓜果、荤腥、热物，，此法十治可好八九。
痢因热积气滞而成，又夏月过伤生冷，以致秋来发痢。先贤谓行血则便脓自愈，调气则后重自除。此要法也。
枳壳大黄汤痢初一二日，元气未虚，用此方下之。
枳壳一钱半　槟榔一钱　厚朴一钱　大黄（壮实）五七钱　（虚人）三四钱
上用水一钟半，先煎三味至一钟，下大黄，再煎二三沸。热服，得快利为妙
止痢极效方既下之后，即以此方上之。
当归　赤芍药　淮生地各七分　黄连一钱　甘草三分　酸石榴皮八分　粟壳（蜜炒）八分　地榆八分
上用水一钟，十煎七分。食前服，一服即止。
二妙香连丸治赤白痢，立效。
木香一两　黄连四两（吴茱萸二两同浸一夜，炒干，去吴萸不用）
上二味为末，粟米糊为丸，如梧桐子大。每服七十丸，食远白汤下。
初起宜推荡，本方加大黄二两，槟榔一两以行之，再以本方加肉豆蔻（鸡蛋清炒）一两五钱以止之，此谓二妙也。
万氏方治痢十法
凡下痢，恶寒发热，身头俱痛，此谓表证，宜微汗和解，用苍术、川芎、陈皮、芍药、甘草、生姜三片煎。
其或腹痛后重，小便短，此为里证，宜和中疏气，用炒枳壳、制厚朴、芍药、陈皮、甘草、滑石煎。
其或下坠异常，积中有紫黑血而又痛甚，此为死血症，法当用檑细、桃仁、滑石行之，或口渴及大便口燥辣，是名挟热，加黄芩；或口不渴，身不热，喜热手熨，是名挟寒，加姜桂；
其或下坠，在血泄之；后此气滞症，宜于前药加槟榔一枚；其或在下则缠住，在上则呕食。此为毒积未化，胃气未平，当认其寒则温之，热则清之，虚则用参术补之，毒解积下，食自进。其或力倦，自觉气少懒食，此为挟虚症，宜加白术、当归身、尾，甚者加人参，又十分重者，止用此一条加陈皮补之，虚回而痢自止。
其或气行血和积少，但虚坐努箦，此为无血症，倍用当归身尾，却以生芍药、生地黄，而以桃仁佐之，复以陈皮和之，血生自安。
其或缠重鬼减十之七八，秽积已尽，糟粕未实，当用炒芍药、炒白术、炙甘草、陈皮、茯苓煎汤，下固肠丸三十粒。然固肠丸性燥，恐尚有滞气未尽行者，但当单饮此汤，同肠丸未宜遽用。盖固肠丸有去湿实肠之功。
其或痢后糟粕未实，或食粥稍多，或饥甚方食，腹中作痛，切不可惊恐，当以白术、陈皮各半，煎汤利之，自安。
其或久痢后，体虚气弱，滑下不止，又当以药涩之。可用柯子、肉豆蔻、白矾、半夏，甚者添牡蛎，可择而用之。然须以陈皮为佐，恐大涩亦能作痛，又甚者灸天枢、气海。上前方用厚朴专泻滞凝之气，然厚朴性大温而散，久服大能虚人，滞气稍行即去之。余滞未尽则用炒枳壳、陈皮然枳壳亦能耗气，比之厚朴稍缓，比陈皮稍重，滞气稍退亦当去之，只用陈皮以和众药，然陈皮去白有补泻之兼，若为参术之佐，亦纯作补药用。
凡痢疾腹痛，必以白芍药、甘草为君，当归、白术为佐。恶寒痛者，加桂，恶热痛者，加黄芩。达者更能参以岁气时令，用药万举万全，岂在乎执方而已哉。
火症有虚实轻重，轻者可降，重则从其性而折之。实火宜泻，虚火宜补，阴虚火动难治，宜滋阴降火。
升阳散火汤治男妇四肢发热，筋骨间热，表热如火燎于肌肤，扪之烙手，此病多因血虚而得，或脾胃过食冷物，郁遏阳气于脾土之中，并治。此火郁发之之义也。
升麻五分　葛根　羌活　独活各七分　白芍药一钱　人参（去芦）　黄芪（生用）各八分　甘草四分（半生半炙）　柴胡七分　防风五分
上用姜枣水煎，温服忌生冷寒物一此虚火，宜补宜散。
黄连解毒汤治实火燥乱烦渴，蓄热内甚。
黄连　黄芩　黄柏　栀子各等分
上用水煎服，加大黄名柜子金花丸，亦治实热火，此实火宜泻。
滋阴降火汤治阴虚火动起于九泉。此补阴之妙剂也、
当归一钱　川芎五分　白芍药（薄荷汁炒）　黄芩十分　生地黄（姜汁炒）　黄柏（蜜水炒）　知母同上各八分　柴胡七分　熟地黄各八分　麦门冬八分
上用姜一片，枣一枚水煎服。别以附子为末，唾津调贴涌泉穴。
气虚，加人参黄芪各八分；咳嗽，加阿胶、杏仁各七分，五味子三分；咯唾衄血，加牡丹皮八分，藕节自然汁三匙，犀角末五分。
此与前补阴散大同小异，详轻重参用
玄明粉、秋石皆降火甚速，宜频用之，童便亦好（方并见前）。
痰症，属湿，乃津液所化，因风寒湿热之感，或七情饮食所伤，以致气逆液浊，变为痰饮。故曰：痰因火动，降火为先，火因气逆，顺气为要，以加味二陈汤主之
橘红（去白）一钱　半夏（制）　贝母各一钱半　白茯苓（去皮）一钱　甘草三分　枳实（炒）一钱　天花粉七分　黄芩（酒炒）一钱　白术一钱二分　防风（去节）　连翘各五分　香附（童便炒）一钱　槟榔六分
上用姜三片，水二钟，煎一钟。食远服。
半夏汤消痞化痰甚捷，
半夏（姜汁拌透，晒干）　陈皮（盐水微浸，去白）　白茯苓各二钱　桔梗（去苗炒）枳实（炒）各一钱
上用姜三片煎，食远服，或丸亦可。
滚痰丸治一切宿滞及风热之痰。
大黄（锦纹者）八两　（酒蒸九次）　黄芩（酒浸，连酒炒干）八两　沉香（不见火）五钱　青礞石一刃半（用焰硝一两半，用火煨如金色，去硝）　朱砂（天葵草伏过）一两（另研）
上为细末，面糊为丸，如绿豆大，朱砂为衣。每服五十丸，食后白汤或茶下。
清心化痰丸养心消痰降火，极效。
南星一斤（为末，用腊月牛胆五个，装入胆内，至春取出，净用）十五两　半夏（汤泡七次，姜汁浸透，晒干）十两　石膏一斤（用甘草四两同煮一日，去甘草，晒干）十五两　白芷四两　真玄明粉四两（用蜡雪水制的）　米朱砂（用天葵草伏）三两（另研）
上为末，姜汁糊丸，如绿豆大，朱砂为衣。每服八九十丸，食后白汤送下。
清肺化痰丸（名祛痰丸）清痰降火甚速，酒客尤宜。
旋复花（去梗叶，净末）一两　南星（姜制）五钱　半夏五钱（姜制）
上先以南星、半夏二味水浸，夏二日，秋三日，冬五日，取出晒干，共为细末。九月采半黄瓜蒌六枚，淡竹沥一杯，匀和三味，共入石臼捣极烂，为薄饼，先用黄蒿铺匣内二寸厚，将饼安于蒿上，仍用蒿覆，地下略薄，三七日取出晒干。此瓜蒌曲，石臼捣为细末，与后开药合用。
白术（炒）　白茯苓（去皮）各一两　黄芩（酒炒）　黄连（姜汁炒）　香附（童便浸炒）　甘草（半生半炙）各五钱　枳实（缺炒）五钱　陈皮（盐水浸，一半去白，一半不去白）一两　晋矾一钱　五倍一钱
上为末，与黄瓜蒌曲末和匀，用淡生姜汁打糊为丸，如梧桐子大。每服四五十丸，早晚各进一服，白汤下。
上此方出，医家必用。古今痰方，见效捷者无上于此服久且能健脾胃，瑚有奇验痰火为害，危极者，擂烂从鼻灌之，无不愈者。
眩晕之症，因虚，痰火炎上故也。宜清阳除眩汤主之。
旋复花　天麻各八分　半夏（制）　陈皮　白茯苓　白术各七钱　槟榔八分　人参六分甘草四分
上用姜三片煎，食远服。
呕吐翻胃，皆属胃虚气逆，膈上有痰，亦有寒，有热，宜大半夏汤，随寒热加减主之。
陈皮（去白）一钱半　茯苓（去皮）一钱半　半夏（姜汁制）二钱半
上用水煎，临服入生姜自然汁半盏和服。
属热，加苓连各一钱半；属寒，加生姜十片同煎，服时仍入姜汁半盏；属胃虚，加参术各一钱半，服时亦用姜汁。
翻胃膈食之症，属气虚，右脉缓而无力者，是宜人参、白术、茯苓、甘草（少）；属血虚，左脉数而无力带涩者，是抚芎七分、白芍药一钱半，当归二钱，熟地黄一钱半，红花三分；气血俱虚，口中多出沫者，是并用前八味；属痰，脉多滑数，寸关脉沉，或伏而大者，是宜陈皮（去白）一钱半，半夏（姜制）二钱，茯苓一钱半，甘草五分；属热，六脉洪数有力者，是宜黄芩、黄连、黄柏、栀子各等分；属寒，六脉沉微而退者，是宜人参、白术、干姜各一钱，甘草减半，加白豆蔻仁、丁香、沉香各七分，并用童便、韭汁、牛羊乳、竹沥、姜汁共半钟入前药半钟和匀服，一日服一次。此法虽缓，不犯狼燥，若能清心寡欲，内观自养，服久必获奇效。
黄疸症专属湿热，盒曲相似，宜茵陈五苓散主之。
茵陈三钱　白术　赤茯苓各一钱半　猪苓　泽泻各一钱　苍术　山栀　滑石各一钱二分　甘草（生）三分　桂二分
上用水煎，入灯芯一握，食远服。
秘传枣矾丸治黄胖累有奇效，妙不可言。
红枣一斤（去核）　鸡肫皮四个（焙干为末）　皂矾一两　酽醋一碗
上为末，醋煮飞罗面为丸，如绿豆大。每服五十丸，食远酒下。
夏月，时气瘟疫并伤寒伤风，并宜十神汤，随兼症加减用。
川芎　白芷　麻黄　紫苏叶各七分　干葛一钱半　升麻七分　陈皮　香附　芍药各八分
上用姜三片，葱白五寸，淡豆豉一钱半，水一钟半，煎八分，热服。
无汗、恶寒发热，依本方；热甚，加黄芩一钱半，石膏二钱；有汗，去麻黄、葱白。
河间先生制双解散，即防风通圣散合益原散，是专治夏月伤寒、时行瘟热等症。随所见症，加减用之，极为切当。但大黄、芒硝、麻黄三味须对症渐加减。自利，去大黄、芒硝；自汗，去麻黄、葱白。
防风通圣散（见春类）；益原散一名六一散（见本类前）。

秋月诸症治例  ***************************
《内经》曰：秋三月，此谓容平，天气以急，地气以明。早卧早起，与鸡俱兴。使志安宁，以缓秋刑，收敛神气，使秋气平；无外其志，使肺气清。此秋气之应，养收之道也。逆之则伤肺，冬为殖泄，奉藏者少。
大抵秋三月，天气清肃下降，人气亦卜降，故秋月诸症宜下（谓下泄也），分利（谓利小便），宜清和解，不宜升散。
秋月肺、大肠金气用事，金旺则木受制，故有诸郁、诸气、诸痛、诸疮、诸积等症，治法当随症轻重加减治之。故秋月宜培脾土以生肺金，滋肾水以养肝木，养血以润燥，损其有余，益其不足，此大法也今将秋月诸症宜用之方详陈于下，随症活法用之，毋蹈实实虚虚之弊。
参苏饮治秋月伤寒，发热头疼，咳嗽，或中脘痞满，呕吐痰水（宽中快膈，不致伤脾），及感冒风邪，头疼鼻塞，憎寒壮热，名曰重伤风，服之极效。
人参八分　紫苏叶　前胡　半夏　葛根各一钱　茯苓　桔梗　枳壳　陈皮各八分　甘草四分
上用水一钟半，姜三片，葱头一根，煎八分，热服。
咳嗽，加五味子五分，杏仁七分；久嗽有肺火，去人参，加桑白皮、杏仁各八分；鼻衄，加麦门冬、山栀仁（炒黑）、乌梅、茅根各一钱；呕逆，加砂仁五分，藿香八分；吐衄过多，加四物汤（即茯苓补心汤也）；头痛加川芎、白芷各八分，细辛五分；脾泄，加白术、黄芪、白扁豆、连肉各一钱。
气症有九，其治则一，惟顺与降最为要法。须兼郁，治宜用十六味木香流气饮主之。此方治男妇五脏不和，三焦气壅，心胸痞闷，咽塞不通，腹胁胀满，呕吐不食，上气喘急，咳嗽痰盛，面目浮，四肢肿，小便秘，大便结；忧思太过，阴阳之气郁结不散，壅滞成痰；脚气，肿痛并气攻肩背，胁肋走注疼痛并宜服之。
紫苏叶　当归　川芎　青皮　乌药　桔梗　白芍药　茯苓　半夏　黄芪　枳实各八分防风五分　甘草三分　木香五分　陈皮　槟榔各六分
上用水二钟，姜三片，枣一枚，煎一钟。不拘时温服。
五磨饮子治七情郁结等气，或胀痛，或走注攻冲。
木香　乌角沉香　槟榔　枳实　台乌药
上各等分，以白酒磨服。
开郁汤治恼怒思虑气滞而郁，一服即效
香附（童便浸炒）　贝母各一钱半　苍术　抚芎　神曲（炒）　山栀（炒）　陈皮（去白）　茯苓　枳壳（去穰，数炒）　苏梗各一钱　甘草三分
上用姜一片，冰二钟，煎一钟。食远服。
有痰，加半夏、南星各一钱；有热，加黄芩、黄连各八分，柴胡一钱；血郁，加桃仁、红花各八分；湿，加白术、羌活各一钱；气，加木香五分，槟榔八分；食积，加山楂、神曲各一钱，砂仁七分。
铁瓮先生交感丹治先富后贫，先贵后贱，或终身不得志，抑怏不快，及妇人七情郁结，师尼寡妇抑郁不开，并效。
香附（童便浸高一指，待七日洗净，晒干，捣碎，醋炒）一斤　白茯神（去皮心）四两（人乳浸日晒，夜露七日夜）
上二味为末，炼蜜七分，神曲三分，打糊和为丸，如弹子大。每服一丸，不拘时滚白汤化下。
加味越鞠丸常服调脾、开郁、思食。
香附（童便浸，晒干，炒）四两　苍术（米泔浸去皮，麸炒）四两　抚芎四两　山栀四两（姜汁炒）　神曲（炒）四两　陈皮（去白）二两　白术（炒）二两　山楂（去子，净肉）二两　黄芩（酒炒）一两半
上为末，水丸如梧桐子大。每服六十丸，食后白汤下。
潮热之症，有阴阳之分。平旦潮热，自寅至申，行阳二十五度，诸阳用事，热在行阳之分，肺气主之，宜白虎汤泻肺中之火；日晡潮热，自申至寅，行阴二十五度，诸阴用事，热在行阴之分，肾气主之，故用地骨皮以泻血中之火。盖地骨皮泻肾火，总治热在夕卜；牡丹皮治心包络之火，无汗而骨蒸，又能泻阴中伏火。四物汤内加此二味，治阴分潮热极效。妇火骨蒸潮热，以逍遥散加此二味，累用尤妙。若气虚潮热，用黄芪三钱，人参、甘草各一钱五分，甚者加熟附五分，二三服即效。盖甘温能除大热也。若血虚发热，用四物汤加柴胡、防风、地骨皮，极效。
加味犀角地黄汤治吐血、呕血、衄血，
盖诸失血乃火载血上，错经妄行，其脉必芤，此方主之。身热脉大者难治。血症复下恶痢者易愈。
犀角（镑）　生地黄　芍药　牡丹皮　麦门冬　黑山栀仁（炒黑，韭菜根自然汁吃透）各等分
上每服五钱，水一钟半，煎七分，温服。
一方治吐血不止。
用干姜炒黑，腊月装入牛胆内，至春取出，为末。每用方寸匕，童便调下，立效。此从治也。
一方治诸失血。
用壮血余烧灰存性，每服二钱，米饮调下立止。峋者以少许吹入鼻中，妙。
玄霜膏治吐血、虚嗽神效。
乌梅（煎浓汁）四两　姜汁一两　萝卜汁四两　梨汁四两　柿霜四两　款冬花　紫菀各二两（俱为末，以上药制下听用）
另用白茯苓十两，取净末半斤，用人乳三斤，将茯苓末浸入，取出晒干，又浸又晒，乳尽为度。却将前冬花，紫菀末、柿霜、白糖并各汁再加蜜糖四两和匀，入砂锅内慢火煎熬成膏，丸如弹子大。每服一丸，临卧时喻化，薄荷汤漱口，半月即效而愈。
溺血属热盛，下焦痛者为血淋，不痛者为溺血。生地黄饮主之。
生地黄四钱　小蓟　滑石　通草　蒲黄（炒）　淡竹叶　藕节　当归　山栀　甘草梢各五分
上用水煎，空心服。并治血淋。
小儿溺血。
用甘草、升麻煎汤调益原散，空心服，立效。
清心连子饮治遗精、梦泄、赤白浊。
黄连　生地黄（酒洗）　麦门冬　当归（酒洗）各一钱　甘草（半生半炙）五分　茯苓一钱二分　远志七分　酸枣仁八分　石连肉一钱二分　人参八分（初起不用）
上用水煎，空心服。
金樱煎丸治梦遗精滑及小便后遗沥或赤白浊。
芡实粉四两　白莲花须（未开者佳）二两　白茯苓二两（去皮心）　龙骨（煅）五钱　秋石（真者）一两
上药为末听用。外采经霜后金樱子不拘多少，去子并刺，石臼内捣烂，入砂锅内用水煎，不得断火，煎约水耗半，取出，澄滤过，仍煎似稀饬，和药末为丸如梧桐子大：每服七八十丸，空心盐酒下。余膏每用一匙，空心热酒调服。其功不可具述。
归脾汤治思虑过度，损伤心血，健忘怔忡，不寐。此药解郁结，养心健脾，生血。
白术　白茯神　黄芪　当归各一钱　木香三分　圆眼肉三枚　人参八分　甘草（炙）三分　酸枣仁（炒研）一钱二分
上用姜一片，枣一枚水煎，食远服
自汗阳虚，宜黄芪白术汤主之。
黄芪二钱半　人参一钱　白术（数炒）一钱二分　甘草（炙）五分　当归八分
上用浮小麦一撮，水一钟半，煎七分。食远服，忌五辛热物。
盗汗阴虚，宜当归六黄汤主之，乃治盗汗之圣药也。
当归　生地黄　熟地黄各一钱　黄连（炒）　黄柏（炒）　黄芩（炒）各八分　黄氏一钱半　牡蛎（煅）五分
上用水二钟，煎一钟，临胁通口服。
耳鸣方耳鸣，肺火盛，肾气虚，宜四物汤四钱，黄柏三钱，童便煎，空心服
通灵丸治耳聋。
松香五钱　巴豆二十粒（为末）
上将松香溶化人巴豆末，和匀，葱汁为丸如枣核大，绵裹塞耳，左聋塞右，右聋塞左，两耳聋，次第塞之。
治耳疳出脓方
白枯矾五钱　射香五厘　胭脂胚三分半　陈皮灰五分
上共为末，先用绵枝子缠去脓，另用绵裹药作丸，塞耳内一
四物三黄汤治目赤暴发，云翳赤肿，痛不可忍。
当归　川芎　芍药　生地黄各一钱　羌活　防风　黄芩　龙胆草　黄连　甘菊花各八分　玄参　薄荷各五分
上用水一钟半，煎八分，食后通口服。
石膏羌活散治久患两目不睹光明，远年近日内外气障，风热上攻，昏暗、拳毛、倒捷，一切眼疾并宜服之。
羌活（治脑热头风）　密蒙花（治羞明怕日）　木贼（退翳障）　白芷（清利头目）　麻子（起拳毛）　细辛（起倒捷）　川芎（治头风）　苍术（行气开郁）　石骨（去胃热）　黄芩（退肺火）　甘菊花（明目去风）　荆芥（治目中生疮）　藁本（治偏正头风）　甘草和诸药各等分
上为末，每服一钱至二钱，食后临卧用蜜水一盏调下，或清茶亦可。日进工服，十日渐明，二十日大验。此方治数卜人，俱效。后人加当归、枸杞子、桁子仁、连翘、柴胡、薄荷、防风、桔梗、天麻各等分为小丸，服亦效。
加味羊肝丸治一切目疾、翳膜、内外障。
白乳羊肝一具（以竹刀刮开去膜，蒸熟捣如泥）　甘菊花五钱　黄连一两　防风（去芦）薄荷（去梗）　荆芥穗（去梗，净）　羌活　当归　生地各五钱　川芎三钱
上为末，羊肝泥和为丸，如丸不就，加少酒糊丸，如梧桐子大。每服六七十丸，食后浆水下（临卧茶清下，咸半）
育神夜光丸明目去翳障神效。
当归（球洗，全用烘干）　远志（以甘草水煮去心）　牛膝（去芦，酒洗，淮庆者佳）甘菊花（去梗叶）　地骨皮（去木洗净）　甘州枸杞（去梗）　菟丝子（酒洗去土，再以酒浸经宿，煮烂捣成饼，晒干，听用）　淮生地（酒洗）　淮熟地（酒洗煮烂，二味同入石臼内捣如泥）
上除地黄外，共为末，以地黄膏和匀，炼蜜为丸，如梧子大。每服六十丸，空心盐汤，食后温酒，临睡茶清送下。
洗眼方　当归　黄芩　黄连各一钱　铜绿　皮硝　白矾各七分
上药以绢袋盛，煎汤洗目，极明去热。
又方用王瓜（去穰），以皮硝装入，腌一宿，待其硝吐出，洗目极明。
清胃散治胃经风热，牙齿或牙龈肿痛，或牵引头脑俱痛，或面上发热并治。此方累用极效。
当归身（酒浸）　黄连　生地（温酒洗）各一钱　升麻二钱　牡丹皮（去木）一钱五分　石膏二钱
上用水煎，食后少时服。
治风虫牙疼痛方，治风虫牙疼痛不止。
芫花　小麦　细辛　川椒　蜂房　食盐各一钱
上用水煎，漱之勿咽，极效。
白蒺藜散治牙疼，龈肿动摇。常擦漱固齿。
用白蒺藜，不拘多少，去刺，为粗末。每服五钱，淡浆水半碗，煎七八分，去渣，入炒盐末一撮，带热时时漱之、别无所忌。然虽药味不众，盖单方之药取效甚速。《视仙秘旨》云：若人服蒺藜一年以后，冬不寒，夏不热；服之二年，老者复少，发白复黑，齿落更生；服之三年，长生轻身。今虽不作汤散服饵，久而漱之，其效亦同。
乌须固齿方七月取旱莲草连根一斤，用无灰酒洗净，用青盐四两腌三宿，取出。无油锅内炒存性时，将原汁渐倾入，炒干为末。每日清晨用一钱刷牙，连涎咽下。此二方简而效大。
治牙出鲜血方治阴虚气郁，牙出鲜血方。
川芎　当归　白芍药　生地黄　生甘草减半　牛膝　侧柏叶　香附各等分
上用水一钟半，煎八分，食稍远服。
治舌上无故血出如线不止，用槐花炒为末，掺之。
治小儿走马牙疳方治小儿走马牙疳，一时腐烂即死，此方极效神速。
用妇人溺桶中白垢，火煅一钱，铜绿三分，麝香一分半，各研，和匀，敷上立愈。
既济丹治口舌疮，神效。
用黄连、干姜等分，为末搽上，流涎即愈。
治小儿口疮方治小儿口疮，不下乳食。
以白矾汤于脚上浸半日，顿宽，试效，再以黄柏（蜜炙），僵蚕（炒）等分为末，敷疮上，立下乳而安。
苍耳丸治鼻流浊涕不止，名曰鼻渊。
辛夷（去梗）五钱　苍耳子二钱半　白芷一两　薄荷叶五钱
上为末，水丸弹子大。每丸一钱，每服二丸，食后葱茶汤下。
治酒渣鼻方治血热入肺，名曰酒瘩鼻，此丸主之。
用苦参净末四两，当归净末二两和匀，酒糊丸如梧桐子大。每服七八十丸，食后热茶下，一方尽，立效。
喉痹十八症皆属热。实者宜吐，宜刺出血，又针少商照海二穴，极妙。宜服冰梅丸。此方治喉痹十八种俱效。
大南星（鲜者）二十五个（切片）　大半夏（鲜者）五十个（切片）　皂角四两（去弦干净）　白矾四两　盐四两　防风四两　桔梗二两　朴硝四两
拣七分熟梅子大者一百个。先将硝，盐水浸一周时，然后将各药碾碎入水拌匀，却将梅子置于水中，其水过梅子三指为度，浸至七日取出、晒干，又入水中浸透，又晒干，候药水尽为度，却将梅子入磁瓶，密封之，如霜衣起更妙。若用时，以薄绵裹之，噙在口，令津液徐徐咽下，痰出即愈。（一梅可治三人，不可轻弃。）
青龙胆治咽喉闭塞肿痛并单双乳蛾，大有神效。
用青鱼胆不拘数，以好鸭嘴胆矾逐个装满，阴干为末。净用三钱。黑牛胆一个，以白硼砂装入，阴干为末，净用二钱，山豆根末一钱。
上三味和匀，加冰片三分，点至蛾上或吹入，神效。此二方俱试，效过。
牛蒡子散治风热上攻，咽喉肿痛，或生痈疮溃烂。
牛蒡子二钱　玄参（去芦）　升麻　桔梗（去芦）　犀角（镑）　黄芩　木通（去皮）生甘草各二钱
上作一服，水二钟，煎八分。食后服。
乌须羊肝丸不独乌须发，亦能明目。
黑羊肝一具（竹刀切片，摆磁盆内，羊胆汁涂，晒干。日日将胆汁涂，晒至百个为上，少则三五十个，惟胆汁多为佳。晒时以稀绢罩之，免蝇灰点污，听用。）当归四两（酒浸）熟地黄（用怀庆者，酒蒸晒九次，干）六两　川芎　白芍药（酒炊）　何首乌（酒拌洗净，蒸，晒干）各四两　旱莲草（蒸过）四两　覆盆子（炒）　山茱萸（酒浸去核，晒干，净肉）各四两　白茯苓（去皮切片，人乳浸，日晒夜露，候干）　生地黄（怀庆者，酒洗）各四两　壮血余（并童男童女发、自己发、胎发，不拘数，俱用花椒煎沸汤，泡过洗净，晒干，入小瓦罐内，黄泥、盐固济，炭火煅通红，埋地中三日，取出去土，敲破罐，刮下研入，要以四两为佳，无则二两亦可）
上药俱不犯铁器，晒干。石磨磨为末，另用熟地黄十二两，用酒浓煎汁二碗，去渣，煮糊为丸，如梧桐子大。每服空心酒下一百丸，临睡酒下七十丸。极能乌须发，聪耳明目，悦颜色。
染须方一方只用一二日，极妙。
五倍子（不拘多少，去灰，研入断锅内，炒存性，再以青布兜，脚踏成饼，以瓦罐收）每次一钱　枯白矾二分　生白矾一分　青矾一分半硇砂（透明）一分　红铜末（醋炒通红，再用醋淬，又炒红收起）每次五分　没石子半分
上为细看用细茶五钱，石榴皮、柯子肉各一钱，浓煎汁半酒盏，调药于小盏内，以铜杓注水，将药盏口杓内，慢火煮，量入水，平展七分，勿令水入展内，煮待药面如绿云色皱起为度。次将皂角、白矾洗净须发鬓，拭干，将盏内药搽根并须数十次，微火烘略干，却尽，将药搽染须鬓上，以湿纸数层折贴在须上，外以青布兜之，至天明，须下干了，将温温皂角水洗净。根下若黑，以指点油擦之，少倾以指搽之，如须干燥，以绢包核桃肉擦之。连染二次。如法，其光润可同生成者。杓内煮药水且留，每夜擦根下一二次，则不生白、短根，如同自然之妙。

冬月诸症治例  ***************************
《内经）曰：冬三月，此谓闭藏，水冰地圻，无扰乎阳。早卧晚起，必待日光。若有私意，若已有得；去寒就温，无泄皮肤，使气函脱。此冬气之应，养藏之道也。逆之则伤肾，春为痿厥，奉生者少。
大抵冬气严寒，万类潜藏；君子固密，毋触冒寒邪。其触冒者，即伤寒也。悉遵仲景法兹不详及。
冬三月，太阳寒水用事，水旺则火受邪，金寡于畏，故喘嗽、腹满急痛、瘾瘕积聚、坚癖疝、下利清白、吐利腥秽、中风瘫痪、屈伸不便、厥逆等症作矣。治宜温中散寒，不宜攻下利泄。今将冬月诸症宜用诸方详陈于下，对症用之，则发无不中矣。
治中风方中风口禁，先用通关散吹入鼻中，候喷嚏口开，次用真正苏合香丸，姜汁调和，灌醒后，用此方治之。
白术　天麻　当归　川芎　桂枝（减半）　半夏　南星　陈皮各等分
上用水煎，加竹沥一盏，姜汁半盏，和服，则渐舒矣。
通关散
辽细辛（去土并叶）　猪牙皂角（去弦、子，炙赤）各一两　藜芦（生用）五钱
上为末，每用一字吹入鼻孔中，得嚏为妙。
愈风饮治半身不遂，手足欠利，语言费力，呵欠嚏喷，面木，口眼歪斜宽弛，头目眩晕，痰火炽盛，筋骨时痛，头疼心悸。
川芎一钱二分　当归一钱二分　生地黄八分（姜汁炒）　熟地黄八分（姜汁炒）　红花四分（酒洗）　牛膝八分（酒洗）　半夏一钱（姜制）　橘红八分（盐水洗）　羌活六分　防风六分　天麻一钱　南星（姜制）一钱　白茯苓一钱　黄芩八分（酒炒）　薄桂枝六分（冬月七分）　酸枣仁八分（炒）　白术一钱五分　甘草（炙）四分　白芍药二钱（酒炒）　黄柏三分（酒炒夏月五分）
上作一服。水二钟，煎一钟。临服入姜汁、淡竹沥各三茶匙，清晨温服。
此药活血、消痰、疏风、顺气、走肌表、利关节，累用极效。冬寒之月，减黄芩三分，加炮川乌二分，桂亦减半；风病，减川乌、桂，俱不用。羌活，风家要药，若冬月遇有感冒，加至一钱。故治风莫先于顺气，气顺则痰清火降而风自息矣。
乌药顺气散治男妇风气攻注，四肢骨节疼痛，遍身麻痹，手足瘫痪，语言蹇涩，筋脉拘挛及脚气步履艰辛，腰膝软弱。妇人血风，老人冷气，胸膈胀满，心腹刺痛，吐泻肠鸣等症。
麻黄（去节）　陈皮（去白）　乌药（去木）各一钱半　川芎　枳壳（麸炒）　白芷　白姜蚕（炒去丝）　甘草　桔梗各八分　干姜（炒）四分
上用姜三片，葱白三寸，水酒一钟半，煎八分。食远服。
拘挛，加木瓜、石斛各八分；湿气，加苍术、白术各一钱，槟榔七分；脚气浮肿，加牛膝、五加皮、独活各八分；遍身疼痛加官桂五分，当归一钱二分，乳香、没药各七分，另研和服；腰疼，加杜仲一钱，大茴香七分；虚汗，去麻黄，加黄芪一钱半；潮热，去干姜，加黄芩、柴胡、青藤根各八分；胸膈胀满，加枳实、莪术各八分；夜间疼痛，加虎胫骨、石楠叶、青木香各八分；头眩，加细辛五分，芽茶七分；手足不能举动，加防风、川续断、威灵仙各一钱；阴积浮肿，合和五积散；四肢皆有冷痹，加川乌、附子、交桂各八分；麻痹疼痛极者，合三五七散；左瘫右痪，加当归、天麻、白蒺藜各一钱；二三年不能行者，合和独活、寄生汤服；妇人血气，加防风、荆芥、薄荷各七分；风气日夜疼痛，午间轻，夜又重，合和神秘左经汤。
稀莶丸治肝肾风气，四肢无力，麻痹，筋骨疼痛，腰膝痿弱，亦能行大肠气，又治二十五般风眼，立瘥。常服此丸，必获奇效，其功不可具述
用稀莶草一味，此草处处有之，俗呼为火枚草，其叶对节而生，似苍耳叶。用五月五、六月六、七月七、九月九收采，洗去土，摘其叶，不拘多少，曝干，铺入甑中，用好酒和蜜层层匀洒，蒸之，复晒。如此九次，为末，炼蜜为丸，如梧桐子大每服四十丸或五十丸，空心无灰酒送下。
搜风顺气丸治三十六种风，七十二般气，上热下冷，腰脚疼痛，四肢无力，多睡少食，渐渐黄瘦，颜色不完，恶疮下在，风气、癥癖、气块。老人小儿皆可服，大能补精驻颜，疏风顺气。
车前子二两半　槟榔　火麻子（微炒去壳，另研）　牛膝（酒浸二宿）　菟丝子（酒蒸捣饼，晒干）　枳壳（魏炒）　郁李仁（汤泡去皮，另研）　山药（姜汁炒）各二两　防风（去芦）　独活（去土）各一两　山茱萸（去核，净肉）二两　大黄五两（一半生一半煨）
上为末，炼蜜为丸，如梧桐子大。每服三十丸，渐加至四五十丸，酒、茶、米饮任下，百无所忌，空心临睡各一服。久服去肠中宿滞，精神强健，百病不生，耳目聪明，腰脚轻健，老者反少，孕妇勿服。如服药觉脏腑微动，以羊肺羹补之，又治肠风下血，中风瘫痪，语言蹇涩。百病皆治，老人尤宜。
冬月正伤寒，悉遵用仲景治法，不可移易。惟内伤生冷，外感风寒，头疼发热，肩背拘急，心腹痞闷，呕逆，恶风，四肢浮肿，寒热往来，腰膝疼痛，及妇人经候不调，并宜服生料五积散，
川芎　当归　白芍药各一钱　枳壳　麻黄（去根节）　白芷　半夏各一钱二分　厚朴　官桂　干姜　桔梗　茯苓　陈皮各八分　苍术一钱半　甘草五分
上用姜五片，葱白二根，水二钟，煎一钟。温服甚效。
足浮肿，加和五加皮散；老人手足疼痛，加和顺丸散；手足风缓，加和乌药平气散；四肢湿痹，加和乌药顺气散；因湿所感，加和槟苏散；已成风痹，加羌活、独活、防风；妇人经不调，加柴胡、生地黄。
加减消风百解散治冬月伤感风寒，头痛项强，壮热恶寒，身体烦痛，四肢倦怠，痰壅喘嗽，涕唾稠粘，自汗恶风，并宜服。
川芎　白芷　陈皮各一钱　苍术一钱半　紫苏一钱二分　麻黄（去根）一钱半　桂枝八分　甘草五分
上用姜三片，葱白二根，乌豆一撮，水一钟半，煎一钟。温服以汗为度，无汗再服。
清肺饮子咳谓有声，肺气伤而不清；嗽谓有痰，脾湿动而生痰；咳嗽者，因伤肺气而动脾湿也。病本虽分六气，五脏之殊，而其要皆主于肺，盖肺主气而声出也。治法虽分新久虚实：新病风寒，则散之；火热，则清之；湿热，则泻之。久病便属虚、属郁，气虚，则补气，宜加四君子；血虚，则补血，宜加四物；兼郁，则开郁，宜加抚芎香附；兼痰，则消痰，宜加半夏、瓜娄仁滋之、润之、敛之降之。此治嗽之大法也。
杏仁（去皮尖）　白茯苓各一钱　桔梗　甘草　五味子各五分　橘红七分　贝母一钱二分
上用姜水煎，食远服。
凡嗽，春多上升之气，宜清肺抑肝，加川芎、白芍药、半夏各一钱，麦门冬、黄芩、知母各七分。春若伤风咳嗽，鼻流清涕，宜清凉解散，加防风、薄荷、炒黄芩、麦门冬、紫苏各八分。
夏月多火热，炎上最重，宜清肺降火，加桑白皮、知母、黄芩、麦门冬、石膏各一钱。
秋多湿热伤肺，宜清热泻湿，加苍术、桑白皮各一钱，防风五分，黄芩、山栀各七分。 冬多风寒外感，宜解表行痰，加麻黄、桂枝、半夏、生姜、干姜、防风各一钱。
肺经素有热者，再加酒炒黄芩、知母各五分。若发热头疼，鼻塞声重，再加藁本、川芎、前胡、柴胡各一钱。有痰，加半夏、南星、枳实；湿痰脾困，再加苍术、白术各一钱。有痰而口燥咽干，勿用半夏、南星，宜加知母（蜜水炒）、贝母、瓜娄仁、黄芩（炒）各一钱。
夏月热痰或素热有痰，加黄芩、黄连、知母各八分，石膏一钱半。
上半日嗽者，胃中有火，加贝母、石膏、黄连各一钱。
五更嗽者，加同上。
黄昏嗽者，火浮于肺，不可正用寒凉药，宜加五味子、五倍子、诃子皮各七分，敛而降之。
咳嗽日久，肺虚，宜滋气补血，加人参、黄芪、阿胶、当归、天门冬、款冬花、马兜苓、酒炒芍药之类；肺热喘咳，去人参用沙参，此兼补血气也。
午后咳者属阴虚，即劳嗽也，宜补阴降火，加川芎、当归、白芍药、熟地黄、黄柏、知母、天门冬、瓜娄仁各一钱，竹沥姜汁传送。此专补阴血而降火也。
火郁嗽，谓痰郁火邪在中，宜开郁消痰，用诃子皮、香附（童便制）、瓜娄仁、半夏曲、海石、青黛、黄芩等分为末，蜜丸嚅化，仍服前补阴降火条所加药。失治则成劳。
痰积、食积作咳嗽，用香附、瓜娄仁、贝母、海石、青黛、半夏曲、软石膏、山楂、枳实、黄连（姜炒）各等分为末，蜜丸嚼化。
劳嗽见血，加阿胶、当归、白芍药、天门冬、知母、桑白皮，亦于前肺虚、阴虚二条参用。大抵咳嗽见血，多是肺受热邪，气得热而变为火，火盛而阴血不得安宁，，从火上升，故致妄行，宜泻火滋阴，忌用人参、黄芪等甘温补气之药。然亦有气虚而咯血者，则宜用人参、黄芪、款冬花等药，但此不多耳。
因咳而有痰者，咳为重，主治在肺；因痰而致咳者，痰为重，主治在脾。但是食积成痰，痰气上升，以致咳嗽，只治其痰，消其积而嗽自止，不必用肺药以治嗽也。
喘咳方喘嗽遇冬则发，此寒包热也。解表热自除，喘嗽亦止。
枳壳　桔梗　麻黄　防风　陈皮　黄芩　木通　紫苏　杏仁各等分
上用姜三片煎服
风寒夜咳及哮喘方济治风寒郁于肺，夜嗽者，宜此方，取痰清嗽止。亦治哮喘。
麻黄（不去节根）　杏仁（不去皮尖）　甘草（生，减半）　知母　贝母各一钱半
上用姜三片，水煎服。
有热，加黄芩一钱。
小青龙汤治寒嗽极效（方见春类）
痞块血块方四治男人痞块，女人血块，此方极效，此药性不猛而功效速。
阿魏一两　木耳四两（为末）　生漆（滤去渣，净）四两　蜜六两
上用锡罐一个盛药，封固，放锅内水煮，三炷香了，取起，冷定。每服二茶匙，烧酒送下，日进三服。忌油腻、鱼、发物。
瓦垄子丸治血块。丹溪云：消血块极效。
瓦垄子即花蚶也，取壳烧，以醋淬三次，为末，醋膏丸如梧桐子大。每服七十丸，酒下。能消一切血气袖，兼能消痰饮。
蜀葵膏用蜀葵根煎汤去渣，再入人参、白术、青皮、陈皮、甘草梢、牛膝各等分，煎成汤，入研细桃仁、玄明粉各少许，乘热饮之，二服当见块下。如病重者，须补接之后，加减再行。此方且攻且补，亦有至理。
通玄二八丹　治腹内饮食宿滞、积聚，止泻痢之妙药。如治积聚，清晨用姜汤服，稍泻二三行即除，却以温粥补住；如治泻痢，食后用清茶服之即止。能行能止，真仙方也。
黄连半斤（净）　白芍药五钱（净）　当归五钱（净）　乌梅（去核）五钱（净）　生地黄五钱（净）
上为末，用雄猪肚一个，以药盛于内，用线缝之，用韭菜二斤铺甑底，于锅内蒸之，候汤干再添水，蒸一日，以药熟为度。就猪肚共药石臼内捣烂，为丸如梧桐子大。每服七十丸，照前引下。
牛郎散追虫取积，大人、小儿俱有奇效。
黑牵牛四两（半生半炒）　槟榔二两
上二味为茉，每服大人三钱，小儿一钱半，五更空心滚水调下。凡服药，须上半月，虫头向上有效，若下半月，虫头向下，则不效矣。
治癖结年久丸治癖结年久，成龟鳖者，累用极效。
用老军需一味（春夏用茎叶，秋冬用根），不拘多少，用好生酒一罐，外用鲫鱼一双和药同入罐内，日落时煮，以鱼熟为度。令患人先食鱼，次饮酒，扑至次早去大小便，见物下即是效。如不应，连服三五次，追其物无踪，神效妙不可言。非仁人君子切勿轻传。
按本草云：老军需，春夏秋冬常有青出，众草为尊。茎藤青叶似榄叶而尖小，根如须白似芋头，根牵藤而去，俗名：社公口须。亦治肿毒，采根擂生酒服，渣敷患处。
治痞积、气块神方其症初则如弹，渐长，如刀，或如梭、如碗，形状不同，令人面黄体瘦，饮食少思，久治不痊。服此方二月渐消，三月断根。
用猪涩皮七个（即猪赤胰），新针七个，每涩皮用针一个，将针刺破内外，外用好明净皮硝七钱，研为细末，擦干涩皮上，腌七日取出，用铁器焙干，研为细末，再用水红花子七钱，焙干为末，与前末和匀。每服三钱，清晨无灰好酒调服，忌生冷、房室、恼怒。不论男女老少、腹之左右，并皆治之。若频服五七料，大便下脓血，即是效验，切不可用别药补之为妙。此药只可春秋冬合，夏恐坏了涩皮。若夏月急用，将涩皮腌，悬放井中，一七取出，用之亦妙。
乌梅丸治酒积、消食积、化痰饮，神效。
乌梅（去核净肉）半斤　半夏四两　生姜（自然汁）半斤　白矾四两
上先将半夏、乌梅粗末，次将白矾化开，并姜汁共前末拌匀，新瓦二片夹定，炭火上焙三日三夜，以干为度，次入神曲、麦芽、陈皮、青皮、莪术、枳壳、丁皮、槟榔各二两，共为细末，酒糊为丸，如梧桐子大。每服五十丸，食远姜汤下。
按：此方治酒积极效。
水肿蛊胀方治一切水肿、单腹胀，、蛊胀、气虚中满，神效。煎方。
茯苓皮　草果皮　五加皮　大腹皮　甘草皮　牡丹皮　地骨皮　生姜皮　木通皮　木瓜皮　大腹皮　车前子　葶苈子　菟丝子　紫苏子
共咀片。水二钟，煎至八分服之。如要断根者，将十五味药等分为细末，各一钱五分，用雄猪肝一个（不下水者），先将温水煮一滚，用竹尖钻孔数个，入药在内，蒸熟切片，捣蒜蘸食之，不过一二个，永不发也。
调中健脾丸治单腹胀及脾虚肿满，隔中闭寒，胃肮作疼，并皆神效。此药不伤元气，服有大益，勿轻视之。
白术六两（黄土水拌炒）　人参二两　白芍药二两半（火煨）　黄芪二两（蜜炙）　陈皮三两（盐水拌炒）　半夏三两（汤泡七次）　苍术二两（米泔浸一宿，炒）　茯苓二两　香附三两（童便浸一宿）　泽泻二两半（炒）　紫苏子一两半（炒）　黄连二两半（吴萸水浸一宿，炒，去萸不用）　萝卜子一两半（炒）　薏苡仁三两（炒）　山楂肉三两（炒）　草豆仁一两半（酒拌炒）　五加皮二两（炒）　沉香六钱（另研，不见火）　瓜蒌（燃）一两
煅瓜蒌法用大瓜蒌二个，镂一孔，每入川椒三钱，多年粪赚二钱，（敲，米粒大），俱纳入瓜蒌内，外以绵纸糊，完，再用细纸勒、盐泥封裹完固，晒干，入火内帽，通红为度，取出择去泥与黑皮，一并入药。
上共为细末，煎薄荷、大腹皮汤，打黄米糊为丸，如梧桐子大。每服百丸，日进三次，白汤下。
治心腹痛煎方半夏一钱二分　茯苓　陈皮各八分　甘草（炙）四分　川芎一钱　苍术一钱　栀子（韭根汁炒）二钱　黑干姜（炒成炭）　七分（存性）
上用生姜三片，水煎服。
仙方沉麝丸治心痛、腹痛、气痛不可忍。三服除根
没药　血结　沉香　辰砂各五钱（各另研）　麝香三钱（另研）　木香一两
上各研为细末，和匀，用甘草熬膏为丸，如芡实大。每服三丸，不拘时姜盐汤嚼下。妇人产后血气刺痛，极效。若加当归、琥珀各一两，乳香五钱，名神仙聚宝丹，治心腹痛及妇人血气腹痛，其效尤速，亲见服者，永不再发。
青娥丸治肾虚腰膝足痛。滋肾、益阴、壮阳，久服奇效。
破故纸（川者佳。洗净，酒浸少时，隔纸炒香）四两　川萆薢（真者）四两（一两盐水，一两米泔水，一两童便，一两无灰酒各浸一宿，晒干）　杜仲四两（去粗皮，姜汁炒，去丝）胡桃肉（汤泡去皮）八两　黄柏四两（蜜炒）　知母四两（蜜炒）　壮牛膝（去芦，酒洗净）四两
上为末，春夏用糯米糊，秋冬炼蜜，将胡桃肉捣烂为膏，和匀，捣千余下，丸如梧桐子大。每服七八十丸，空心盐酒或盐汤下，以干物压之。
当归活血汤治寒湿、气血凝滞腰痛。
当归（酒浸）　杜仲（姜汁炒，去丝）各五钱　赤芍药　白芷　威灵仙各三钱　肉桂一钱
上用水酒各一钟，煎至一钟，空心服。加羌活二钱，防风一钱，亦好。
治头痛方头痛一症，属痰者多，有热，有风，有血虚。此方为主，加对症药，立效。
片黄芩（酒浸炒）一钱半　苍术　防风　白芷　羌活各一钱　细辛六分
上用姜三片，水煎，食略远服。
左痛属风与血虚，加川芎、当归各一钱半，荆芥、薄荷各八分；右痛属痰，加半夏一钱半　茯苓　陈皮各一钱　甘草（生）三分；瘦人多兼热，倍用酒芩，少佐石膏；肥人多是湿痰，加川芎、南星、半夏各一钱半，倍苍术；痰厥头痛，非半夏不能除；头旋眼黑，风虚内作，非天麻不能除，并宜倍用之。
治脚气方累试神效，绝胜诸方。
麻黄三两（去根留节，炒黄）　僵蚕三两（炒为末）　没药　乳香（另研）各五钱　丁香一钱
上各另研为末，和匀。每服一两，好酒调下取醉，汗出至脚为度，盖俟汗干即愈。后用五枝汤洗，用桃、柳、梅、槐、桑（采嫩枝）煎汤，先饮好酒三杯，再洗脚，住痛为妙。
治诸疝海上方用黑雄猪腰子一对，不见水，去膜并内血，切片。用大、小茴香各二两，俱炒，为粗末，同腰子拌匀。再以前猪尿胞一个，入腰子、茴香末于内，扎住，用生白酒三碗，入砂锅悬煮干至半碗，取胞切碎，连药焙干，为末。将前煮药剩酒打面糊为丸，如梧子大＇每服七十丸，空心好酒下。立效，除根，永不再发。
秘方治外肾被伤，偏坠肿大。
用雄麻雀三五个，去肠肚，每个用白矾一钱装肚内，以新瓦二片，将雀放瓦中，两头盐泥封固，以火燃通红取出，存性，为末。每服一钱，空心好酒调下，一只尽全愈。此方家传，累用神效。
治小肠气痛方用木馒头二两，台乌药三两，大茴香五钱。
上三味炒红，研碎后，用羌活、陈皮、防风、枳壳各一两半，连前药和匀为粗末。每服一两，水一钟，酒一钟，煎八分，空心服。三服即消。此方亦试有效。
治肠风、脏毒、痔漏秘方用大雄鸡一只，罩地板上，不与食，伺其饥甚，别移于净地上，用猪胰四两切碎，渐喂鸡，待其放屎，渐收下。如此二三日，候鸡屎积至四两，晒干，加入后药。
透明矾四两　千叶雌黄雄黄各六钱　胆矾五钱　朴硝二两
上各另研为粗末，用砂锅（须要宽高，约贮药之余上有半节空者），先以鸡粪一两在锅底，次以明矾一两，次以胆矾，次以雌黄，次以朴硝，次以雄黄，后尽以明矾，在内次加鸡粪在上，然后以新碗盖锅顶，簇炭火燃青，烟尽为度。候冷取出，入石碾研为极细面，再加乳香、没药各五钱，各研极细，和匀，以小口磁罐收贮。用时唾津调匀于手心，以新笔蘸点患处，日三五次，夜二次。先以羊毛笔蘸温汤洗净，软绢拭干，然后点药，庶得药力透肉，点后黄水沥出不止最妙。虽多不妨，三日后，其痔自干枯、剥落。倘硬，煎汤频洗，白脱肠自红软收上。忌毒物、酒色一月，即除根矣。内服后方。
加味脏连丸治饮酒、食炙，热毒下坠为肠风、脏毒、痔漏下血
用雄猪大肠一副，去两头各七寸，用黄连去毛，净末一斤，槐花净末四两，装入肠内，令满，用绳札两头口，上用小麦数十粒，放甑上蒸三时以肠黑，取看小麦极烂为度。入石臼，捣如泥丸，如绿豆大每服百丸，空心薄酒下。
按：此药价廉而功极大，膏粱酒色人尤妙。
胆槐丹十月上巳日，取槐角子（拣肥嫩结实者），用新黄瓦盆二个，如法固济，埋于背阴墙下，约二三尺深（预先寻黑牛胆五六枚），腊月八日取出，装在胆内，高悬阴干，至次年清明日取出，新磁罐收贮。空心滚白汤下，一日一粒，二日二粒，以渐加至十五日，服十五粒止。以后一日减一粒，至三十日，复减至一粒止，如此周而复始。治一切痔漏，功效如神。
治脱肛方治脱肛。
用屋檐前蜘蛛大者一个，去头足，烘研为末，以生桑叶盛之，托肛头上，熏半刻即进去。亲试神效。
真人活命饮一切痈疽肿毒，只是热胜血，阴阳相滞而成。此方极效。
穿山甲三大片（以蛤粉炒去粉，净用）　天花粉一钱　白芷一钱　甘草节一钱　贝母一钱（去心）　乳香一钱（另研，药熟下）　防风七分（去芦）　没药五分（另研，药熟下）皂角刺五分　当归尾（酒洗）一钱五分　金银花三钱　陈皮一钱五分（去白）
在背俞，皂角刺为君；在腹，白芷为君；在胸，加瓜娄仁二钱；在四肢，金银花为君；疔疮，加紫河车三钱（即金线重娄，如无亦可）
上用金华好酒二钟，煎一钟，温服。煎法须用大瓦瓶，以纸封固，勿令泄气。服时须辨其痈上下。上则饱服，下则饥服。能饮酒者，再饮数杯一此药不动脏腑，不伤血气一忌酸物，铁器。服后即睡觉，痛定即回生矣。其方神功，浩大不可臆度，此剂当服于未溃之先，已溃不可服。
二黄散（一名阴阳黄）治发背、痈疽、疔疮、恶节、一切无名肿毒、恶疮异症，城热疼痛，初起未溃者，服之甚妙。
锦纹川大黄二两（一半炭火煨熟，不可过性了，一半生）大甘草节二两
上为细末。每服一匙，空心温酒调下一二服，以利为度，立效，如无甘草节，终效不速。
神仙腊矾丸消痈疽及肠痈。托里消毒，固脏腑，护膜止疼。
黄腊（真者）二两　明净晋矾三两
上先将黄腊溶开，离火候少温，入白矾和匀，众手急丸如梧桐子大。每服五十丸，食前酒下，每日一服。
按：陶节庵曰：予详此方，不惟定痛生肌而已，护膜止泻、消毒化脓及痈疽内生、化毒、排脓、托里之功甚大，或金石丹药发疽，非此莫能治。更用白矾一两，每服一钱，温酒调下，尤效。有遍身生疮，状如蛇头，名曰蛇头疮，尤宜服之，每日百丸方有功效。若蛇蝎并一切毒虫所伤，以矾溶化，热涂患处，内更服之，其毒即解。诚外科之要药也：服至四两之上，愈见其功大。宜于痈疽溃后服之，甚稳。肠痈尤妙，服此即保无虞，真良方也。
神仙大乙膏治痈疽及一切疮毒，不论年月、深浅、已成脓、未成脓者，并宜用之如发背，先以温水洗净，软帛拭干，用绯绢摊贴之，更用冷水送下。其骨可收十余年不坏，愈久愈烈。又治瘰疬、瘘疮，并用盐汤洗贴，仍用酒下百丸。妇人经候不通，作丸，甘草汤下。一切疥疮，用麻油煎滚，取少许和膏涂之。虎、犬、蛇、蝎、汤、火、刀斧伤者，皆宜内服、外贴。
玄参　白芷　赤芍药　当归　生地黄　肉桂　大黄各一两
上切片，用麻油二斤，入铜锅内煎至黑，滤去渣，入黄丹十二两再煎，滴水捻软硬得中，即成膏矣。
制丹法用黄丹先炒紫色，倾入缸内，用滚水一桶泡之，再吸凉水满缸，用捧常搅，浸一宿，去水，再炒，如前两次，研末用。
按：陶节庵云：予尝用此膏治疮毒并内痈，有奇效。忽一妇，月水不行，腹结块作痛，贴脐下，经行痛止。后随症外贴、内服，无有不效者。杨梅、疮毒、溃烂者尤效，愈见此方之妙也。
彭幸庵都宪治发背方凡人中热毒，眼花头晕，口干舌苫，心惊背热，四肢麻木，觉有红晕在背后，即取槐子一大抄拣净，铁杓内炒褐色，用好酒一碗煎滚去渣，热服，酒尽，大汗即愈如未退，再依前煎服，纵成脓者，亦无不愈。此三十年屡用屡验，之奇方也。
忍冬花酒（即金银花也）治一切痈疽、发背、疔疮、乳痈、便毒、喉闭、乳蛾等症，不问已溃未溃。
用金银花连茎叶捣烂，取汁半钟，和热酒半钟热服，甚者不过三五服即愈。如无鲜者，用干的一二两，水一钟，煎半钟，冲上热酒半钟和服。此二方，其药易得，其功甚大。山乡僻邑无医之处，尤宜知此法，以备不虞。
治痈疽发背灸法累用累验。凡人患痈疽、发背，已结未结，赤热肿痛，先以湿纸覆其上，其纸先干处即是疽头结处，取大瓣蒜，切如三钱厚，安在头上，用大壮艾灸之，三壮换一蒜，痛者灸至不痛，不痛者灸至痛方住。最要早觉、早灸为上。才发一二日，十灸十愈；三四日，十灸七愈；五六日，三四愈；过七日，则不宜灸。若有十数头作一处生者，用蒜研成膏，作饼纳疮头上，聚艾灸之，亦能安也。若背上初起未肿，内有一粒黄如粟米，即用独蒜切片如前法灸之，次日去痂，脓自溃矣。极效不可言。
夏枯草汤治瘰疬、马刀，已溃未溃或日久成漏者。
用夏枯草六两，水二钟，煎至七分，去渣食远服。此生血清热，治疡之圣药也。虚甚宜煎浓膏，兼十全大补汤加远志、贝母、香附和服，并以膏涂患处，尤佳。
三奇汤治杨梅疮、疳疮、便毒，四服，其毒即化为脓后，大便泻出，极妙，故名三奇也。并治诸肿毒，初起亦效。
金银花二钱　赤芍药　甘草节　穿山甲（蛤粉炒）各一钱　白蒺藜（去刺）二钱　白僵蚕（炒）　连翘　当归尾各一钱半　蜈蚣一条（去头、足、尾）　大黄（虚人）三钱　（实人）五钱　皂角刺一钱
上用水、酒各一钟，煎一钟。病在上，食后服，病在下，食前服
治杨梅疮神秘二方先服四帖，后服三帖，七日全好，经验过。
防风　皂角刺　天门冬　黄芩　瓜娄仁　金银花各五分　当归　熟地黄　木瓜　薏苡仁　紫花蒂丁　白藓皮　木通各一钱　甘草三分　土茯苓四两
上用水三钟，煎至二钟，作二次服，渣再煎。此方先服。
又方后服
前方去木瓜、木通、紫花蒂丁、白藓皮四味，加桔梗七分，减土茯苓二两半，照前煎服，忌椒、酒、煎炙、牛肉、茶、房室，
按：此二方，先服效速，毒即出而易好；后服平和，而疮自内消。
治疳疮搽方见效极速。
用多年土墙上白螺蛳壳，不拘多少，洗去土，净，火烟，研为极细面，用六分，上好眼药桎四分，冰片五厘，另研和匀，米泔水洗净疮，拭干，将药搽上，就结府，勿爬破，凭其自落。（已试验过）
又方红毡（烧灰存性）五钱　桃树上干桃（烧灰存性）五钱　炉甘石（火煅黄色，童便淬七次）二钱半
上为细末，临搽，入片脑少许。其疮，先用椒葱汤洗净，后以药搽上，三次即愈。（已试验过）
五虎汤治鱼口疮（俗名便毒）已成者即溃，未成者即散。
五灵脂　木鳖子（去壳）　穿山甲（蛤粉炒）　白芷各二钱五分　大黄（实人）一两　（虚人）五钱
上作一服，水二大钟，煎一钟，空心服。利五七行即好。一方加全蝎五分，僵蚕二钱，尤妙。
治癣妙方川槿皮　滑石　白薇各三钱　鹰粪七分　班猫（去翅头足）十个　蚯蚓泥（干）一钱七分　青娘子　红娘子各四个
上为末，井花水调，浓敷患处，多年者五次，新近者三次，除根。
治风癣脓〖疒衮〗疥疮煎方一应诸疮毒，皆宜服，无不效者。
当归身尾一钱半　赤芍药　黄芩　黄连　黄柏各一钱　大黄三钱七分　防风八分　木鳖子一个（去壳）　金银花　苦参各一钱二分
上用水一钟，酒一钟，煎至一钟后，下大黄，煎三四沸，取起露一宿，五更服。
若肠风脏毒下血，去木鳖子，加槐花一钱。
大枫膏搽脓〖疒衮〗疥疮神效。先服前煎药二服，再服三五日，全可。
大枫子（去壳）四十九个　杏仁（不去皮尖）四十九个　川椒　枯矾　轻粉（水银代亦可）　蛇床子（另研净末）　樟脑各三钱　蜂窝（火烧存性）　蛇蜕（火烧存性）各三分　柜油烛三两
上将诸药研细，以柜油烛化开，和匀，调涂三五日即愈。
治湿疮并臁疮膏黄腊一两　头发一拳大　香油一两　轻粉二钱（另研）　猪胆二个
上先将香熬四五沸，次下黄腊，又熬四五沸，再后下头发，文火熬，用槐柳条不住手搅，候发消化，滤净后，下轻粉略熬一时，取起放磁碗内，冷水浸少顷，即成膏。一切湿疮臆疮，贴半日，黄水流出，拭干，加药再贴。一七全愈。
又臁疮方黄丹　官粉各等分（为末）
用油纸将黄蜡熔化，涂纸上，将药掺贴疮上，立效。
治臁疮海上方　赛隔纸膏，一七全愈。
用嫩槐条四寸九分　嫩柳条四寸九分　头发一尺长四十九根（上三味烧灰存性，为末）川椒四十九粒　轻粉（真者）三钱　黄蜡一两　香油一盏
上将香油、黄蜡熬熟，放冷却，下轻粉，次下三味灰末，搅匀，用浓绵纸如疮大十二片，将药涂尽。其疮先用黄柏、荆芥汤洗净，将十二片纸重重贴上，以绳缚定，其痒不可当。次日除去贴肉一层，又以前汤洗净，再贴六日，除去六层，全好。此治臁疮绝妙法也。
治脚趾缝烂疮方用鲜鹅掌黄皮阴干，烧灰存性，为末，干掺。
治冻疮方治手足冻疮。
用冬瓜皮、干茄根二味，煎汤热洗，不过三次即效。
治热疮方各治热疮遍身，发出脓血，赤烂如火丹，或如火烧者。
黄连　黄柏各四两　赤小豆　绿豆粉各一合　寒水石　紫草　漏芦各七钱
上为末，用香油调搽，一日三次即愈。
治火丹方用黄鳝头上血涂即愈如冬月无，以螺蛳肉捣烂，绞汁，涂之亦可。
治汤泡火烧方
先以腊酒冷洗，以拔其毒，再用鸡旦十余个，煮熟去白，以黄炒焦黑，取油约一盏，用大黄研末二两，调匀，敷匕，三日全好，无疮瘕。
方治四块鹅掌风
用千里光草一大握，苍耳草一中握，朝东墙头草一小握，共入瓶内，水煎百沸，以手少擦射香，以瓶熏之，仍用绢帛系臂上，勿令走气，熏三次即愈。（千里光草即金钗草是也）
治脚垫毒法治脚垫毒人。脚走长路，紧，被石块脚底垫，肿不能行步，痛不可忍。
急用旧草鞋浸于尿桶内一宿或半日，外用新砖烧红，将浸草鞋放在砖上，以肿脚踏在上，火逼尿气入里，即消。此症诸方不载，如不早治，烂人脚，甚至杀人。走长路脚肿痛，亦可用此法，即消。
治指蟹毒方人大指、次指隔界处，忽生肿毒，痛不可忍，若不早治，必烂人手。
用鲜蟹研烂，涂患处，立消。
治身上虚痒方的用四物汤加黄芩煎，调紫背浮萍末一钱或菱霄花末一钱，尤妙。

济阴类  ***************************
凡妇人、小儿、老人诸症，除妇人胎产、经候，小儿惊疳、变蒸痘疹，老人血气衰惫、水火升降失度，与大人治法不同，故另立方法，其余症同大人者，悉照前四时方法用。
四物汤治妇人之总药，随症加减，妙用无穷（方见滋补类）。加减于后。
经水过期不行，血寒血少也，本方五钱，加香附、莪术各一钱，苏子八分，桃仁三十粒，红花、官桂、木通各七分，甘草三分，空心煎服。
经水先期而来，血热也，加黄柏、知母、条芩、黄连各七分，甘草三分生，人参、阿胶、艾叶各五分，香附、荆芥穗各一钱，空心煎服。
血枯经闭，本方一半，加桃仁、红花共五钱，空心煎服。
紫黑者，血热也，本方五钱，加黄芩、黄连、荆芥穗各一钱。
色淡者，痰多也，本方去地黄，加二陈汤等分和服。
临行腰腹疼痛，乃郁滞有瘀血，加桃仁、红花、莪术、玄胡索、香附各一钱，木香五分（另磨入）
潮热发热，本方五钱，加地骨皮、薄荷各一钱五分，柴胡、防风各五分，甘草三分，乌梅一个同煎，食远服。
虚寒者，用熟地黄，加干姜、官桂、吴茱萸各一钱，甚者再加熟附子一钱。
虚极者，本方与四君子等分，加黄芪一钱半，熟附子七分。
经行不止者，本方加真阿胶、艾叶、地榆、荆芥穗各一钱。
妊娠胎动，加香附、砂仁、紫苏各七分，白术、条芩各一钱，阿胶（炒）八分，蕲艾五分，去生地黄，用熟地黄。
胎前产后血痢，加黄连、地榆、阿胶、艾叶各八分，厚朴五分。
五心烦热，加柴胡、黄芩、地骨皮各一钱，甘草三分，麦门冬八分。
有死胎，加交射香、白芷。
赤白带下，加藁本、牡丹皮、川续断各八分。
产后恶露作痛，加香附一钱，干姜（炒黑）七分，生蒲黄、陈皮各八分。
产后发热，加白术、茯苓、陈皮、黑干姜各八分。
久无子息，加附子、肉苁蓉各一钱，熟地黄、鹿角胶各一钱半。
乌骨鸡丸治妇人经候不调，并胎前产后一切诸症。调经育子之上药也，累用奇验。
香附二斤　蕲艾（去梗，净）二斤（上二味，分作四分，每分一斤。一分老酒，一分米醋，一分童便，一分糯米泔，各浸一宿。炭火煮烂熟为佳，石臼内木槌捣成薄饼，晒干，磨为末，听用）　大白毛乌骨雄鸡一只（吊死，去毛，热汤修理肠杂，洁净勿见生水，再用）当归（酒洗净）四两　白芍药（酒炒）　四两　熟地黄（酒浸，忌铁）　四两　人参（去芦）二两黄芪（蜜炙）二两　白术（炒）　陈皮（去白）　白茯苓（去皮）　砂仁（炒）各一两五钱　乌药（炒）一两　神曲（炒）甘草（炙）各七钱半（上药十二味，制净为粗末，装入鸡肚内，以线缝住，仍用老酒、米醋、童便、米泪等分入砂锅内，炭火煮令烂熟，去骨，石臼捣成饼，晒干，磨为细末，听用）再加木香　沉香各五钱（不见火）官桂　干姜（炒半黑）各三钱（上四味另研为细末，听用）
上三次药末和匀，重罗筛过，炼蜜为丸，如梧桐子大。每服七十丸，空心滚水打盐汤送下。
愚按：此方血虚多郁妇人服，极效。
济阴返魂丹治妇人胎前产后总药（一名益母丸）。
用益母草一味，其草即茺蔚子，其叶类火麻，对节而生，方梗凹面，五六月间节节开紫花，白花者不是。南地随处有之，于端午、小暑或六月六日花正开时，连根收采，透风处阴干，不犯铜铁器，石臼木杆捣罗为细末，炼蜜为丸，如弹大。每服一丸，各照后开引下，或量加当归、赤芍药、木香尤妙，其药不限丸数，以病愈为止、日服三五丸。或丸如梧桐子大。每服七八十丸，空心食远，照后引下。（或熬膏调引用，尤妙）
熬膏法益母草不拘多少，连根茎叶洗净，入石臼内捣烂，以布滤取浓汁，入砂锅内，文武火熬，如黑砂糖色为度。以磁瓶收贮，每用一茶匙，照后开引调用，极妙。
胎前脐腹刺痛，胎动不安，下血不止，煎秦茏、当归、糯米汤下。
胎前产后，脐腹作痛、作声，或寒热往来如疟状者，并用米汤下。
临产并产后，各先用一丸，童便酒化下，安魂定魄，调血顺气，诸病不生，又能破血止痛，养脉息，调经络其功甚大。
产后胎衣不下，落在胞中，及产前一切难产并横生、逆产、胎死经曰不下，腹中胀满，心下闷痛，炒盐汤下。
产后中风：牙关紧急，半身不遂，失音不语，酒、童便各半化下。
产后气喘咳嗽，胸膈不利，吐酸水，面目浮肿，手足疼痛，举动失力者，温酒下。
产后两太阳穴痛，呵欠怔忡，气短，肢体赢瘦，不思饮食，血风身热，手足顽麻，百节骨痛，米汤下。
产后眼前黑暗，血晕血热，口渴烦闷，如见鬼神，狂言不省人事，薄荷自然汁下。如无，浓煎薄荷汤或童便、酒各半下。
产后面垢、颜赤、五心烦热，或结成血块，脐腹奔痛，时发寒热，有冷汗者，童便、酒各半下，薄荷汤亦可。
产后淤血，恶露不尽，结滞脐腹，刺痛，恶物上冲，心胸满闷，童便、酒下。
产后未经满月，气血不通，咳嗽、四肢无力、临睡自汗不止、月经不调，久而不治，则为骨蒸、瘵疾，童便、酒各半化下。
产后鼻衄、口干、舌黑，童便化下。
产后大小便不通，烦躁口苦者，薄荷自然汁下。如无，生的、干的，浓煎汤亦可。
产后赤白痢疾，米汤下。
产后泻血水，浓煎枣汤下。
产后赤白带下，阿胶、艾叶汤下。
血崩、漏下，糯米汤下。
妇人久无子息，温酒下，一日一丸，至三五十丸，决有效验。
勒奶痛或成痈，为末，水调涂乳上，一宿自癌，或生捣敷上，亦可。
上一十九症，调引历历有效，不能尽述，用者自知其妙也。
蒸脐法治妇人月经不通或瘾瘕血块，脐腹作痛，此方神效。
乳香　没药　血结　沉香　丁香各三钱　射香一钱（上六味各另研）　青盐　食盐　五灵脂　两头尖各六钱（四味共为末）
上各末和匀。外用射香少许，安入妇人脐内，次将面作条，方圆一寸，绕脐围住，安药末于内，令满，以槐树皮方圆一寸，盖上，皮上钻三孔，用大艾炷灸之，月经即通，血块即消，累用神效。
红花当归丸治妇人血脏虚竭，经候不调，或断续不来，或积瘀成块，腰腹刺痛，肢体瘦弱。
马鞭草半斤　刘寄奴半斤（二味共熬膏丸药）　当归三两（酒洗）　赤芍药　牛膝（去芦酒洗）　川芎　香附（醋炒）　牡丹皮（去木）　甘草各一两半　红花　白芷各七钱半　官桂六钱　紫葳　苏木各三两　枳壳（炒）一两
上为末，以前膏入少糯米粉，打糊为丸，如梧桐子大。每服七八十丸，空心浓煎红花酒送下。
济阴百补丸治女人劳伤，气血不足，阴阳不和，乍寒乍热，心腹疼痛，胎前产后诸虚百损，并宜用之。
香附子二斤（分四制，醋、酒、童便、盐末各浸三日，炒干）　益母草（五月五日采者佳，忌铁，净末）半斤　当归（酒洗，晒干）六两　熟地黄（酒洗）　白芍药（酒炒）　川　芎　白术（土炒）各四两　白茯苓（去皮）三两　玄胡索（炒）二两　人参（去芦）二两　木香（不见火）　甘草（炙）各一两
上为细末，炼蜜为丸，如梧桐子大。每服六七十丸，渐加至八九十丸，空心米汤、酒任下。
按：此方调脾胃，补虚损，极妙。
治赤白带下神方樗根白皮　香椿根白皮　苦参　香附（醋炒）　栀子仁（炒）　山茱萸（去核）　黄柏（盐酒炒）　龟板（去弦，酥炙）各二两　干姜（炒）　五钱　贝母（去心）一两　白术（炒）　当归（酒洗）各一两五钱　白芍药（酒炒）一两
上为末，酒糊为丸，如梧桐子大。每服八十丸，空心清米汤送下
若孕妇赤白带，加苍术、条芩、川连、白芷各一两，去干姜、樗皮、贝母、苦参、龟板、根子，亦为丸服。
固真汤治妇人赤白带下，行时脐下甚痛，此方二服即效。
人参五分　黄芩　黄柏　白葵花各一钱　郁李仁八分　柴胡七分　陈皮（去白）五分　甘草（炙）　干姜（炒）各三分
上用水一钟半，煎七分，空心服。葵花，白者治白带；赤者，治赤带；赤白混下，二花并用。
按：此方治气血滞，阴阳不清，极效。
凉血地黄汤妇人血崩来如山崩水涌之势，明是血热妄行，岂可作寒论治。宜清补兼升提，不可骤止，徐徐调理，血清自归源矣。
黄芩　甘草（生）　荆芥穗　蔓荆子各七分　黄柏　知母　藁本　川芎　细辛各六分　黄连　羌活　柴胡　升麻　防风各五分　生地黄　当归各一钱　红花少许
上用水一钟半，煎八分，空心稍热服，渣随并服。
六合散治血崩不止，诸药不效，此方立止一此急则治其标也。
杏仁皮（烧存性）　香附（童便浸三日，炒黑）　旧红毡子（烧存性）　地肤子（炒）旧棕荐（烧存性）　壮血余（烧存性）　蟹壳（烧存性）　陈莲蓬（烧存性）
上为末，每服三钱。用酸浆草汁一钟，冲上热酒一钟，空心热服，
按此方初服反觉多，以渐而少，由紫色而红，以至于无即止，既止之后，用十全大补汤二十贴调补，方杜根矣。
保胎丸专治累经堕胎。久不育者宜服。过七月，不必服。
白术四两　鼠尾条　黄芩　当归（酒洗）　人参　杜仲（炒，去丝）各二两　川续断（酒浸）一两半　陈皮一两　熟地黄（怀庆者，酒浸蒸）一两半　香附一两（童便浸，炒）
上为细末，糯米糊为丸，如绿豆大。每服七十丸，空心白汤下。
安胎饮治胎动、胎漏不安。一服立效。
白术一钱二分　条芩一钱　陈皮（去白）八分　真阿胶（炒珠）一钱　桑寄生（真者）一钱　甘草四分　蕲艾五分　当归头六分　陈枳壳五分　砂仁（炒）六分　川独活五分　白芍（酒炒）一钱二分
上用姜一片，枣一枚，糯米百余粒，水煎，空心服。
加味六君子汤妊娠二三月，时作呕吐，名曰恶阻。恶阻者，恶心而阻隔饮食也。此方主之。
半夏（汤泡七次，晒干，切片，再以生姜自然汁拌）　白茯苓（去皮）各一钱五分　陈皮一钱　人参八分　白术（炒）　砂仁（炒）各六分　甘草二分
上用姜三片煎，食远温服＇
芎苏散治妊娠伤寒，头疼身痛、发热、胸膈烦闷、兀兀欲吐。法禁汗、吐、下，只宜和解。（方见春类）
妊娠伤寒、热病护胎法用伏龙肝（即灶心土），井水调涂脐下，干又涂之，就以井花水调服一钱。产难细研一钱，酒调服亦妙匚
千圣散小产一症，多因本妇气血不足，胎无所荣，血不足，胎无所养，荣养失宜。犹树枝枯而果落，岂不伤枝损叶乎？其间过伤饥饱，劳佚动胎，恼怒忧思，内外寒冷，伤于子脏，又须量轻重而加减治之。此药性平和，滋血养气，须月服四五贴方好，或素有堕胎之患者，亦宜按法用之，仍忌恼怒生冷、酒醋、热物。
人参（去芦）　黄芪各八分　白术（炒）一钱　砂仁（炒）五分　甘草三分　熟地黄（酒洗）　白芍药（酒炒）　当归身（酒洗）各一钱　川芎七分　川续断七分
上用姜一片，枣一枚，水钟半，煎八分，食远服。
三合济生汤治临产艰难，虽一二日不下，服此自然转动，下生。
枳壳二钱（麸炒）　香附钱半（炒）　甘草七分　川芎二钱　当归三钱　苏叶八分　大腹皮（姜汁洗）钱半
上用水二钟，煎至一钟，待腰腹痛甚时，通口服之，即产。九月尾、十月头，先服一二服，尤妙。此方累用有效。
催生不传遇仙丹治难产累用，效见神速。
萆麻子（去壳）十四粒　朱砂（另研）　雄黄（另研）各二钱半　蛇蜕一条全
上为细末，粥糊为丸，如弹子大。每服一丸，临产时，先以川椒汤淋洗脐下，纳药一丸，以黄纸数重复药上，软帛拴系，产则急取去之，否则，连生肠俱下。一丸可用三次，若误致生肠下，（即以本药放顶门上，即收神效。）
治胎衣不下神方凡产后胎衣不下，恶血凑心，迷闷，须臾不救，产母即危。此方可预合下，以备用，真济世救急之神方也。不敢自秘，故表而出之。
干漆二钱（为末）　大附子一枚（炮去皮脐，为末）
上二味和匀，外用大黄五钱为末，酒醋熬成膏子，和前末为丸，如梧桐子大。每服三十丸，淡醋汤下（一时连进三服，胎衣即下。神效）。
治胎衣不下，一时无药者。
用皮硝三钱为末，童便调，热服即下，亦治横生逆产。仍将本妇手足爪甲炒黄为末，酒下一匕，更令有力，稳婆将产妇抱起，将竹筒从心上赶下，如此数次即下。
治横生逆产方其症，孕妇欲产时，遇腹痛不肯舒伸，行走多曲腰，眠卧忍痛，其儿在腹中不得转动。若手先出，谓之横生；足先出，谓之逆产。须臾不救，子母俱亡。此方立效。
乌蛇退一条　蝉蜕十四个（去土，柳树上者佳）　壮血余一耗（胎须更好）
上各烧灰存性，为末。每服二钱，酒调下。连进二服，仰卧片时，儿即顺下
又法：用小针于儿脚心刺三五针，急以烧盐少许涂刺处，即时顺下，子母俱活。
治血晕昏迷法治血晕昏迷欲死者。
急取韭菜一大握，切细放在小口瓶内，用滚热酸醋泡在瓶中，将瓶口冲在病人鼻门内，使韭气直冲透经络，血行即活，再用后方。轻则烧旧漆器，熏鼻亦好。
清魂散治产后眩晕、血晕二症，又能清血行经，逐旧养新。
泽兰叶　荆芥穗各二两　川芎一两　人参五钱　甘草四钱
上为细末，每服二钱。煎葱汤或酒送下，煎服亦可。
产后调补气血方人参　白术各一钱　甘草　川芎各七分　当归八分　黄芩　陈皮各五分　熟地黄（酒洗）一钱
上用姜枣煎，食远服。如发热，轻，则加茯苓一钱，淡渗其热，重，则加干姜（炒黑）一钱以散其热。或曰：大热何以用干姜？曰：此非有余之热，乃阴虚生内热耳。盖干姜能于肺分利肺气，入肝分引血药生血，然必与补阴药同用乃效。此造化自然之妙，非天下之至神，其就能与于此乎。
治产后儿枕痛方仲治产后败血不止，小腹绕脐作痛（俗名儿枕痛）。此方一服即愈
生蒲黄　川芎　白术　神曲　陈皮　桃仁各七分　香附（童便炒）　当归尾各一钱半　甘草四分
上用水一钟半，煎七分，不拘时热服。
乌金散治产后一十八症。第一，胎死不下；二，难产；三，胎衣不下；四，产后眼花；五，产后口干、心闷；六，寒热似疟；七，败血流入四肢，浮肿、寒热不定；八，血邪癫狂，语言无度；九，失音不语；十，心腹疼痛；十一，百节骨酸疼；十二，败血似鸡肝；十三，咳嗽、寒热不定；十四，胸胁气满、呕逆；十五，小便涩；十六，舌干、鼻口血出、绕项生疮；十七，腰疼如角弓；十八，喉中如蝉声。以上症候，并宜服之。
乌金子（即大乌豆）肉桂（去粗皮）当归（去芦，酒洗，烘干）真蒲黄　木香　青皮（去白）壮血余（烧存性）赤芍药（炒）皂荚（不蛀者，烧存性）紫葳（即菱霄花）大蓟根　小蓟根　蚕退纸（新绵亦好，烧存性）棕毛（烧存性）已上各五钱　干红花一两　乌一个（生用）朱砂少许（另研）血结（少许另研）
上十八味，除灰药另研外，共为细末，入另研药和匀。每服一一钱，生姜汤或芍药当归汤或菱霄花煎酒调下。甚者一夜三四服，忌鱼、鹅、猪、羊，及一切生冷、油炙等物。取效甚速
大黄膏治症照后，调引随症，消息加减，妙不可言。
用锦纹川大黄不拘多少，米泔水浸经宿，去粗皮晒干，为细末，听用。外用陈米醋酌量多少，熬待稠粘，渐入大黄末，不住手搅，令极匀，以瓷器贮之，纸糊封口，毋致蒸发。临时量病虚实轻重，入在乌金散内服之。人壮病实者，半弹丸以下，渐少。或以膏子丸如龙眼大一样，茨实大一样，皂子大一样，阴干，磁器密收。看病大小，用一丸，与病患嚼破，以乌金散送下。
产后内热，恶露作痛，俗名儿枕痛，及大便不利，秘结者，并用四物汤浸化一丸服。
发寒热如疟，或热者，煎小柴胡汤浸化一大丸服之，未效再服，并不恶心。
口中吐醋水，面目浮肿，两胁疼痛，举动失力者，温酒下。
产后两太阳痛，呵欠，心怆气短，肢体羸瘦，不思饮食，血风身热，手足顽麻，百节疼痛，米汤下。
产后眼前黑暗，血晕，血热，口渴烦闷，狂言如见鬼神，不省人事，浓煎薄荷汤下，或童便各半下亦可。
产后而垢，颜赤，五心烦热，或结成血块，脐腹奔痛时发，寒热有冷汗者，童便、酒各半下，或薄荷汤亦可
产后血余恶露不尽，结滞腹脐刺痛，恶物上冲，心胸满闷，童便、酒各半下。
产后未经满月，血气不通，咳嗽、四肢无力，临睡自汗不止，月水不调，久而不治则为骨蒸、瘵疾，童便、酒各半下。
产后鼻衄、口干，舌黑，童便、酒下。
产后大小便不通，烦躁口苦者，薄荷自然汁下。如无，浓煎薄荷汤下。
产后赤白痢疾，陈米汤下。
产后漏血水，枣汤下。
产后赤白带，胶艾汤下。
血崩、漏下，糯米汤下。
勒奶痛或成痈，水捣膏，敷乳上一宿，自瘥。
抑肝散治寡居独阴妇人，恶寒发热，全类疟者，久不愈即成瘵疾。
柴胡二钱半　赤芍药　牡丹皮（去心）各一钱半　青皮（炒）二钱　当归五分　生地黄五分　地骨皮一钱　香附（童便炒）一钱　川芎七分　连翘五分　山栀仁（炒）一钱　甘草三分　神曲（炒）八分
上用水煎，空心服渣再煎，下午服。夜服交感丹一丸（方见秋类）。此二方累试累效
治妇人生下孩儿，但不能发声，谓之梦生。世俗多不知救，深为可悯。今后有此，切不仰断脐带，将胞衣用火炙，令暖气入儿腹内，却取猫一只，用青袋包裹其头足，使一伶俐妇人拿住猫头向儿耳边，以口着力咬破猫耳，猫必大叫一声，儿即省，开口发声，遂得生矣。
又法：儿因难产或逆产下，不哭，微有气者，即以本父母真气度之，亦活。二法皆经验。

慈幼类  ***************************
治惊风方法　凡小儿急惊，属肝木风痰有余之症。治宜平肝镇心、祛风消痰、降火清内；热慢惊属脾土不足，因吐泻久虚，元气不固，或大病后，元气不足。宜补中兼疏利世俗以一药通治二症者，甚妄。
急惊神方牛胆南星四钱半　全蝎二钱　荆芥穗　防风（去芦）　姜蚕（炒）　天竺黄各三钱　辰砂（天葵草伏过）一钱六分（另研）　琥珀　牛黄（另研）　蝉蜕　木香各一钱五分
上为末，山药打糊为丸，如龙眼大，朱砂为衣。每服一丸，姜汤化下。此吉水邓小儿家传，极效。
又方　治急惊。
车前子三钱　轻粉一钱　射香二分（另研）　片脑一分半（另研）　牛黄一钱（另研）全蝎十四个　天麻二钱　牛胆南星二钱　白附子一钱　朱砂三钱（另研）　青黛三钱　珍珠一钱（另研）　男儿乳一盏　生人血二匙
上为末，各研和匀，粟米糊为丸，如黄豆大，朱砂为衣。每服一丸，荆芥、薄荷汤磨下。先用半丸研细，吹入鼻中，外用石脑、姜蚕去嘴，调涂人中，立效。
慢惊秘方急惊日久不止，亦可用。
人参　白茯神（去皮心）　琥珀　姜蚕（炒）　全蝎　防风（去芦）　牛胆南星　白附子（生用）　蝉蜕（去土）　蕲蛇肉各二钱　辰砂一钱（另研）　射香二分
上为末，炼蜜为丸，黄豆大，朱砂为衣。每服一丸，菖蒲汤化下。印急惊，薄荷汤化下（此二方乃芜湖夏小儿世传，极效）。
慢惊神效方人参一两　姜蚕（炒）三钱　全蝎二钱　生人血二匙　辰砂二钱（另研为衣）
上为末，用麻黄一两，甘草一两，熬膏为丸，如樱桃大，朱砂为衣。每服一丸，南枣煎汤化下。（此邵伯仲小儿方，累用累效）
秘传牛黄清心丸治小儿惊风、大人中风、中痰、中气，一切风痰之症。
天麻四两　防风二两（去芦）　牛胆南星二两半　姜蚕（炒）　全蝎各二两半　白附子（生用）　干天罗（即丝瓜）五钱　川马五钱　远志（去心）二两　穿山甲（蛤粉炒）二两蝉退二两（去土）　蒿虫不拘多少　辰砂（天葵煮）一两　雄黄一两（二味另研）　犀角（镑细）五钱　螟蚣三钱　蟾酥五分（另研）　沉香三钱　细辛五钱　龙齿五钱　琥珀二钱（另研）　珍珠三钱（另研）　天竺黄三钱　蛤虻一对　金银箔各十帖
上药各制净为末，外用荆芥一斤，麻黄一斤，木通一斤，皂角半斤，甘草四两，苍耳子四两，六味熬膏，入真酥合油，和蜜为丸，芡实大，金银箔为衣，蜡封。随症调引用。
回生锭治慢惊圣药。一锭即有起死回生之功，顷刻见效，故名为回生锭。真海上仙方也。若急惊亦效。
人参五钱　白术一两　真赤石脂（煅）五钱（净，假的不效）　山药一两　甘草　辰砂各三钱　桔梗一两　白茯苓（去皮）一两　滴乳香二钱（令研）　射香一钱（另研）　牛胆南星五钱　礞石（煅金色）三钱　牛黄一钱（另研）　金箔十片（为衣）
上为末，五月五日午时，取粽捣匀印作锭子，金箔为衣，阴干。每服，大人五分，小儿二分，薄荷汤下。
秘方黑神丸治急惊风垂死者，一服可即活。
腻粉　香墨　白面各二钱　芦荟一钱八分　牛黄（另研）　青黛（飞净）　使君肉（去壳，净）各一钱　辰砂一钱半（另研）　麝香五分（另研）　冰片二片（另研）　金箔十片
上为末，面糊为丸，黄豆大，金箔为衣。每服一丸，薄荷汤下。
治急慢惊风海上方用五月五日午时取白头蚯蚓，不拘多少，去泥，焙干为末，加辰砂等分和匀，糯米糊为丸，绿豆大，金箔为衣。每服一丸，白汤下。取蚯蚓时，先以刀截为两段，看其断时跌快者，治急惊；跌慢者，治慢惊。作二处修合，极效。
仙传救急惊神方并治大人中风、中痰，一服立效。不许受谢并食病家茶酒，犯者不效。
用生白石膏研末十两，辰砂研末五钱，二味和匀。每服，大人三钱，小儿一岁至三岁一钱，四岁至七岁一钱五分，八岁至十二岁二钱，十三至十六岁二钱五分，用生蜜调下，立效。
按：此二方，价不贵而功极速，累用累效。
千金肥儿丸小儿疳症，因脾家有积，脾土虚而肝木乘之所致。积久不散，复伤生冷、厚味，故作疳症。肚大筋青，潮热咳嗽，胸前骨露。治法调脾胃，养血气为主，其次消积、杀虫、散疳热。
自术半斤　真茅山苍术半斤　陈皮一斤（不去白）　厚朴一斤（用干姜半斤，水拌令润透，同炒干，去姜不用）　甘草一斤（炙为末用，留一半为衣）　癞蛤蟆十只（蒸熟，焙干，为末）　川黄连一斤（用苦参四两，好烧酒一斤，二味拌盒一时，焙干，去参）　禹余粮（煅）一斤（如无，以蛇含石代）　神曲一斤（炒）　牡蛎（燃七次，童便淬七次，净）一斤　青蒿一斤（童便制为末）　山楂（去核）一斤　鳖甲（醋炙）一斤　胡黄连半斤　芦荟四两　使君子（去壳，净肉）四两　夜明砂（淘净）四两　鹤虱不拘多少
上前药各制净为末，外用小红枣五斤（去皮核），黄芪三斤，当归一斤，熬膏入面一斤，打和作糊为丸，如绿豆大，以前甘草末半斤，雷丸、小茴香末各四两为衣。每服，八岁以下五十丸，九岁以上七十丸，食前清米汤送下。累用神效，
消疳饼专治诸疳积。累试极验，儿又肯用。
夏月取癞蛤蟆百余只，端午前后取的更佳，去头、足，肠、肚、皮、骨另放一处。先将肉，香油煎熟，与儿吃，再将皮、骨、肠、肚，以钵头盛放烈日中，上用稀筛盖之，任苍蝇攻钻，生蛆，待蛆食。骨上肉尽，然后取蛆洗净，炒干，用重纸包，灰火内煨焦存性，为末。每末一两，加入后药。
胡黄连二两　山楂肉（去子，净）四两　真芦荟二两　砂仁二两　青皮（去白，麸炒）一两　芜荑一两　槟榔二两　蒿心末一两　西涯木香五钱
上为末，除渣净一斤，外用陈麦面十斤，砂糖二斤，物糖一斤，将药、面、糖和匀，如金花饼法，造成饼子，一两重一个，每日空心食一个，米汤下。能消疳磨积如神。小儿日逐用之极妙。
治小儿吐泻由寒热不匀、内伤脾胃所致泄泻、痢疾，亦由湿热积滞而成一治宜消积理脾为要，后二方主之。
加减钱氏白术散　治吐泻极效。
人参五分　白术八分　白茯苓六分　甘草二分　陈皮六分　半夏七分　藿香　砂仁　干葛各五分
上用水一钟，煎六分，入姜汁一匙，和匀服。
香橘饼治小儿积下痢，并久泻不止；或冷热不调，赤白脓血相杂，小腹疼痛；或禁口不食，里急后重，日夜无度，经久不瘥，致脾虚，脱肛不收，并宜服之。
陈皮（去白）　青皮（去穰，麸炒）　厚朴（姜制）　青木香　山查肉（去核，净）　神曲（炒）　麦芽（炒）　白术（炒）各四两　三棱（醋炒）二两　莪术（醋炒）一两　香附（炒）　砂仁（炒）　甘草（炙）　人参（滋润、有润者。去芦）各二两　木香（不见火）五钱
上为极细末，炼蜜和匀，印作锭子，每饼湿时重二钱，阴干。每服一饼，空心米汤化下，立效。大人亦可用。
白术助胃丹治小儿吐泻。大能和脾胃，进饮食，化滞磨积，
人参六钱　白术一两五钱（陈土炒）　白茯苓（去皮）一两　甘草（炙）五钱　白豆蔻（大者去壳）十五粒　砂仁（大者）四十粒（炒）　肉豆蔻（中、大）四个　（鸡蛋清炒）木香二钱　山药（姜汁炒）一两
上为极细末，炼蜜丸如皂子大，每服一丸，空心米汤化下。
小儿食伤方治小儿食伤，宜服此方消导之。
白术一钱　陈皮七分　麦芽一钱　厚朴六分　甘草四分　枳实六分
伤乳及粥饭、米面，加神曲（真，炒香）一钱半夏六分，更增麦芽五分；若伤鱼肉、果子等，食加山楂一钱（炒），砂仁五分　黄连三分　草果三分；伤生冷之物，腹痛或泄泻清冷色白，加砂仁、山楂、神曲各八分，煨木香四分，干姜（炒紫黑）三分；伤辛热饮食，或伤食停积日久，食郁作热，呕吐酸水，或大便积，痢不快，或黄黑色，此有热也，加姜炒黄连七分，山楂、川芎各五分，木香二分。寻常些小伤食，不必服药，只用麦芽，入姜二片，煎汤饮之。
上药用姜二片，水一钟，煎六分，食前服。若饮食伤脾胃，食积在内，作热见于肌表，或潮热往来，只宜理中而表热自除，不可解表。宜用前方加山楂、白芍药、升麻、干葛各八分，生甘草二分，炙甘草二分，黄连五分，以消食积之热。表热未除，亦宜加，以除脾胃之热。热壮盛脉有力者，更加煅石膏一钱，此皆太阴、阳明二经药也。
小儿食积后调理方治小儿服前消导药，积去后，泄泻不止服此方调补脾胃止泻
白术一钱二分　白茯苓一钱　白芍药一钱（酒炒）　木香（煨）　甘草（炙）　肉豆蔻各四分　黄连（姜炒）　神曲（姜炒）　陈皮各六分　干姜（炒半黑）二分半
上用姜二片煎，食前温服。泄泻止后，调理以复脾胃之气，本方去干姜、神曲、肉果，加人参六分，黄芪三分，服二贴愈。过服解表、止泻痢，致损脾胃中血气，本方去肉果、木香、干姜、神曲、黄连，加山楂三分，当归四分，半夏（姜制）八分，麦门冬六分，川芎二分，此皆平和之剂，故可常服，调理以复胃气，虽大人亦可服也。
磨积锭治小儿一切积滞。
白术（陈土炒）二两　陈皮二两　厚朴（姜炒）一两　槟榔一两　枳实（麸炒）一两三陵　莪术（二味醋炒）各一两半　使君子（去壳，净）一两七钱　半夏曲一两　山楂（去核）神曲。）各二两　阿魏（真者）一两　黑牵半（头末）一两（半生半炒）巴豆霜三钱（另研）木香三钱　硇砂一钱（洗去砂土）　苍术（数炒）一两　甘草一两
上为末，神曲一半，麦芽面一半，打糊为块，捣千余下，印作锭子，每锭湿重二钱，阴干约一钱。每服，八岁已上一锭，七岁以下半锭，空心滚白汤磨下。微利一二次不妨，无积不可服。
惺惺散变蒸一症，乃小儿蒸皮及骨，变幻精神，不须服药，其有兼伤风寒，咳嗽痰涎、鼻塞声重、蒸蒸发热，宜服此方。
人参　白术　白茯苓　甘草（炙）　白芍药（炒）　天花粉　桔梗各五钱　细辛　薄荷叶各二钱五分
上为粗末，每服三钱，水四盏，煎二盏服，不拘时候。
治淋症及斑疹　初因外感不解，热蕴于内而成。
宜用葛根汤以解散。痘疮初觉发热，亦宜用之，若见标，则不宜用也（方见春类）
消毒饮治癍疹热甚，紫黑者，或痘未出时亦宜服。
牛蒡子（一名鼠粘子，炒，研）三钱　荆芥（去根）一钱　连翘一钱　防风（去芦）　甘草（生）各五分　犀角二分（另磨入）
上作一服，水煎热服。
治痘三法
按：《博爱心炒治痘症立逆顺险三法，极其详明而效验，亦神。
谨按：其法之大概，以所宜用之方，随变症加减，详于三法之下，以广其幼幼之仁也。
顺者，一二日间，初出之象如粟，于口、鼻、腮、耳、年寿之间，先发三五点，淡红润色者，吉之兆也。气得其正，血得其行，其毒浅而轻，不得妄行。所以不须服药，如七八日内，贯浆之时，略服保元汤一二贴，以助其气血也。
保元汤人参二钱　黄芪三钱　甘草一钱　加川芎五分　当归七分（引助血分）
上用姜一片，水一钟，煎六分，食远温服。
逆者，初出于天庭、司空、太阳、印堂、结喉、心胸，方广之处先发者逆。形如蚕种，紫黑干枯，气涩血滞，致毒深妄参阳位，焜当其势也：以前保元汤内用人参一钱，黄芪、甘草各一钱，加白芍药一钱，牛芽子、黄芩、黄连、玄参、丝瓜灰、当归、川苔、连翘各五分，陈皮、官桂各三分，防风、羌活、荆芥、前胡各四分，姜三片，葱一根，煎服＇一以解毒，一以助气血。取汗以泄其毒，开其滞涩，或幡然如云雾之散而白日出。见此一救而可得生者，十中二三。七八日内病势沉重，色白毒深，又用保元汤加大黄、芒硝、枳实（炒）、厚朴、川莒、当归，水煎服，大下之。下后而身温，再出红润，此则十中可活一二，乃起死回生之妙也。
阴者，初出圆晕成形，干红少润。其一二日间出现者，毒尚浅，气血未离，可治，以俟其气血交会也，以保元汤加桂三分，兼活血匀气之剂，如毒若盛，兼解毒之药。
加味保元汤人参　黄芪　甘草　白芍药各一钱　当归六分（活血）　陈皮六分（匀气）白术（补中）六分　牛蒡子七分　连翘　玄参各六分（解毒）
上用水一钟，煎七分，温服，入少酒尤验。
一云四肢出不快者，加防风五分，八九日，以此方加减服，以助其气血；贯浆十三四日内，以保丸汤加白术、白茯苓、陈皮、山楂，以助结痂；如渴，用参苓白术散（方见夏类）。如毒热不解，用后方。
牛蒡子散牛蒡子一钱　连翘　黄连　玄参各七分　甘草（生）　荆芥　防风各五分　紫草五分　犀角（到末）三分（入药）　川芎　当归　赤芍药　生地黄各六分
上用水一钟，煎七分服，以解其热毒即安。
大法：保元汤、四物汤、四君子汤，皆当随气血盛衰参用。毒盛，则下之；毒少，则解散之；寒，则温之；热，则清之。全在活法治之，可保无虞古方木香异功等散多燥热，非真寒症不可轻用，慎之！慎之！
神功消毒保婴丹凡小儿未出痘疮者，每遇春分、秋分日，服一丸，其痘毒即渐消化。若只服一二次者，只得减少；若服三年、六次，其毒尽能消化，必保无虞。此方神秘，本不欲轻传，但慈幼之心自不能已，愿与四方好生君子共之。
缠豆藤一两五钱（其藤八月收取，毛豆桔上缠绕细红丝藤就是。采取阴干，此味为主，妙在此味药上）黑豆三十粒　赤豆七十粒　山楂肉一两　新升麻七钱五分　荆芥五钱　防风五钱　生地黄　川独活　甘草　当归各五钱　连翘七钱五分　黄连　赤芍药　桔梗各五钱　牛蒡子一两　辰砂（另研，甘草同煮过，去甘草）一两五钱　苦丝瓜一个（各长五寸，隔年经霜者妙，烧灰存性）
上各为极细末，砂糖拌匀，共捣千余下，丸如李核大。每服一丸，浓煎甘草汤化下。
其前项药预办精料，遇春分、秋分，或正月十五，或七月十五日修合。务在虔诚，忌妇人、鸡、猫、犬、孝子见。合药须于净室，焚香，向太阳祝药云：神仙真药，体合自然，婴儿吞服，天地齐年，吾奉太上老君急急如律令敕。一气七遍。
治脐风法治小儿初生七日内，急患脐风撮口，百无一活，父母坐视其死而不能救，良可悯哉！一秘法极有神验，世罕知之。凡儿患此疾者，齿龈之上有小泡子如粟米状，急以温水蘸青，软帛或绵裹手指，轻轻擦破，即开口便安，不须服药，神效不误。
治撮口方小儿断脐，为风湿所乘，或尿在包裙之内，遂成脐风。面赤、喘急、啼声不出，名曰撮口，此方治之。
赤脚金头螟蚣一条　蝎稍四尾　姜蚕七枚　瞿麦五分
上为细末，先将鹅管吹药一分入鼻内，使嚏啼（哭为可医），后用薄荷汤调服三五分，立效。
治小儿初生，大小便不通，腹胀欲绝者。
急令妇人以热水漱口，吸咂儿前后心并脐下、两手足共七处，每一处，凡三五次，漱口吸咂取红赤色为度，须臾自通，不尔，无生。若遇此症，按法治之，可得再生也。
天一丸治小儿百病，随症调引。
灯心（用净一斤，以米粉浆水洗，晒干，研末，入水沉之，浮者取用，再晒干）二两五钱（沉者不用）　赤白茯苓茯神（去皮心，净）各二两（共六两）　滑石（牡丹皮二两同煮半日，去丹皮，晒干，净）六两　泽泻五两（去毛净，要白者）　猪苓（去黑皮）五两
上药五味为细末，外用人参六两，白术六两，甘草四两，熬膏为丸，如龙眼大，朱砂为衣，贴金箔。每服一丸，照病调引用。大抵小儿之生，本天一生水之妙，凡治小儿病，以水道通利为捷径也。

养老类  ***************************
却病延寿丹年高老人，但觉小水短少，即是病进，宜服此方。
人参一钱　白术一钱　牛膝一钱　白芍药一钱　白茯苓一钱　陈皮一钱　山楂肉（去核）一钱　当归五分　小甘草五分
上用姜二片，水煎，空心服。
春，加川芎七分；夏秋，加黄芩、麦门冬各一钱；冬，加干姜二分，倍当归。服至小水长止药。如短少又服。此丹溪养母方也，为人子者，不可不知此。或用糊丸如梧桐子大，每服七八十丸，空心、食远，清米汤下。
三子养亲汤老人形衰，苦于痰喘，咳嗽、气急、胸满、艰食，不可妄投荡涤峻利之药，反耗真气。予因三人求治其亲，静中精思，以成此方，随试随效。盖三子者，出自老圃，性度和平芬畅，善佐饮食，善养脾胃，使人亲有勿药之喜，故仁者取焉。
紫苏子（主气喘、咳嗽。用紫色真正，年久者佳。）　萝卜子（主痞闷兼理气。用向种者）　白芥子（消痰下气、宽中。白者佳，紫色不用）
上各洗净，去砂土，晒干，纸上微炒，研细。看何经病多，以所主为君，余次之。每剂不过工钱，用生绢或细布小袋盛之，煮汤可随甘旨，饮啜亦不拘时。勿煎太过（令味苦辣口）。若大便素实，入熟蜜一匙，冬寒，加姜一片，尤妙。
加味地黄丸治老人阴虚，筋骨痿弱无力，面无光泽或黯惨，食少痰多，或嗽或喘，或便溺数涩，阳痿，足膝无力，形体瘦弱。多因肾气久虚，憔悴、寝汗、发热作渴。
怀熟地黄（酒蒸）四两　山茱萸（去核，净）二两　山药（姜汁炒）二两　牡丹皮（去木）一两半　益智仁（去壳，盐水炒）一两（古方泽泻）　五味子（去梗）一两　麦门冬（去心）一两
上为末，炼蜜为丸，如梧桐子大。每服七八十丸，空心盐汤下一
夏月，不用盐腰痛，加鹿茸、当归、木瓜、续断各一两；消渴，去茯神，倍用麦门冬、五味子；老人下元冷，胞转不得小便，膨急切痛四五日，困笃垂死者，用泽泻二两，去益智仁；诸淋，数起不通，倍用茯苓、泽泻，益智减半；脚气，痛连腰胯，加牛膝、木瓜各一两；夜多小便，依本方茯苓减半；虚壅牙齿疼痛，浮而不能嚼物，并耳联及鸣，并去麦门冬，加附子（炮），桂心（净）各一两；耳聋或作波涛、钟鼓之声，用全蝎四十九枚，炒微黄色为末。每服三钱，温酒调送一百丸，空心服。
加味搜风顺气丸老人常服润利脏腑，永无瘫痪、痰火之病，极效：（方见冬类）
固本酒老人常服，补脾清肺，养心益肾，大补阴血。
人参一两　甘州枸杞一两　天门冬（去心）一两　麦门冬（去心）一两　怀生地黄一两怀熟地黄一两
上好烧酒拾贰斤浸，春秋半月、夏七、冬二十一日，密封，固瓶口，待浸日完，取出，绞去渣。每日空心、食远各饮二盏。其渣再用白酒十斤煮熟，去渣，每日随意用之。
菖蒲酒通血脉，调荣卫，聪耳明目。久服气力倍常，行及奔马，发白返黑，齿落更生，延年益寿，心与神通，昼夜有光。
用五月五日、六月六日、七月七日取菖蒲，不拘多少，捣烂、绞取清汁五斗，糯米五斗蒸熟，入细酒曲五斤（南方只用三斤），捣碎拌匀，如造酒法下缸，密盖三七日，榨起，新坛盛，泥封固。每次温服二三杯，极妙。
菊花酒清心明目，养血疏风。
用家菊花五斤　生地黄（怀庆者）五斤　地骨皮（去土并木，净）五斤
上三味，捣碎一处，用水一石，煮取净汁五斗，次用糯米五斗炊饭，细面曲五斤，拌令匀，入瓮内蜜封三七日，候熟，澄清去渣，另用小瓶盛贮。每服二三杯，不拘时候。
冬青子酒用冬至日采冬青子一斗五升，糯米三斗，拌匀蒸熟，以酒曲造成酒，去渣，煮熟。随意饮五七杯，不拘时。能清心明目，乌须黑发，延年益寿，却百病，消痰火。
紫苏子酒调中益五脏，下气补虚，润心肺，消痰顺气。
用大羊脊髓一条（透肥者）捣碎，用青粱米四合淘净，以水五升，煮取汁二升，下米煮作粥，入五味和匀，空心食之，常用极有补益。
鸡头实粥老人常用，益精强肾，聪耳明目。
用鸡头实不拘多少，去壳净粉三合，粳米三合，照常煮粥，空心食之。
薏苡仁粥治老人脾胃虚弱。常用疏风湿，壮筋骨。
用薏苡仁四两，粳米三合，照常煮粥，不拘时用。
莲肉粥老人常用，补脾胃，养心肾。
用莲肉三两（去皮心，净）　糯米二合，晚米三合，和匀，作二次煮粥，空心食之。
法制猪肚方补老人脾胃不足，虚羸乏力。
猿猪肚一具（洗净）　人参五钱　干姜一钱（泡）　川椒一钱（炒出汗，去目、闭口者）葱白五茎（去须叶）　糯米五合
上药研为末，以米合和相得，入猪肚内，缝合，勿令泄气，以水五升，用砂锅内慢火煮，令极烂。空心服之，次饮酒三五杯。
牛髓膏用熟牛肪骨内髓四两　核桃仁（去皮）二两
上二味和擂成膏，空心食，入少盐。大能补肾、消痰，极效。
开胃炒面方　歌曰：二两白盐四两姜，五斤炒面二茴香，半斤杏仁和面炒，一两甘蜜炙黄，枸杞子胡桃穰各半斤　芝麻等分最为良。驻颜和血延寿算，补药之中第一方。
上各研末，和匀。不拘时，白沸汤点服。
又方治老人脾虚或大病后，胃门虚弱怯食。
用糯米五升浸一昼夜，周时淋干，入锅内慢火炒令香燥，不可焦，外用花椒炒出汗（去目及闭口者），净二两，薏苡仁一斤，莲肉一斤（去皮心），各炒黄熟，共和为末，再用白糖二斤布匀，磁罐密贮。每日清晨用一白盏，沸汤调服。善能补胃进食。
古今医家言方者夥矣。失之多者，则杂而不精；失之寡者，则漏而不全，观者不能无遗恨也子于暇日，纵观群书，搜辑预养之良法，已验之名方，参以己意，分四时南北之异，轻重缓急之宜，别为二册，名臼《养生类要》，命之梓人，传布四方。或病将发，防于未形；或病卒生，寻医不偶，循而行之，未必不为无助也。若曰：道在是则伦，岂敢。谨告。


跋  ——————————————————————————————————————————————————————————————————————————————————————————

跋  ***************************
医之为道，古来有言也，言自轩岐，始未有方也；自仲景，始方出而道滋弊焉。然非方之能弊道也，言之或能尽合乎道，病之不能尽合乎方，泯而庸之道，其不滋弊耶。吾侄子惧弊道而讹人也，搜辑于见闻之真，详拟于心思之极，察其风土，辨其气候，审其年叙，抡其方之可传者，定为司南，以不用之者，存乎通焉，其用心亦良矣。余既校订，复言于简，末人也幸，无俾吾侄子之踵其弊尤哉。
嘉靖甲子春王正月哉生明新安左竹山子吴敖谨
