
序一  ***************************
粤稽医书《天玉册本草》《灵枢》《素问》三经，始自伏羲氏、神农氏、轩辕黄帝与臣岐伯等所作也。殷时伊尹著《汤液本草》，战国时扁鹊著《难经》，类皆有法无方。惟后汉时张机著《伤寒论》论伤寒，著《金匮要略》论杂病，创立方法，包举兼括，于此启万世之法程焉。但系千载遗书，辞旨古奥，未易通晓，且传流至今，错误缺漏，文义多不相属。虽经历代注家编次诠解，然各执己见，位置无常，每遇疑难，率多随文附会，鲜有明白指陈者。钦惟御纂《医宗金鉴》，蒐罗仲景全书，详加订正，博採诸家，辨论归诸折衷，而又推衍奥旨，酌古准今，芟繁就简，举大小男妇内外诸科，另著《心法要诀》五十八卷，大纲毕举，万目咸张，诚哉济世编，允矣医学正派也。仰见我皇上圣慈仁心，欲民同登寿域之至意。兹谨遵条例，每科标出品题于前，悉体法言，随证附方，集解于后，并择诸家经验方法，分门别类，荟萃成篇，以备参考云。
乾隆六十年岁次乙卯孟春吉日沭手敬书

序二  ***************************
古语云：不为良相，必为良医。以和、缓……萧、曹、房、杜争功烈，非谓其术之同也，同此仁心而已矣。余幼侍先大夫侧，尝指一册示余曰：「此汝从祖彤园公医书也。」公少读书，存心利物，不第，乃究心于医。晚年辑此书，分门别类，覼缕示人，无非因立达之心郁不得施，而欲藉是以抒其万一也。有志行仁者，甚珍之。余之知医，盖自此始。其后官京师，使四方，旬宣中州，恨无仁政及天下。而公事之馀，士大夫有以疾来谒者，辄本此书之意治之，往往立应。于是叹是书之足以信，今传……公之用心良苦也。于虖！古君子遇无穷达……心，大而用此心于天下国家，除残去害，以利……无加也；小而用此心于一乡一邑，救敝扶伤，以……命，于仁无损也。使公得志于时，推此心以济世，必有登斯民于仁寿者，而岂仅在刀圭之末哉？然则余之读是书，而慨然兴叹者，非以其术之同也，亦同此仁心而已矣。适其孙静安、侄孙星浦重刻是书，属序于余，余因推公所以著书之意，愿与读是书者共质之也。于是乎书。
咸丰五年十月从侄孙敦谨拜撰


卷一·伤寒心法集解  ——————————————————————————————————————————————————————————————————————————————————————————

伤寒六经大旨  ***************************
《伤寒总注》曰：伤寒者，伤于太阳寒水之经也。太阳司营卫而主表，故外感之病由表而传里者，统名伤寒。其传经则由太阳而次传阳明，以阳明主肌肉，较之营卫之在表为稍深也。若由肌肉而再入则将传里矣。当其将入而未能遽入为半表半里，则少阳证是也。夫三阳之邪能从外解，则不至传入三阴，若由此而入阴，则邪愈深矣。入于太阴，则犹在腹，故有腹满自利之证。入于少阴，则已及肾，而真水被其销铄，命根危矣。其入之甚深，而至于尽处，则为厥阴。此传经之次第也。六经始于太阳，然太阳一经之病，治法如此其繁者，何也？以外感之邪，始于太阳一经，多夹杂他经。而他经与本经其受邪又有多寡不等。仲景欲人于邪之差多差少处权衡不爽，故虽一经之病，而不得不详及他经也。喻嘉言谓：王叔和不应以合病、并病、坏病，过经不解病俱编入太阳篇中。不知合病、并病，仲景正虑太阳夹杂他经；而坏病、过经不解病，又皆由太阳误治所致，焉得不收入太阳项下。此可见叔和之编次未可尽非也。又如风伤卫，用桂枝汤；寒伤营，用麻黄汤。而证见烦躁，则太阳之邪已，恐其入阳明，而烁枯津液，故青龙汤加石膏，以解热而生津耳。成无己以为治风寒两伤，而不言其预救阳明。《尚论篇》因之，以嘉言之明而亦昧此，况其下焉者乎？夫麻黄、桂枝、青龙汤，皆太阳之表剂也。陶节庵谓：惟冬月严寒及西北之地，宜用麻黄、桂枝；若南方温暖及春夏秋感冒，只宜羌活汤发汗。此陶氏之法，而为后世所当遵者也。若邪不在营卫，而在太阳之府，则又有利小便之法。夫太阳之病，在经则发汗，在府则利小便，二法足以尽之，使无兼夹之证与误治之变。何仲景之不惮烦，而立法如此其多乎？至于阳明在外则主肌肉，在内则连太肠。白虎汤所以退在经之热，承气汤所以泻在府之邪，正治亦惟有二法，而无如其或兼太阳、或兼少阳，则下治之法又当旁通矣。况阳明有府之邪，又有虚有实，实者可下；虚者或因发汗过多，而致大便枯燥，则下法又宜斟酌矣。仲景立法所以又不得不细辨也。然而热之虚实，邪之浅深，则又惟观舌之法可据。节庵亦教人以此认证。此又仲景所未备者也。惟少阳则止有和解一法而已。若或误治变逆，则太阳、阳明二篇之救法可仿也。三阴惟太阴立法最简，原文不过九条。盖邪之由阳而入阴者，初入阴，其地界尚浅。故其脉浮者，仍用升举之法，使邪复出于阳分而解。纵有用下法者，亦必兼桂枝，总以邪入阴分未深，不用竣下之法也。若不由阳邪传入，而寒气直中者，则惟温之而已。又有本经自病，非干外邪。如脾土自弱，或饮食所伤，则东垣之《脾胃论》，薛立斋、汪石山之发明，又皆所以辅翼仲景之书矣。少阴则或温或下，法更不一。大抵阳邪传经则宜下，阴邪直中则宜温，乃一定不易之法。但又虑阴精素亏者，温固难施，下亦宜慎，故复有润燥清热之法。误汗亡阳者，又有救逆固本之法。阴盛格阳，阳盛格阴者，又有辨别真伪之法。以肾之一脏，真水真火寄居其中，为人生立命之本也。后贤如丹溪、立斋诸人，皆推原此旨，透发妙论，以治虚损劳伤各证，而义始无馀蕴焉。至于厥阴则传经已尽，而邪当复还于表。能还于表，则厥冷者变为温热而愈；不能还于表，则厥深热深而不愈。仲景所以禁用下法，不使陷入之阳邪终不得还于表也。其有用温药者，亦为寒气直中者而设，非为传经之阳邪而设也。然阳邪传入厥阴，有因下利日久，邪虽不还于表，而亦从利出已尽，于是邪尽而正亦脱，又必用温补之药。若正气虽虚而热邪未尽，虽不得已而用温补，必以寒凉参入其间，如乌梅丸、乾姜黄连人参汤、麻黄升麻汤之属，总以传经皆属热证，无单用温补之理也。此三阴治法，惟陶节庵辨之甚悉。以初病，不发热而恶寒，手足厥冷者，为直中阴经之寒证；以由发热起，邪自三阳传入厥阴，而后手足变厥冷者，为热证。以此辨证施治，节庵可谓有功。虽所著《伤寒六书》，苟简粗率，使仲景精义淹没不彰，固不能无咎，而其功则亦不可掩也。要之，《伤寒论》一书，引而伸之，杂证治法，皆出于此。历代名家著书立说，所论杂证，各有所长，惟以仲景伤寒六经而旁通于他病，自能游刃有馀。若不明仲景伤寒六经，则凡遇一病，难免面墙而立。故知医学千支万派，无不从《伤寒论》一脉流出也。奈论中头绪繁多，未易领会，兹节录《伤寒总注》繫于篇首，俾学者便于熟读默记，明其大旨，然后再玩味全书，则易读易解，有会心之乐，而无望洋之叹矣。

三阳伤寒篇  ***************************
《医宗金鉴》曰：六经为病尽伤寒，气同病异岂期然。推其形藏原非一，因从类化故多端。明诸水火相胜义，化寒变热理何难。漫言变化千般状，不外阴阳表里间。
〖太阳上篇〗
●辨太阳风邪中卫脉证治法
太阳主表，为一身之外藩，总六经而统荣卫。凡外因百病之袭人，必先于表。表气壮则卫固荣守，邪由何入？经曰虽有大风苛毒勿之能害是也。若表气虚则荣卫之气不能御外，故邪得以乘之。经曰虚邪不能独伤人，必因身形之虚而后客之也。卫，阳也；荣，阴也。风，阳邪也；寒，阴邪也。邪之害人，各从其类。故中风则卫受之，伤寒则荣受之。卫分受邪则有汗而脉浮缓，此为虚邪，桂枝汤证也。荣分受邪则无汗而脉浮紧，此为实邪，麻黄汤证也。荣卫俱受邪，均无汗，皆为实邪，大青龙汤证也。大纲三法，用之得当，其邪立解；用违其法，变证百出。缘风为百病之长，故以风邪中卫列为上篇，寒邪伤荣列为中篇，风寒两伤列为下篇。其条目详载本篇之下，俾读者开卷瞭然，有所遵循也。
●太阳上篇集解
《金鉴》曰：太阳主表，表统荣卫。风邪中卫，寒邪伤荣，均表病也。脉浮，表病脉也。头痛项强，恶寒，表病证也。太阳经脉上额，交巅，入络脑，还出，别下项，连风府。故邪客其经，必令头项强痛也。恶寒者，因风寒所伤，故恶之也。《伤寒论》首揭此条为太阳病之提纲，凡上中下三篇内称太阳病者，皆指此脉证而言也。
又曰：荣卫二者，皆胃中后天之穀气所生。其气之清者为荣，浊者为卫。卫即气中之剽悍者也，营即血中之精粹者也。以其定位之体而言则曰气血，以其流行之用而言则曰荣卫。荣行脉中，故属于阴；卫行脉外，故属于阳也。然荣卫之所以流行者，皆本乎肾中先天之一气，故又皆以气言，曰营气、卫气也。
滑寿曰：脉在肉上行，主表也。
方有执曰：表即皮肤，荣卫丽焉。故脉见尺寸俱浮，知病在太阳表也。恶寒者，该风而言也。风寒初袭而郁于表，不能再胜风寒之外忤，故畏恶之。论中谓啬啬恶寒者，肌被寒侵，怯而敛也；淅淅恶风者，肌因风洒，疏难御也；翕翕发热者，肌得热蒸，合欲扬也。啬啬、淅淅、翕翕，俱从皮毛上形容，较之伤寒之见证有浮沉浅深之别。
吴人驹曰：头为三阳之通位，项为太阳之专位，有所障碍，不得如常之柔和，是为强痛。
程应旄曰：太阳经之见证，莫确于头项痛，恶风寒，故首揭也。
●太阳中风总诀
脉浮缓，为中风，头项强痛恶寒风，病即发热汗自出，鼻鸣乾呕桂枝功。
若伤寒，治不同，误服桂枝邪逆攻，酒病妄投酿湿热，当随变证急宣通。
前章言太阳膀胱经，风邪伤卫脉证治法也。中风，病名也（见前后集解）。其脉浮缓，其证头痛项强，恶寒恶风，发热自汗，鼻鸣乾呕，主以桂枝汤，功能治中风虚邪，或服疏邪实表汤（俱见医方发表门）。
次章言伤寒病、酒客病误服桂枝汤，致变救逆也。伤寒乃无汗之实邪，治宜麻黄汤发汗。若误服桂枝汤，则表邪愈固，里气更逆，致令呕吐不已，当详二卷伤寒辨证篇以救逆。酒客病，谓醉酒之人，状似中风，先宜取汗，次宜利小便，以分消其湿热。若误服桂枝汤，则湿热内酿，荣血受伤，致令呕吐血脓，当开表通里以救逆，方法另详三卷内伤酒病门。
●太阳中风集解
《金鉴》曰：卫为表阳，风属阳邪。风邪中人则卫受之，从其类也。风中于卫即发热者，以风卫皆阳，其性本热，故变热甚捷，不似伤寒待其闭郁而始发热也。卫病不能固表，又为阳邪所蒸，故腠理疏而汗自出也。汗出表虚，为风所忤，故恶风寒。风性柔软，故脉来浮缓也。此条为中风病之提纲，后凡称太阳中风者，皆指此脉证而言也。
汪琥曰：此中风非东垣所云中府、中藏、中血脉之谓。盖中字与伤字同义。仲景论中，不直言伤风者，恐后学不察，误以咳嗽、鼻塞、声重之伤风混同立论，故以中字别之也。论曰：脉缓当作浮缓看，浮是太阳病脉，缓是中风主脉。中篇紧脉亦当仿此。
又曰：治中风，当及其发热自汗之时，用桂枝汤服，取微汗，风邪自解。苟失其时，则风邪入里，病热必深，桂枝汤非所宜矣。
●致变救逆集解
《金鉴》曰：桂枝汤本为解肌中风表虚之药也。若其人脉浮紧，发热，恶寒，身痛，无汗，乃伤寒表实之病，不可与也，当须识此为麻黄汤证，勿令误服桂枝汤。若误服之，表气愈固，里气更逆，致呕吐不已，当随其变证救之。
程应旄曰：可与不可与，只在毫釐疑似之间，误多失于仓卒。须将营卫之分别处，两两互勘，阴阳不悖，虚实瞭然。不以桂枝汤误治脉浮紧、无汗之伤寒，自不致以麻黄汤误治脉浮缓、汗自出之中风矣。
《金鉴》曰：酒客过饮而病，其病之状头痛发热，汗出呕逆，乃湿热熏蒸使然，非风邪也。若误与桂枝汤，服之则呕，以酒客不喜甘故也。桂枝汤乃辛甘之品，能动热助涌。若其人内热素盛，误服此汤，又不即时呕出，则益助其热，其后必吐脓血。然亦有不吐脓血者，则是所伤者轻而热不甚也。救逆用葛花解酲汤之类（见医方消导门）。
〖太阳中篇〗
●辨太阳寒邪伤营脉证治法
太阳统摄之营卫，乃风寒始入之两途。风则伤卫，寒则伤营。卫气慓疾，统气而行脉外，其用疏泄而属阳，邪之犯也易。故其犯之也，则有汗，为虚邪。营气专精，统血而行脉中，其体固密而属阴，邪之犯也难。故其犯之也，则无汗，为实邪。夫冬固寒冷也，然春月馀寒，秋末早寒，皆能致病。但见无汗实邪，脉来浮紧，即可谓之伤寒，不必尽属隆冬也。且太阳，经也；膀胱，府也。由经视府，则经为表，而府为里矣。上篇桂枝汤解肌，所以治风伤卫之表也，而未及卫分之里，故又立五苓散一方，佐桂枝以和卫分之里焉。此篇用麻黄汤发汗，所以治寒伤营之表也，而未及营分之里，故又立桃仁、抵当等方，佐麻黄以攻荣分之里焉。至于汗下失宜，过之则伤正而虚其阳，不及则热炽而伤其阴。虚其阳，则从少阴阴化之证多，以太阳少阴为表里也。伤其阴，则从阳明阳化之证多，以太阳阳明递相传也。此篇所以又有四逆、承气之治也。凡风伤卫之虚邪已列上篇，兹以寒伤营之实邪疏为中篇，俾读者会大意于胸中，斯临证处方，自不致误矣。
●太阳中篇集解
魏荔彤曰：伤寒与中风，其脉俱浮，而彼为浮缓，此为浮紧。阳邪舒散，故缓。阴邪劲急，故紧。同为在表之浮，而一缓一紧，风寒迥异矣。
程应旄曰：头痛发热，太阳病皆然。而身痛腰痛，骨节痠痛，是寒伤营室，若风伤卫，则无是也。恶风恶寒，太阳病皆然。而无汗而喘，是阳被壅遏，若风伤卫，则无是也。得其所同，因以别其所异焉。
沉明宗曰：太阳之邪从皮毛而入，郁遏肺气，以故作喘。且寒主收敛，寒邪伤荣则腠理闭密，故用麻黄汤发之。
●太阳伤寒总诀
脉浮紧，是伤寒，无汗呕喘恶风寒，头疼身痛已未热，麻黄汤服莫疑难。
尺脉迟，营弱看，先与建中待脉还，麻黄漏汗四肢急，救逆桂枝附子添。
前章言太阳经寒邪伤荣初起脉证治法也。伤寒，病名也，见前后集解。其脉浮紧，其证无汗呕逆而喘，恶风恶寒，头疼项强，身体尽痛，或已发热，或未发热，皆为实邪。治宜发汗，主以麻黄汤，或服升阳发表汤（俱见医方发表门）。
次章言尺中脉迟，误服麻黄汤致变救逆也。正伤寒六脉皆浮紧，故用麻黄汤发汗。若尺中脉迟，与关不合者，是营气不足，不可发汗，当先和之，俟尺脉不迟，再审证施治，宜服小建中汤（见发表门）。
若尺迟营弱，误服麻黄汤，致变漏汗恶风，四肢拘急，小便少而难出，当用桂枝加附子汤以救逆（见发表门）。
●太阳伤寒集解
《金鉴》曰：营，表阴也。寒，阴邪也。寒邪伤人则荣受之，从其类也。已发热者，寒邪束于皮毛，元府闭密，阳气郁而为热也。未发热者，寒邪初入，尚未郁而为热，顷之即发热也。但为寒所伤则不论已热未热，而必恶风寒也。寒入其经，故通身痛。胃中之气被寒外束，不能发越，故作呕喘。寒性劲急，故其脉阴阳俱紧也。此条为伤寒病之提纲，后凡称太阳伤寒者，皆指此脉证而言也。
又曰：太阳经脉起于目内訾，上额，交巅，入络脑，还出，别下项，循肩膊内，夹脊，抵腰中，至足小指，出其端。寒邪客于其经则荣血凝涩，所伤之处无不痛也。荣病者，恶寒。卫病者，恶风。今荣病而言恶风者，盖以风动则寒生，恶则皆恶，未有恶风而不恶寒，恶寒而不恶风者。所以仲景于中风、伤寒证中，每互言之。以是知中风、伤寒不在恶寒、恶风上辨，而在微甚中别之也。无汗者，伤寒实邪，腠理闭密，虽发热而汗不出，不似中风虚邪，发热而汗自出也。阳气被寒邪所遏，故逆而为喘。主以麻黄汤者，解表发汗，逐邪安正也。
喻嘉言曰：仲景虑恶寒身痛，呕逆，又未发热，恐后人误认为阴经之证，故早于篇首揭明：太阳病，或已发热，或未发热，必恶寒，体痛，呕逆，脉阴阳俱紧者，名曰伤寒，以辨之。
程应旄曰：伤寒，阴阳俱紧之脉，大不同于中风阳浮而阴弱之缓脉矣。其证与脉兼得其实，然后乃得，正其名曰此太阳伤寒之病，而非中风之脉证所能混也。
吴绶曰：凡伤寒，寒邪在表，闭其腠理，身痛拘急，恶寒无汗，脉浮紧者，须用麻黄辛苦之药开发腠理，逐寒邪，使汗出而解。惟夏月炎暑之时，虽有是证，宜加凉药，如防风通圣散、三黄石膏汤是也。
●致变救逆集解
《金鉴》曰：伤寒脉证，当用麻黄汤发汗。若尺中脉迟，是营气不足，须用小建中汤和之。倘误服麻黄汤，致漏汗恶风、四肢拘急、小便少而难出者，用桂枝加附子汤救逆可也。
王肯堂曰：麻黄汤为元气不虚者设也。如夹时气者，宜十神散（见发门）。夹寒者，宜五积散。夹热者，宜双解通圣散（俱见表里门）。夹暑湿者，宜藿香正气散（见和解门）。夹食者，宜人参养胃汤（见消导门）。夹痰者，宜芎苏饮（见表里门），随证救逆可也。
〖太阳下篇〗
●辨太阳风寒两伤脉证治法
太阳中风者，风邪伤卫也，伤寒者，寒邪伤荣也，上篇、中篇已详言之。兹以风寒两伤，荣卫兼病者，疏为下篇。盖以风寒二气多相因而少相离，有寒时不皆无风，有风时不皆无寒。风寒併发，邪中于人，则荣卫兼病，惟其证均无汗，皆谓之实邪，故立大青龙汤两解之法，发其寒邪外闭、风邪内郁、不汗出而烦躁之汗也。然必审其人脉不微弱，无少阴证者，乃可与之。若脉证不实，误服此汤，则大汗淋沥，厥逆，筋惕肉瞤，必致亡阳之变，故又立真武一汤，以救青龙之误也。夫表寒里热者，大青龙固所宜服。若表里俱热，则又非大青龙所能胜任，爰立白虎汤以辅青龙之不逮。至于寒热轻微者，则更立桂枝二越婢一汤、麻黄桂枝各半汤、桂枝二麻黄一汤，皆两解荣卫之法也。合上篇、中篇而熟读之，则三法瞭然，以之施治，庶不紊也。
●太阳下篇集解
成无己曰：风并于卫者，为荣弱卫强。寒并于荣者，为荣强卫弱。今风寒两伤，故为荣卫俱实，主以大青龙汤两解之。
喻嘉言曰：大青龙汤为太阳无汗而设，与麻黄汤证何异？因有烦躁一证兼见，则非此法不能解也。
程应旄曰：此汤非为烦躁而设，为不汗出之烦躁而设也。若脉浮弱，汗出恶风者，虽有烦躁证，乃少阴亡阳之象，全非汗不出而郁热者比也。
吴绶曰：大青龙汤治伤寒，发热恶寒，不得汗出，烦躁不安，脉浮紧或浮数者，用此汤发汗则愈，乃仲景之妙法也。譬若亢热已极，一雨而凉，其理可见也。若不晓此理，见其躁热，妄投寒凉之药，其害深矣。如脉微弱，汗出恶风者，忌用此汤。误服之，致变逆证，所以又立真武汤以救逆也。
●风寒两伤总诀
中风病，脉浮紧，无汗乾呕遍身疼，寒热更兼烦躁证，表实里热主大青。
伤寒病，脉浮缓，无汗身重乍时轻，烦躁而无少阴证，大青龙汤发之灵。
脉微弱，汗自出，误服青龙厥冷生，心悸头昏身瞤动，急投真武汤救苏。
首章言以中风之病，而得伤寒之脉与证，更兼表实无汗内热之烦躁也。凡中风之证，必自汗，发热恶寒，头疼而遍身不痛，其脉浮缓。今脉浮紧，是寒伤荣之脉也。今无汗而遍身痛，发热恶寒，是寒伤荣之证也，更兼烦躁，是阳热蒸于内也，故以大青龙汤主之（见医方发表门）。
二章言以伤寒之病，而得中风之脉与证，更兼太阳无汗内热之烦躁也。凡伤寒之证，必强痛无汗，发热恶寒，而身痛不减，其脉浮紧。今脉浮缓，是风伤卫之脉也。今身重不痛，乍有轻时，是风伤卫之证也。内热烦躁，而无少阴症者，谓无身重、但欲寐之证也，故亦以大青龙汤发之。
三章言前二章脉证，倘未全具。若误服大青龙汤，致变逆证，法当救逆也。盖大青龙证，脉必浮紧，或浮缓，证必无汗，发热恶寒，或身痛身重，烦躁内热。今脉微弱，反汗出，是大青龙证尚未悉具，误服此汤，致变厥冷，筋惕心悸，头眩，热仍不退，身肉瞤动，振振欲擗地，皆误与大青龙汤发汗之变证，当用真武汤以救逆（见医方祛寒门）。
方解曰：方名大青龙者，取龙与云雨之义也。治风不外乎桂枝汤，治寒不外乎麻黄汤。合桂枝、麻黄二汤以成剂，故为风寒两伤者之主方。二证俱无汗，故减芍药，不欲其酸收。二证俱烦躁，故加石膏，以解其热也。设无烦躁，又当从事于麻黄桂枝各半汤矣。
许叔微曰：仲景治伤寒，一则桂枝汤，二则麻黄汤，三则青龙汤。盖桂枝治风，麻黄治寒，青龙兼治风寒，不拘时候施于脉证相对者，无不获效。今人未晓前人处方用药之意，多不敢用，无足怪也。
●风寒两伤集解
《金鉴》曰：中风，脉当浮缓，今脉浮紧，是中风之病而兼伤寒之脉也。中风，当身不痛、汗自出，今无汗而遍身痛，是中风之病而兼伤寒之证也。不汗出而烦躁者，太阳郁热之所致也。风，阳邪也；寒，阴邪也。阴寒郁于外，则无汗。阳热蒸于内，则烦躁。此风寒两伤，荣卫兼病，故以大青龙汤主之。伤寒，脉当浮紧，今脉浮缓，是伤寒之病而兼中风之脉也。伤寒，当身痛，今身不痛，是伤寒之病而兼中风之证也。身轻，邪在阳也；身重，邪在阴也；乍有轻时，谓身重而有时轻也。若但欲寐，身重，无轻时，是少阴证也。今无少阴欲寐身重无轻时之证，乃荣卫兼病之太阳证也。脉虽浮缓，证则无汗，此属实邪，故亦以大青龙汤发之。仲景先以脉微汗出示禁，次以无少阴证发明，详审慎重之至也。此为太阳风寒两伤荣卫兼病之提纲，凡太阳中风、伤寒涉于荣卫兼病者，皆指此二条而言也。
●至变救逆集解
《伤寒论》首言误汗，次言过汗者，互文以明其义也。盖二症皆属亡阳，故均主以真武汤扶阳抑阴，以救其逆也。大汗出，热仍不解者，阳亡于外也。心下悸，筑筑然动，阳虚不能内守也。头晕眼黑，阳微气不能升也。蠕蠕然身肉瞤动，阳虚液涸，失养于经也。振振欲擗地者，谓耸动不已，不能兴起，欲坠于地，阳虚气力不能支也。此皆误服大青龙汤发汗致变也。
张璐曰：此为误服大青龙汤，因而致变者立法也。汗出虽多，而热不退，则邪未尽，而正已大伤。况里虚为悸，上虚为眩，经虚为瞤，身振振摇，无往而非亡阳之象，所以用真武汤把关坐镇之法也。
●伤寒传经欲愈脉证总诀
一太阳，二阳明，三日少阳受病侵。初起欲吐脉数急，定知邪盛欲传经。
二三日，脉安宁，胃经胆经无病形。此是邪衰欲自愈，身和无苦不须惊。
首章言伤寒一日太阳受病，二日阳明受病，三日少阳受病。此言传经次第也。若初病，乾呕不止，或颇欲吐，兼烦躁，脉数急者，此外邪不解，内热已成，欲传经也。宜以大青龙汤发表解热，以杀其势。或现表里热证者，用双解通圣散两解之（见医方表门）。用药得当，其邪可退，不至传经。若已传经，当照后法，循序施治。
次章言太阳伤寒至二三日内，并无阳明证之不恶寒、反恶热，身热心烦、口渴不眠等证，亦无少阳证之寒热往来、胁痛喜呕、口苦耳聋等证，且脉静，身无所苦者，此为太阳邪衰，热微不传他经，欲自愈也。
●伤寒传经集解
《总注》曰：伤寒，一二日太阳，二三日阳明，三四日少阳，四五日太阴，五六日少阴，六七日厥阴。此言其常，不必拘执。且传经中，变症不一。有专经不传者，有越经传者，有传一二经而止者，有发于阳即入少阴者，有直中三阴者，有足经冤热而传手经者，有误药而传变者。大抵热邪乘经之虚即传，经实不受邪则不传。阳邪胜则传，阴邪胜多不传。故经谓：脉静为不传，脉数急为欲传也。
又曰：足经自足上行胸腹头背，主一身之大纲，故寒邪入之即见于其经。若手经第行于胸，不能主一身之大纲。然邪入足经，势必牵连手经，故感风寒者，头项痛，肩肘节亦牵痛也。圣人言足不言手，足可该手，手亦可该足，非不传手经也。夫五藏六府十二经，气相输，络相通，岂有传足而不传手者哉？亦岂有伤足而不伤手者哉？虞天民谓：发热先手，恶寒先足。义可互通矣。
〖阳明全篇〗
●辨阳明伤寒初终脉证治法
阳明主里，内候胃中，外候肌肉，故有病经、病府之分。如论中身热烦渴，目痛鼻乾，不得眠，不恶寒，反恶热者，此阳明经病也。潮热谵语，手足腋下濈然汗出，腹满胀痛，大便硬者，此阳明府病也，其候各有三。
经病则有邪已传阳明，而太阳之表未罢，兼见头痛、恶寒无汗之太阳证者；有太阳之邪罢，悉传阳明，但见壮热有汗、心烦不眠、口渴引饮之阳明证者；有阳明之邪未已，复转少阳，兼见胸胁痛、寒热往来、口苦而呕、目眩耳聋之少阳证者。以上经病三证，主以葛根汤，或桂枝加葛根汤发之，或用白虎汤清之，或用柴胡白虎汤和之，随证施治可也。
府病则有太阳阳明，谓太阳病，或发汗，或吐，或下，或利小便，亡其津液，胃中乾燥，太阳之邪兼胃燥而转属阳明，致小便反数，大便硬者，所谓脾约是也；有正阳阳明，谓阳气素盛，或有宿食，太阳之邪一传阳明，遂入胃府，致大便不通者，所谓胃家实是也。有少阳阳明，谓病已到少阳，法当和解，而误发汗，利小便，亡其津液，胃中燥热，复转属阳明，致大便结燥者，所谓大便难者是也。以上府病三证，虽均为可下，然不无轻重之分。故或以三承气汤下之，或麻仁丸通之，或蜜煎胆汁导之，量其病而治之可也。此阳明病之大略也。
兹以在经，在府详疏于篇，俾读者易为分别，则临证施治自不紊矣。
●阳明全篇集解
《总注》曰：阳明之病，本自太阳，初得病时发其汗，汗先出而不透彻，乃为汗不如法，故未尽之，邪因而转属阳明也。邪在经则为外证，邪入府则为胃实、便难、脾约三证矣。论中言三日阳明，脉大者，谓不兼太阳阳明之浮大，亦不兼少阳阳明之弦大，而独见正阳阳明之大脉也。盖由去表传里，邪热入胃，而成内实之府病也。
●阳明伤寒表病总诀
脉浮长，头额疼，太阳未罢传阳明。无汗恶寒面赤热，鼻乾目痛卧不宁。
太阳表，郁阳明，或兼项强背牵疼，或下利兮或呕逆，葛根汤治莫逡巡。
首章言太阳未罢，初传阳明，太阳表邪怫郁，阳明肌热，为阳明表病也。其脉浮长，阳明之表脉也。缘缘面赤，连额疼，发热恶寒，身体无汗，目痛鼻乾，卧不得宁，皆属阳明经表证，兼有太阳馀邪也。主治葛根汤，以解两经之邪，或服柴葛解肌汤（俱见发表门）。
次章申言太阳阳明相合为病。如太阳，则有强痛发热、恶寒无汗之表证。阳明，则有肌热恶热、心烦不眠之郁证。二阳合病，证当下利，亦用葛根汤两解之。若不下利，而但加呕者，内加制半夏。
●阳明表病集解
方有执曰：阳明，经也；胃，府也。太阳之邪初传阳明经，则为阳明外证，表病。
程应旄曰：阳明恶寒，终是带表。至于府病，则恶热矣。表之罢否，于此验之。
郑重光曰：此辨阳明伤寒之外证，不恶热而恶寒，起自伤寒也。论云：恶寒将自罢，邪过表也。即自汗出而恶热，邪郁于肌肉，腠理开，汗外泄也。
方解曰：葛根为阳明主药，凡太阳兼阳明证者，则佐入太阳药中，凡少阳兼阳明证者，则佐入少阳药中，无不可也。李东垣定为阳明经药，张洁古云未入阳明者不可便服，岂二人未读仲景书乎？要之，葛根、桂枝俱是解肌和里之药，故有汗无汗、下利不下俱可用之，此与麻黄之专于发表者不同也。
●阳明伤寒热病总诀
脉长洪，属阳明，不恶寒兮反恶热，身热汗出烦躁渴，白虎汤医真妙诀。
脉洪弦，兼少阳，耳聋口苦痛胸胁，往来寒热眩而呕，白虎小柴汤合啜。
首章言太阳已罢，邪传阳明经中，尚未入府，其热渐深，表里俱热而为经中热病也。其脉长洪，阳明热脉也。烦躁渴饮，身热汗出，不恶寒，反恶热，皆阳明经热证也。主以白虎汤，解在经表里之热（见医方泻火门）。
次章言邪在阳明，热尚未罢，又传少阳，亦阳明经中热病，当两经兼治也。脉洪兼弦，耳聋口苦，胸痛胁痛，往来寒热，目眩而呕，是阳明兼少阳经脉证。当解两经之邪，主以柴胡白虎汤（见泻火门）。
●阳明热病集解
《总注》曰：阳明伤寒，有经热，有府热。如潮热，自汗，不大便者，府热也。身热汗出不恶寒，反恶热者，经热也。今汗自出，似从中风传来，故与中风外证同也，而身热不恶寒，反恶热，则知为阳明经热，故不与中风外证同也。然阳明之热，发于肌肉，必蒸蒸而热，又不似太阳之阵阵发热也。
柯琴曰：阳明邪从热化，故不恶寒而恶热。热蒸外越，故身热汗出。热烁胃中，故渴欲饮水。邪盛而实，故脉洪，然犹在经，或兼浮也。盖阳明属胃，外主肌肉，虽内外大热而未实，终非苦寒之味所宜也，故主以白虎汤。此汤入胃输脾归肺，水精四布，大烦大渴可除矣。白虎为西方金神，取以名汤，秋金得令而炎暑自解。方中有更加人参者，亦补中益气而生津也，用以协和甘草、粳米之补，承制石膏、知母之寒，泻火而土不伤，乃操万全之术也。
●阳明伤寒府病总诀
脉实大，胃府热，胃实便难脾约决，承气三汤麻仁丸，议下不无轻重别。
硬未定，脉微涩，热远蜜煎导其热，浮缓恶寒先解表，桂枝汤加葛根啜。
首章言热邪已入胃府，其脉实大，其证胃实，正阳阳明也。大便难者，少阳阳明也。脾约，粪出如弹丸者，太阳阳明也。解见全篇。盖此三证皆可议下，然必蒸蒸潮热，濈濈汗出，或满或痛，始可议其微甚，分别下之。如三承气汤、麻仁丸、六一顺气汤，随证选用（俱见攻里门）。
次章言虽有前证，腹不满，大便溏硬未定，脉微涩者，慎不可下。如舌滑尿白，里热尚微，虽小便数，大便硬，其热远在广肠，亦不可下，用蜜煎、猪胆二导法通利之（见攻里门）。此阳明慎下之法也。
又言胃实自汗，潮热，原应下之，若兼恶寒、脉浮缓之表，则当用桂枝加葛根汤，先解其表，表解之后，乃可议下（方见发表门）。
●阳明府病集解
《总注》曰：病人得汗后，烦热解，太阳之邪将尽未尽，其人复如疟状，日晡时发热，则邪入阳明审矣。然虽已入阳明，尚恐未离太阳，故必详辨其脉。脉实大者，可下。若脉浮虚者，仍是阳明兼太阳，宜先汗解，而后议下也。
方解曰：大承气汤，正阳阳明药也，治脉沉实、三焦大热、痞满燥实坚五证全见者宜之。小承气汤，少阳阳明药也，治邪在上焦则满，在中焦则胀，胃实则潮热，邪乘心则狂妄，胃热干肺则喘急，因痞满燥实坚证未全具，故除芒硝，欲其毋犯下焦真阴也。调胃承气汤，太阳阳明药也，其病在上，不宜竣攻，故用缓剂以调和承顺之，非若大小承气专于攻下也。麻仁丸，乃润燥之通剂，又不待邪入胃府而后用也。至若津液内竭，肠胃乾燥，大便因硬，此非结热，故不可攻，宜以润药外治而导引之，故用猪胆、蜜煎二导法。
〖少阳全篇〗
●辨少阳伤寒初终脉证治法
少阳主春，其气半出地外，半在地中。人身之气亦如之，故主半表半里也。半表者，谓在外之太阳也。半里者，谓在内之太阴也。邪入其间，阴阳相移，寒热交作，邪正相持，进退互拒。此际汗吐下三法俱在所禁，故立小柴胡汤和解法，加减施治。然小柴胡加减法中，又有口不渴，身有微热者，加桂枝以取汗；及下后胸胁满微结，小便不利，渴而不呕，头汗出，往来寒热者，用柴胡桂枝干姜汤汗之。又有柴胡证具，而反下之，心下满而硬痛者，此为结胸证，大陷胸汤主之。及柴胡证仍在者，先与小柴胡汤，如呕不止，心下急，郁郁微烦者，为未解也，方用大柴胡汤下之。更有本柴胡证，医以丸药下之，至微利，胸胁满而呕，日晡潮热者，用小柴胡加芒硝下之等法。是仲景治少阳，亦有汗、下之法，在临证详察，因病施治，不可执一也。
●少阳全篇集解
《金鉴》曰：凡中风与伤寒五六日内，更见往来寒热，胸胁苦满，默默不欲食，心烦喜呕者，此是邪传少阳也。盖少阳之邪进可传太阴之里，退可还太阳之表，中处半表半里之间。外并于表则作寒，内并于里则发热，表里无常，故往来寒热不定也。少阳之脉下胸，循胁。邪凑其经，故胸胁苦满也。少阳邪近乎阴，故默默也。少阳木邪病则妨土，故不欲饮食也。邪在胸胁，火无从泄，上逼于心，故心烦也。邪欲入里，胃气外拒，故呕，呕则木气舒，故喜之也，此皆小柴胡应有之证也。其馀诸证，时或有之。总宜小柴胡汤为主，各随现证加减治之。然论中既分中风、伤寒之传，而不分其治者，何也？盖以太阳有荣卫之分，故风寒之辨宜严，及传阳明少阳，则无荣卫之分，且其邪皆化为热，故同乎治法也。
●少阳伤寒证治总诀
脉来弦，少阳病，口苦耳聋目眩运，胸胁苦满不欲食，心烦喜呕柴胡证。
或咳渴，或腹痛，胁或硬疼心悸动，小柴胡汤是主方，加减更须随证用。
首章言伤寒传入少阳所见主证也。口苦咽乾，目眩耳聋，胸胁苦满，往来寒热，默默不欲食，心烦喜呕而脉弦，主以小柴胡汤（见和解门）。
次章言少阳伤寒兼见、或有之证也。既有如前之脉证，而又或咳、或渴、或腹中疼、或胁硬痛、或悸不呕、或尿不利及舌胎滑白，皆少阳或有之证也，均宜小柴胡汤随证加减治之（俱见医方和解门）。
●少阳伤寒集解
成无己曰：邪在表里之间，谓之半表半里。论中兼言伤寒、中风者，是或伤寒，或中风，非谓伤寒又中风、中风复伤寒也。五六日，邪自表传里之时，邪在表则寒，在里则热。今在半表半里之间，未有定处，故往来寒热也。邪在表，心腹不痛。邪在里，则心腹胀痛。今言胸胁苦满，亦是在表里之间也。邪在表，呻吟不安。邪在里，则内烦也。经云阳入之阴则静默默，由邪方自表之里，在表里之间也。邪在表，尚能食。邪在里，不能食。不欲食者，未至于必不能食，故亦为在表里之间也。邪在表，则不烦、不呕。邪在里，则烦满而呕。今烦而喜呕，是邪在表，方传里也。邪初入里，未有定处，所传不一，故有或见诸证也。
《金鉴》曰：邪传太阳阳明，曰汗曰吐曰下。邪传少阳，惟宜和解，汗吐下三法皆在所禁。以其邪在半表半里，而角于躯壳之内。界在半表者，是客邪为病也。在半表半里者，是主气受病也。邪正在两界之间，各无进退而相持，故立和解之法。既以柴胡解少阳在经之表寒，黄芩解少阳在府之里热，犹恐在里之太阴正气一虚，在经之少阳邪气乘之，故以人参、姜、枣和中而预壮里气，使里不受邪而和还于表以作解也。世俗不审邪之所据，果在半表半里之间，与所以应否和解之宜，及阴阳疑似之辨，总以小柴胡汤为套剂。医家幸其自处无过，病者喜其药味平和，殊不知因循致误，亦复不浅。故凡治病者，当识其未然，图机于早也。
然少阳证又有可吐、可汗、可下三条。上言其禁，恐失宜也。此言其可，贵变通也。分别于下：
一、可吐：如邪传少阳，但胸满烦热者，太阳少阳轻邪也，宜栀子豉汤涌吐之；若胸满痞硬，气上冲喉，不得息者，太阳少阳重邪也，宜瓜蒂散吐之（俱见医方涌吐门）。
一、可汗：如邪传少阳，恶寒发热，四肢烦疼，心下支结而微呕者，太阳少阳表证也，宜柴胡桂枝汤微汗两解之（见医方和解门）。
一、可下：如邪传少阳，郁郁微烦，作呕不止，心下痛硬，少阳阳明表里证也，宜大柴胡汤缓攻两解之。误下不致变逆（见表里门）。
至已下之后，小柴胡证仍在者，复与小柴胡汤和解之。若邪欲解，则必蒸蒸而振，汗出而解，以下后虚故也。
〖合病并病全篇〗
●辨合病并病脉证治法
伤寒有六经之证，有六经之脉，井然不杂，则可直指为某经之病。若两经三经阴阳混淆，不可以一经名者；或一经未罢，又传一经，二经、三经同病而不归併一经者，则名曰合病。或二经、三经同病，其后归併一经自病者，则名曰并病。论中所著合病、并病，虽单举三阳经而未及阴经，然阳经既有合病、并病，则阴经亦必有之，可类推矣。如太阳病脉反沉，少阴病反发热，是少阴太阳合病也；阳明病脉迟，太阴病大实痛，是太阴阳明合病也；少阳病脉细而厥，厥阴病呕而发热，是厥阴少阳合病也。以上三者，虽无合病之名，而确有合病之实焉。且三阳皆有发热证，三阴皆有下利证，如发热而下利，是阴阳合病也。阴阳合病，若阳盛者，属阳经则下利，为实热，即论中所谓太阳阳明、阳明少阳、太阳少阳合病者是也。阴盛者，属阴经则下，为虚寒，即论中所谓少阴下利，反发热，不死。少阴下利清穀，里寒外热，不恶寒而面赤者是也。盖阳与阳合，不合于阴，为三阳合病，则不下利而自汗出，乃白虎汤证也。阴与阴合，不合于阳，为三阴合病，则不发热而吐利、厥逆，乃四逆汤证也。诚以人之藏府互根，阴阳相合。三阳既有合併之病，则三阴亦有合併之病，不待言矣。
●辨合病
合病者，一经未罢，又传一经，二经三经同病，而不归併一经也。
●辨并病
并病者，一经未罢，又传一经，初则同病，而后归併一经自病也。
●辨同病
同病者，谓阳经、阴经、表里同病也。
●太阳阳明合病总诀
太阳病，合阳明，无汗心烦肌热蒸，不下利兮加喘满，麻黄发汗自安宁。
不满喘，下利频，葛根汤服效通神。若不下利而多呕，半夏加添呕即平。
首章言太阳阳明相合为病也。如太阳则有恶寒无汗、头痛发热之证，阳明则有心烦不眠、肌热恶热之证。二阳合病，证当下利，若不下利，更加胸满而喘者，宜用麻黄汤发汗（见发表门）。
次章一言太阳阳明合病，有如前之证而不胸满喘急，且自下利者，则是合病本证也，当从正治，主以葛根汤（见发表门）。
又言有如前之合病，应下利而反不下利，但加呕者，亦用葛根汤，内加姜制半夏以平呕也。
●太阳阳明并病总诀
邪怫郁，界两经，表轻柴葛解肌灵，表寒深入将为热，两解还须服大青。
太阳罢，并阳明，潮热便难谵语生，手足汗蒸知胃实，大承攻下莫逡巡。
首章言太阳阳明并病，不与合病同例也。初因邪在太阳，发汗未彻，又传阳明经，此时邪犹怫郁于太阳阳明之表，尚未併入阳明之里，脉微洪，无汗，肌热，恶寒，头目眼眶痛，鼻乾，不眠者，服柴葛解肌汤两解之。
又言前证若加面赤身痛，脉浮紧而烦躁者，表邪深入，将化为热病也，治宜大青龙汤两解之（方见发表门）。
次章言太阳表证已罢，邪归併阳明一经而成并病也。邪入胃府，从阳化热，胃实则不大便而腹满痛，潮热谵语，手足汗出，喘冒不能卧，身不恶寒，脉滑实、沉实者，用大承气汤攻阳明之实热（见攻里门）。
●太阳少阳合病总诀
太阳证，合少阳，时常下利黄芩汤，若还下利而加呕，半夏二钱添入良。
不呕利，要更方，只服柴胡桂枝汤，六七日间有合病，此汤两解自然康。
首章言太阳少阳相合为病也。如太阳则有头痛发热、恶寒无汗之证，少阳则有寒热往来、口苦咽乾、目眩耳聋、胸胁满痛之证。二经合病，当自下利，宜服黄芩汤（见和解门）。若有如前之证而不下利，但加呕者，前汤内加制半夏二钱以止呕。
次章言虽有如前太阳少阳合病之证，然审其中，却不呕逆，并不下利，此非真合病，乃太阳少阳交代未清也，主以柴胡桂枝汤和解两经之邪（方见和解门）。
又言六七日间，有合病，用此汤两解，自然康也。
●太阳少阳并病总诀
太阳经，少阳经，二经并病证难分，头疼牵强目昏眩，心下痞硬似结胸。
邪未定，三法停，尚未归併法宜针，大椎肺俞肝俞穴，刺之泻热自然轻。
二章统言太阳少阳并病禁吐下三法也。如头项强痛，目眩昏冒，心下痞硬，状似结胸，是二经之邪尚未归併一经也。若误发汗，则生谵语；若误吐下，则心烦、惊悸，宜刺大椎、肺俞、肝俞三处穴道，以泻其热。
大椎穴在后项，脊骨第一节上骨陷中。肺俞穴在脊骨第三节下，两边第二行骨陷中。肝俞穴在脊骨第九节下，两旁第二行骨陷中。
●阳明少阳合病总诀
阳明证，合少阳，脉来滑数胃邪强，下利黏污是宿食，攻其积滞大承汤。
木脉弦，土脉长，土衰木盛不为祥，弦数下利呕酸苦，表里交治大柴汤。
首章言阳明少阳相合为病也。盖两经之证同见下利，方为合病。弦为少阳木脉，木胜则土负，负则死也。长为阳明土脉，土盛则木不能灾，则为顺也。若阳明少阳合病，下利黏秽者，脉必滑数，是宿食也，宜攻积滞，主以大承气汤（见攻里门）。
次章言阳明少阳合病，脉弦甚，固不祥。若脉弦数而不滑数，但下利而不黏秽，更加呕吐酸苦者，此表里俱实也，宜用大柴胡汤解表清里（方见表里门）。
●三阳合病总诀
三阳合，病丛生，未经汗下解肌灵，口乾腹痛多谵妄，面垢贪眠盗汗蒸。
三阳热，灼枯津，脉浮禁汗法宜清，纵然脉大君休下，主治白虎加人参。
二章统言太阳、阳明、少阳三阳合病禁汗下，只宜清解也。有因初患伤寒，未曾发汗，或未吐下，致寒邪郁于中，三阳诸证丛起者，宜服柴葛解肌汤清解表里（见发表门）。如已经汗吐下，而馀邪传遍三阳，寒郁为热，致口中乾燥，腹满胀痛，谵语妄言，面生油垢，欲眠遗尿，合目而出热汗者，此皆三阳热盛，津液枯竭之证。设若脉浮，禁不可汗。即令脉大，亦不可下。主以白虎汤，内加人参益气生津以清其热（见泻火门）。
以上皆三阳合病并病正治之法也，由此触类旁通，于以施治坏病、过经不解病而无难矣。兹不备载，分见各篇救逆门。
〖三阴受病传经欲愈脉证〗
《伤寒论》曰：阳去入阴，谓阳邪去表入里，传于三阴经也。凡伤寒三日，三阳传尽，三阴当受邪，其人身热，虽微而烦躁者，是邪去阳入阴而不解也。若其人反能食而不呕，脉静小，小便清，是邪未入于阴，为不传欲自愈也。
方有执曰：去者，往也。言表邪往而入于里，所以外无他热而内则烦躁也。盖身无大热，表热微也；心烦身躁，里热盛也。
成无己曰：表邪传里，里不和则不能食而呕。今反能食而不呕，脉静小，小便清，是邪不传阴，但在阳止也。
汪琥曰：邪在少阳，原呕不能食。今反能食而不呕，可征里气之和而少阳之邪自解，故曰不传，欲自愈也。

三阴伤寒篇  ***************************
〖太阴全篇〗
●辨太阴伤寒初终脉证治法
《金鉴》曰：六气之邪感人，虽同人受之，而生病各异者，何也？盖以人之形有厚薄，气有盛衰，藏有寒热，所受之邪每从其人之藏气而化，故生病各异也。是以或从虚化，或从实化，或从寒化，或从热化。譬诸水火，水盛则火灭，火盛则水耗，物盛从化，理固然也。诚知乎此，又何疑乎。阳邪传阴，变寒化热，而遂以为奇耶？自后汉迄今，千载以来，皆谓三阴寒邪不传，且以伤寒传经阴邪谓之直中。抑知直中？乃中寒之证，非传经之邪耶。是皆未熟读仲景之书，致有此误耳。如论中下利、腹胀满、身体疼痛者，先温其里，乃攻其表。温里宜四逆等汤，攻表宜桂枝汤。此三阳之邪传入太阴，邪从阴化之寒证也。如少阴病，下利，白通汤主之。此太阴寒邪传少阴之寒证也。如下利清穀、里寒外热、汗出而厥者，通脉四逆汤主之。此少阴寒邪传厥阴之寒证也。皆历历可据，岂得谓伤寒阴不相传，无阳从阴化之理乎？夫太阴湿土，纯阴之藏也。故病一入太阴，则邪从阴化者多，从阳化者少。从阴化者，如论中腹满吐食，自利不渴，手足自温，腹时自痛，宜服理中四逆辈者是也。从阳化者，如论中发汗后不解，腹满痛者，急下之，宜大承气汤。又，腹满大实痛者，宜桂枝加大黄汤主之者是也。盖脾与胃同处腹中，故腹满腹痛，两皆有之。然腹满为太阴土病，心下满为阳明主病。其阳明亦有腹满者，以阳明腹满与热同化，故必有潮热自汗、不大便之证，而不似太阴与湿同化，有发黄暴烦、下利秽腐之证也。诚能更于腹之时痛、大实痛、腹满痛数条，详审其虚实寒热，随证斟酌，温之下之，则了无遗义矣。此篇总括太阴脉证治法之要诀也。
●太阴阴邪总诀
三日满，三阳尽，邪传太阴变寒证，从阴化寒脉沉迟，吐食腹满时痛甚。
理中汤，可频进，手足自温亦不论，下利不渴与诸般，此汤加减何容紊。
首章言伤寒初传太阴，邪从阴化之寒证也。脉沉迟，太阴阴邪脉也。吐食腹满，腹中有时痛，有时不痛，太阴里寒证也。手足自温，邪入阴也。主以理中汤（见医方祛寒门）。
次章言有如前之脉证，正用理中汤治之。若兼他证，又当随证加减也。如自利不渴，藏无热也。若利少吐多，当去白术、加生姜；惟下利多，虽兼吐证，仍用白术；渴欲饮水，更倍白术；腹满，去白术，加附子；脐下动，气欲作奔豚，去白术，加肉桂；中寒，倍乾姜；腹痛甚，倍人参；心下悸，加茯苓。
●太阴阴邪集解
《总注》曰：太阴脾经也，其脉布胃中，络于嗌。寒邪传于太阴，故腹满时自痛。寒邪循脉犯胃，故吐食不下，此太阴里虚，邪从寒化之证也，当以理中四逆辈温之。若腹满嗌乾，不大便，大实痛，始为太阴里实，邪从热化之证，当以桂枝加大黄汤下之矣。若以太阴虚寒之满痛，而误认为太阴实热之满痛而下之，则寒虚相搏，必变为藏结，痞硬及自利不止矣。
此条为太阴病之提纲，后凡称太阴病者，皆指此证而言也。
吴人驹曰：太阴自利，有时而腹自痛，非若蓄积而常痛者。若以时痛为实，从而下之，其满益甚，必令胸下结硬，而自利不止。曰胸下者，阴邪结于胸下之阴分，异于阳邪结胸之在胸间，且按之而痛也。曰结硬者，无阳以化气则为坚阴，异于痞之濡而软也。彼皆阳从上陷而阻留，此则阴从下逆而不归，寒热大别也。
程应旄曰：阳邪亦有腹满得吐则满去而食可下者，今腹满而吐食不下，则满为寒胀，吐为寒格也。阳邪亦有下利腹痛得利则痛随减者，今下利而腹时自痛，则利为寒利，痛为寒痛也。
论曰：伤寒四五日，腹中痛，若转气下趋少腹者，此欲自利也。谓邪传太阴之时，腹痛转气，下趋少腹者，因里虚不能守而寒邪上迫，欲自利之候，确是太阴寒痛也。若不转气下趋，痛自下攻上，则属阳明实痛矣。此仲景示人不可以寒痛为实而妄议下也。
《总注》曰：三阴同属藏寒，少阴厥阴有渴证，太阴独无渴证者，以其寒在中焦，总与龙雷之火无涉；少阴中有龙火，底寒甚则龙升，故自利而渴。厥阴中有雷火，故有消渴，太阳一照，雷雨收声，故发热则利，见厥而复利也。又曰：少阴属肾水，热入而耗其水，故自利而渴。太阴属脾土，寒入而从其湿，则不渴而自利，故太阴自利，法当温也。
●太阴阳邪总诀
太阴邪，从阳化，脉数咽乾腹满大，实痛桂枝加大黄，若成胃实大承下。
脉浮弱，休议下，腹中时痛或时罢，桂枝汤加芍药医，邪陷太阴能自化。
首章言太阴邪从阳化之热证也。有因太阳病误下之，致邪陷太阴，脉数咽乾，太阴热也。腹大满痛，痛无止时，太阴有馀证也，宜以桂枝加大黄汤，升举阳邪而泻内实（见医方发表门）。
若成阳明胃实，痞满燥实坚全见者，当用大承气汤先攻里，后解表（见攻里门）。
次章申言太阴邪从阳化，亦有虚实之分也。如脉浮弱，胃气虚也。腹不大满，时痛时止，不足之证也，但用桂枝加芍药汤和之（见发表门）。
●太阴阳邪集解
《总注》曰：本太阳中风病，医不以桂枝汤发之，而反下之，因而邪陷入里，如无他证，惟腹满时痛者，此属太阴里虚痛也，故宜桂枝加芍药汤，以外解太阳之表而内调太阴之里虚也。若大满实痛，则属太阴热化，胃实痛也，故宜桂枝加大黄汤，以外解太阳之表而内攻太阴之里实也。
刘宏壁曰：太阴无可下之法也。设在经则各经已无可下之理，在藏则太阴尤无受下之处，桂枝加大黄汤安能无疑乎？不知脾与胃相表里也。太阳误下，太阴受邪，适胃有宿食，则脾因胃之实而实，亦即因太阳之邪而痛矣。若既大满大痛，已成胃实，又非此汤所能胜任，故宜大承气汤急攻其里，而后和表也。
程应旄曰：脉浮弱，腹满时痛者，太阴之证见矣。然太阳表邪内陷，留滞于太阴，非藏寒痛也，仍用桂枝汤升发阳邪，但倍加芍药以调和之。
柯琴曰：腹满为太阴阳明俱有之证，然位同而职异。太阴主出，太阴病则腐秽气凝不利，故满而时痛。阳明主纳，阳明病则腐秽燥结不行，故大实而痛。是知大实痛是阳明病而非太阴病矣。仲景因表证未解，阳邪已陷入太阴，故倍芍药以益脾调中，而除腹满之时痛，此用阴和阳法也。若表邪未解，而阳邪陷入阳明，则加大黄以润胃通结而除其大实之痛，此双解表里法也。凡妄下，必伤胃之气液。胃气虚，则阳邪袭阴，故转属太阴；胃液涸，则两阳相搏，故转属阳明。属太阴则腹满时痛而不实，阴道虚也；属阳明则腹满大实而痛，阳道实也。满而时痛，是下利之兆；大实而痛，是燥屎之征。故一则倍加芍药，小变建中之剂；一则少加大黄，微示调胃之方也。
●太阴阳明同病总诀
太阴寒，阳明热，表里同病须详择，汗后腹满时减复，寒虚厚朴方可啜。
发汗后，表不彻，腹满大痛无休歇，实热内壅便不通，大承攻里为先策。
首章言脾与胃表里同病，当分虚实寒热也。如发汗后，表邪已解，但见腹中时满，时不满，减复如常，而无腹痛燥结之证者，此是太阴寒邪。寒虚之气上逆作满，乃可温之证，服厚朴生姜半夏人参甘草汤，以散满温中降逆（方见和解门）。
次章申言脾胃同病，有属实热者。如发汗后，表邪不解，从阳化热，则见腹满大痛，终日不减，常常而满，或不大便，此为转属阳明实热内壅之满，乃可攻之证，服大承气汤（见攻里门）。下之而腹满如故，即减去一二分，算不得减，不妨再下之，必当以减尽为度。
●太阴阳明同病集解
成无己曰：吐后胀满与下后胀满皆为实者，言邪气乘虚入里而为实也。今发汗后，外邪已解，腹时胀满，知非里实，由太阴不足，脾气不通，故壅而为满也，与此汤和脾气而降逆气，宜矣。至后条，发汗后，表不解，腹满大痛者，乃腹满不减、减不足言之实满也，当用大承气汤下之。
《总注》曰：太阴为病，必腹满而痛，治之之法，当以脉消息之。若其人脉弱，续自便利，则其中不实，设当行大黄芍药者，宜减之。以胃气弱，难堪峻攻，其便易动故也。由此推之，可知大便硬者，不论在阴在阳，凡脉弱，皆不可轻下也。或问：大黄能伤胃气，故宜减。芍药能调脾阴，何以亦宜减？答曰：脉弱则气馁不充，仲景以温甘之药能生气。芍药之味酸寒，虽不若大黄之峻，要非气弱者所宜多用，故亦减之。
〖少阴全篇〗
●辨少阴伤寒初终脉证治法
少阴肾经，水火之藏。邪伤其经，随人虚实，或从水化以为寒，或从火化以为热。水化为阴寒之邪是其本也，火化为阳热之邪是其标也。阴邪之脉沉细而微，阳邪之脉沉细而数。至其见证，亦各有别。阴邪但欲寐，身无热；阳邪虽欲寐，则多心烦。阴邪背恶寒，口中和；阳邪背恶寒，则口中燥。阴邪咽痛不肿；阳邪咽痛则肿。阴邪腹痛，下利清穀；阳邪腹痛，下利清水，或便脓血也。阴邪外热、面色赤，里寒大便利、小便白；阳邪外寒、手足厥，里热大便秘、小便赤。此少阴标本寒热之脉证也。凡从本之治，均宜温寒回阳；从标之治，均宜攻热救阴、回阳救阴，其机甚微，总在临证详究，辨别标本寒热，以急施其治，庶克有济，稍缓则不及矣。
●少阴阴邪总诀
太阴罢，传少阴，沉细而微脉可凭，背恶寒兮但欲寐，口和腹痛并咽疼。
利清穀，骨节疼，四肢厥冷是寒淫，阳浮面赤尿清白，四逆一汤主治灵。
此二章统言伤寒初传少阴，邪从阴化寒所见脉证治法也。脉沉细而微，少阴阴邪之脉也。背恶寒而身无热，阳气虚也。但欲寐，阴气盛也。口中和，口不干燥也。腹中时痛，咽痛不肿，下利清穀，寒盛于中也。骨节疼痛，四肢厥逆，寒淫于外也。面色赤，属阳浮。尿清白，属里寒，宜温中散寒，主以四逆汤（见医方祛寒门）。
原注曰：少阴病，但欲寐，脉沉者，若无发热口燥之证，则寒邪已入其藏，不须迟疑，急以四逆汤温之，消阴助阳可也。
●少阴阴邪集解
《伤寒论》曰：少阴之为病，脉微细，但欲寐也。
张璐曰：此言少阴之总脉总证也。盖少阴属水，主静，即使热邪传至其经，在先之脉虽浮大，此时亦必变为沉细，在先之证虽烦热不宁，此时亦变为昏沉嗜卧。但须辨出脉细沉数，口中燥，为热证；脉微细，口中和，为寒证。以此明辨，万无差矣。
汪琥曰：少阴病，本脉微细，但欲寐。今轻取之微脉不见，重取之细脉几亡，伏匿而至于沉。此寒邪深入于里，殆将入藏，温之不容或缓也。稍迟则恶寒身蜷，吐利烦躁，不得安卧，手足逆冷，脉不至死而死证至矣。
●少阴阳邪总诀
少阴邪，从阳化，口燥咽乾阳热跨，沉细而数脉有力，泻阳救阴大承下。
四五日，不呕下，变生烦扰无休暇，阳邪乘阴不得眠，黄连阿胶汤可化。
首章言少阴邪从阳化之热证也。少阴病，但欲寐，前条从阴化寒，则脉沉细无力。今从阳化热，则脉沉细加数而有力矣。前条口中和，咽痛不肿。今则口中燥而咽乾肿痛矣，此因水不上升，热之甚也，宜泻阳救阴，主以大承气汤（见攻里门）。
次章承上条言，少阴但欲寐之证，已病二三日，或至四五日内，忽然变生心烦不得眠，而不呕不下利者，是阳邪乘阴，阴不能静也，宜清阳益阴，服黄连阿胶汤（见和解门）。
●少阴阳邪集解
《总注》曰：二三日，邪在少阴，故脉沉细，但欲寐。至四五日，邪已转属阳明，故无呕利厥逆诸证，而心烦不得眠者，是阳明之热内扰少阴，故不欲寐，法当解热滋阴也。至若二三日内即口燥咽乾、脉沉数有力者，必其人胃火素盛，肾水素亏，当以大承气汤泻胃火以救肾水。若迁延时日，肾水告竭，其阴必亡，虽下之亦无及矣。
成无己曰：与大承气汤急下之以全肾，何也？经云：三阴经受病，已入于府者，可下而已。则是此条少阴病乃入府证也。少阴邪热已转属于府，胃府实热，消灼肾水，故口燥咽乾，用大承气以泻府而实热自除。且少阴之藏，本属肾水，胃府属土，泻土所以救水也。
●少阴太阳同病总诀
少阴寒，太阳表，表里同病君须晓，反发热兮脉只沉，麻附细辛汤可了。
二三日，热不了，却无吐利里寒扰，热浮于外缓温之，前汤去细加甘草。
首章言同病初起所见脉证治法也。少阴病，脉沉，为寒之证，当无热，今反发热，是兼有太阳之表也，宜温散，用麻黄附子细辛汤。
次章言同病得之二三日，热仍不解，亦无里寒吐利之证，是邪已衰，但热仍在外，法当缓温而和之，用麻黄附子甘草汤（俱见发表门）。
前言少阴阴邪本病，但欲寐，脉沉细而微，当不发热。今病初起而反发热，脉只沉而不微细者，是少阴之里寒兼有太阳之表热也，故用麻黄附子细辛汤温中散寒，固元阳以发汗，则两感之寒邪均得而解矣。
后详上条，少阴病，得之二三日，仍脉沉，发热不解，亦无吐利里寒之证者，知邪已衰，但热仍在外，尚当汗之，但不可过，故用麻黄附子甘草汤。
●少阴太阳同病集解
《总注》曰：一起病，便发热，是兼太阳证，邪在表也。脉沉，少阴位北而居里也。以其居里，邪在表而发热，故曰反也。以其邪在表，不在里，故用麻黄发之。以其本阴而标寒，故用附子温之。细辛辛温，通于少阴，用之以佐主治者，以其专经而为嚮导也。次条详上条而言。少阴病，得之二三日，仍脉沉，发热而无里寒吐利证者，知邪已衰，热浮在外，宜缓温而和之，故前汤去细辛，加甘草，于温散之中寓有和意也。
程知曰：三阴经表法与三阳经不同。三阴必以温经之药为表，而少阴尤为紧关，故用散邪温经之剂，俾外邪之深入者可出而内，阳亦不因之而外越矣。
〖厥阴全篇〗
●辨厥阴伤寒初终脉证治法
厥阴者，阴尽阳生之藏，与少阳为表里者也。故其为病，阴阳错杂，寒热混淆。邪至其经，从化各异。若其人素偏于热，则邪从阳化，故消渴、气上撞心、心中疼热、蛔厥口烂、咽痛喉痹、痈脓便血等阳证见矣。若其人素偏于寒，则邪从阴化，故手足厥冷、脉微欲绝、肤冷藏厥、下利除中等阴证见矣。所以少阳不解，传变厥阴而病危；厥阴病衰，转属少阳为欲愈。阴阳消长，大伏危机。兹以阴阳从化、厥热胜复之微旨详发于篇中，俾学者便于记诵，临证诊治有要道焉。
●厥阴分节注解
《伤寒论》曰：厥阴之为病，消渴，气上撞心，心中疼热，饥而不欲食，食则吐蛔。下之，利不止。
此条总言厥阴阳邪化热之大纲。厥阴者，为阴尽阳生之藏。邪至其经，从阴化寒，从阳化热。故其为病，阴阳错杂，寒热混淆也。消渴者，饮水多而小便少，乃厥阴热化而耗水也。厥阴之脉起足大指，循股内，入阴中，环阴器，抵少腹，贯心膈。其注肺热邪循经上逆膈中，故气上撞心，心中疼热也。饥而不欲食者，非不食也，因食则动蛔而吐，故虽饥而不欲食，食则吐蛔也。夫消渴多饮，饥不能食，则胃中所有者，但水与热耳。若更以厥阴热气挟蛔撞疼，误认为转属阳明之实痛而下之，则胃愈虚，必下利不止矣。此条申解厥阴传经热邪为患，历举其证，以禁误下也。
《伤寒论》曰：脉微而厥，至七八日，肤冷，其人躁无暂安时者，此为藏厥，非蛔厥也。蛔厥者，其人当吐蛔。今病者静而复时烦者，此非藏寒，蛔上入其膈，故烦。须臾复止，得食而呕，又烦者，蛔闻食臭出，其人当自吐蛔。蛔厥者，乌梅丸主之，又主久利。
此条总言厥阴阴邪化寒之大纲。伤寒脉微而厥，厥阴脉证也。至七八日不回，手足厥冷，而更通身肤冷，躁无暂安之时者，此为厥阴阳虚阴盛之藏厥，非阴阳错杂之蛔厥也。若蛔厥者，其人当吐蛔。今病者静而复时烦，不似藏厥之躁无暂安时，知非藏厥之躁，乃蛔上其膈之上，故其烦须臾复止也。得食而吐又烦者，是蛔闻食臭而出，故又烦也。得食蛔动而呕，蛔因呕吐而出，故曰其人当自吐蛔也。蛔厥，主以乌梅丸。又主久利者，以此药性味酸、苦、辛、温、寒、热并用，能解阴阳错杂、寒热混淆之邪也。藏厥者，宜吴茱萸汤。兼少阴者，宜四逆、通脉、附子等汤，临证选用可也。此条详辨厥阴阴邪化寒，以明藏厥、蛔厥之不同，而出其治也。
●厥阴阴邪总诀
邪化寒，藏厥甚，肤冷脉微躁不静，四逆吴萸附子汤，缩阴转筋皆同进。
藏厥轻，脉细甚，当归四逆随加并。时烦呕吐为蛔厥，但服乌梅丸即定。
首章先言厥阴藏寒之重证，分别治法也。脉微细，四肢厥冷者，阳气衰微也。肤冷者，通身肌肤冰冷也。躁不静者，心烦身躁无有暂时安也。缩阴转筋者，如男子外肾被寒收引，缩入少腹，妇人则两乳缩小，阴器束紧，少腹牵痛。要皆舌短，胎滑不干而见黑色。故均服四逆汤、吴茱萸汤、附子汤，听其选用（俱见祛寒门）。再有灸法附于后。
次章前三句言藏厥轻证，又当分别施治也。如脉微细欲绝，手足厥寒而不通身肤冷，亦不烦躁无安时，则非阳虚阴盛之比，故不用姜、附之类，主以当归四逆汤，和厥阴以散寒邪，调荣卫以通阳气（方见祛寒门）。又当随证加并，如少腹满，按之痛而厥冷者，其人内有久寒，则加吴萸、生姜以直走厥阴，温而散之也。
次章末两句分别蛔厥证治也。蛔厥者，厥逆吐蛔，静而时烦，烦而时止，因蛔动始烦也。饥不欲食，得食而呕，因蛔闻臭气而始呕也。盖木盛则生风，蛔为风化，饥则胃中空虚，蛔闻食而出，故吐蛔，饥不欲食也，主以乌梅丸（见医方杀虫门）。轻者用理中汤去甘草，加川椒、乌梅，煎服（见祛寒门）。
●厥阴阴邪集解
《总注》曰：伤寒六七日，脉微，手足厥逆，通身肤冷，烦躁无有安时者，是厥阴藏寒之重病也。若不早为阴消阳长之计，必至于阴气寝盛，厥冷日深，烦躁日甚，虽用吴茱萸、附子、四逆等汤，恐缓不及事，当灸厥阴太冲穴。太冲穴在两足大指后，离指甲寸半，骨陷中动脉处，为厥阴脉之所注。各灸三壮，以通其阳。灸后手足仍厥冷，过时不还者，是阳已亡也，必死。
郑重光曰：藏厥轻病，但手足厥冷、脉微细欲绝者，是厥阴伤寒之外证也。当归四逆汤是厥阴伤寒之表药也。
程知曰：厥阴轻证，不用姜附者，以证无下利，不属纯阴也。盖脉细欲绝之人，姜、附亦足以劫其阴，故不惟不轻用下，且亦不轻用温也，此治厥阴厥逆与治太阴、少阴不同也。至若内有久寒，非辛温甘缓之品所能兼治，则加吴萸、生姜之辛热，更用酒煎，佐细辛直通厥阴之藏，速散内外之寒，是又救厥阴内外两伤于寒之法也。
林澜曰：阳烦阴躁，是烦轻躁重也。故藏厥言躁，蛔厥言烦，已具安危之异。藏厥者，阳气将脱，藏气欲绝而争，故藏厥为死候。若蛔厥者，藏气虚寒而未至于绝。藏气寒，则蛔不安其宫而动；藏气虚，则蛔求食而出，故其证吐蛔，主以乌梅丸安之。
●厥阴阳邪总诀
从阳化，热厥频，烦渴便硬撞心疼，舌卷胎焦消渴甚，肾为热灼缩宗筋。
前证的，服大承，若有疑似要分明，四肢厥冷热未定，四逆散中加味灵。
首章先言厥阴热厥之主证，分别治法也。厥阴邪从阳化热，又有可下之条。厥阴者，谓手足寒冷，即四逆证也。今厥而复热，热而复厥，厥热相因，厥微热微，厥深热深，是为阳厥也。少腹烦满，大便燥硬，舌卷而胎焦乾，饮水多而小便短赤，外肾为热所灼，宗筋牵痛，缩入少腹，妇人则阴户拘急，乳缩牵疼，皆属厥阴热厥主证，宜大承气汤下之（见攻里门）。
次章申言热厥证，尚未的确，慎不可下也。如寒热二厥疑似不分，但见四肢厥冷，虽有如前阳邪证，尚未确者，用四逆散随证加味（见祛寒门），先服以疏通厥阴，其厥不回，再审证施治。
●厥阴阳邪集解
《总注》曰：伤寒一二日即厥，四五日仍厥不已者，是阴盛阳衰之寒厥也。寒厥，即藏厥也。若一二日厥，至四五日而热；或一二日热，至四五日而厥，前厥后热，前热后厥，是阴阳互为胜复之热厥也。热厥，即阳厥也。厥深者热亦深，厥微者热亦微，此乃应下之热厥，非当温散之寒厥也。若误认为寒厥而反用温散之剂，则益助其热上攻，必口伤烂赤而成恶候。至若热证，只见二三宗，其人但四肢冰冷，寒、热二厥界在疑似，慎不可下，惟用四逆散随证加味，以和阴散邪，轻者自愈。尚厥不回，再审寒热，或汗、或下，分别治之。
成无己曰：经云诸四逆者不可下之，此条又云应下，最宜详审。先贤谓阳厥证，手足虽厥冷，而或有温时；手足虽逆冷，而掌心必温暖。戴元礼又以指甲之温冷、爪色之红活青白，别厥之寒热，皆慎之至也。
●少阴厥阴外热里寒总诀
厥阴肝，少阴肾，外热里寒同一论，面色赤微身热微，脉迟郁冒戴阳证。
不恶寒，面赤甚，脉微欲绝肢冷并，下利汗蒸是格阳，通脉四逆加味进。
首章先言少阴、厥阴俱有戴阳证，属外热里寒也。面微赤，身微热，似表有阳热也。脉迟而下利清穀，是里有阴寒也。夫内有里阴之寒，外有表阳之热，则阴得阳化而解者，有之。但其未解之先，病人必郁冒汗出而解。所以然者，面戴之虚阳与下利之虚阴两相和顺，故作解也。此非在下之阴格在上之阳，所以病人虽冒而厥必微，必不似不解之冒厥而甚也。戴阳、郁冒、格阳三证，俱见后集解。
次章承上条，互言格阳证以出其治也。脉微欲绝，四肢逆冷，下利清穀，阴极里寒也。不恶寒，面色赤，身热汗蒸，格阳外热也，主以通脉四逆汤，随证加味治之（见医方祛寒门）。
〖辨戴阳证〗
林润曰：戴阳者，阳浮于上，如相负载也。夫真寒入里，阴气未有不盛者，然其剧，不过阳愈微、阴愈盛耳。
喻嘉言曰：戴阳证，下利，脉沉迟，里寒也。面少赤，身微热，是仍兼外邪，必从汗解，但必见微厥。此中大伏危机，其用法当迥异常法矣。
〖辨郁冒证〗
汪琥曰：郁冒者，头目之际郁然昏冒，乃阳气能胜寒邪，里阳回而表和顺，故解郁冒。汗出而解者，是阳回里寒散而荣卫和，故自汗出而解，非谓解表而使之汗出也。
〖辨格阳证〗
《金鉴》曰：格阳者，拒格其阳也。亦曰隔阳，阴阳隔离也。少阴经热因寒格，无论腹痛、乾呕、咽痛，皆下利中格阳之证，即使利止而脉仍前欲绝不出者，亦不得谓里寒已退，辄妄治其外热也。须循四逆汤条例，消阴翳于下部，但加葱白，宣阳气于下焦，使阳气通而脉亦出，方为全愈。
彤园曰：三阴伤寒，俱有下利证。自利不渴者，属太阴。自利而渴者，属少阴。惟厥阴下利，属于寒者，厥而不渴，下利清穀；属于热者，消渴饮多，下利清水，或里急后重，或便脓血也。亦有邪热不杀穀，完穀不化，协热下利之证，治各不同，当于脉之阴阳虚实辨之（另详二卷伤寒辨证篇）。
六经伤寒脉证治法已次第疏明、分节集解，具列卷首，又历举致变、救逆、合病、并病、同病、兼病，附录于后，法律井然，示学者以有所遵循也。第六经篇中，证候传变，各有寒热虚实之分。且类伤寒五证，同伤寒十二证治，有因时制宜之妙，非辨之明、审之确，不至目迷五色者几希。谨遵御纂《医宗金鉴》例，发明切要证治八十馀条，荟萃成篇，列于二卷，大纲毕举，万目咸张。庶几伤寒门中，经权常变，法无剩义，俾学者知所变通云。


卷二·伤寒辨证篇  ——————————————————————————————————————————————————————————————————————————————————————————

辨两感伤寒脉证治法  ***************************
两感者，藏府表里同病也。一日初受病，恶寒头痛，太阳表也，而又口乾烦渴，是兼少阴里证。二日受病，身热谵语，阳明病也，而又腹满，不欲食，是兼太阴里证。三日受病，耳聋目眩，少阳邪也，而又囊缩厥逆，是兼厥阴里证。凡伤寒传经之邪，其为病也渐；两感之邪，其为病也速。盖因阳邪酷烈，正不能御，所以三日后水浆不入，六府之气欲绝，昏不知人，五藏之神已败，而不即死者，赖有胃气未尽耳。故又三日，其气乃尽而死。张洁古制大羌活汤，以羌、独、芩、连辈，辛甘以散太阳之表，苦寒以清少阴之热。施之于表里不急者，因为得法也。若夫一日则头痛，口乾烦渴，二日则身热谵语，腹满不欲食，三日则耳聋，囊缩而厥，水浆不入，昏不知人。传变如此迅速，恐用大羌活汤平缓之剂反失机宜，当遵仲景治有先后之说，审其表里孰急，随证施治，犹或可活。故于此证初病一日，表里俱热者，依少阴病，得之二三日，口燥咽乾之法，用大承气汤重剂以泻阳邪之烈。表里俱寒者，依少阴病，始得之，反发热，脉沉之法，用麻黄附子细辛汤，以解阴邪之急。两感二日，表里俱实者，依阳明病，谵语，有潮热，腹满，大实痛之法，用大承气汤，以攻胃府之邪。表里虚者，依三阳合病，腹满身痛，面垢，谵语之法，用人参白虎汤，以清在经之热。两感三日，表里俱热者，依厥深热亦深之法，用大承气汤，以泻在府之热。表里俱寒者，依脉微欲绝，手足厥寒之法，用当归四逆加吴萸生姜汤，和厥阴以散阳邪。要之，两感急病，须计程施治，稍缓则不及事矣。图治于早，或可得生，后之学者，其留意焉。
〖两感总诀〗
●第一日太阳少阴两感
两感脉，大而沉，一日膀胱与肾经，头痛寒热太阳表，口乾烦渴属少阴。
表里热，服大承，重剂泻阳以救阴，表里寒从少阴治，麻附细辛汤可平。
首章统言太阳少阴两感，初起所见脉证也。膀胱，表也；肾脏，里也。如第一日初病两感，其脉大，太阳脉也。脉沉，少阴脉也。其证恶寒，头痛，太阳表也。口乾，烦渴，少阴里证也，此中又有寒热之分。
次章分别太阳、少阴两感，寒热脉证治法也。如第一日有如前之证，但见脉大而沉数有力者，此为表里俱热，依一卷少阴阳邪例，用重剂大承气汤，以泻阳救阴（见医方攻里门）。若有如前之证，但见脉大而沉迟无力者，此为表里俱寒，依一卷少阴太阳同病例，用麻黄附子细辛汤以散寒温中（见医方发表门）。
●第二日阳明太阴两感
两感脉，长而沉，二日阳明太阴病，潮热谵语胃家证，满不欲食属脾经。
表里实，服大承，腹大实痛例中寻，表里虚从合病治，大剂白虎加人参。
首章统言阳明、太阴表里两感所见脉证也。胃府，表也；脾脏，阴也。如第二日表里两感，其脉长，阳明脉也。长而沉，兼太阴脉也，其证潮热谵语，胃家实也。腹满不欲食，脾经里证也，此中又有虚实之分。
次章分别阳明、太阴两感虚实脉证治法也。如第二日有如前之证，但见脉长而沉数有力，燥渴谵语，大便硬结，腹大实痛，终日不减者，此为表里俱实，依一卷太阴阳明同病例，用大承气汤攻之。若有时如前之证，但见脉长而沉迟无力，腹中满痛，时减时作，面生油垢，贪眠懒食者，此为表里俱虚，依一卷三阳合病例，用大剂人参白虎汤，益气生津以清其热（方见泻火门）。
●第三日少阳厥阴两感
两感脉，弦而沉，三日少阳厥阴病，耳聋胁痛胆家证，烦满囊缩属肝经。
表里热，服大承，厥深热深例中寻，表里寒从藏厥治，当归四逆姜萸增。
首章统言少阳厥阴表里两感所见脉证也。胆府，表也；肝藏，里也。如第三日表里两感，其脉弦，少阳脉也。弦而沉，兼厥阴脉也。其证耳聋胁痛，少阳病也。烦满囊缩，厥阴里证也。此中又有寒热之分。
次章分别少阳、厥阴两感寒热脉证治法也。如第三日有如前之证，但见脉弦而沉数有力，舌卷胎焦，烦渴心疼，囊缩阴紧，少腹牵痛者，此为表里俱热，依一卷厥阴阳邪例，用大承气汤，先攻里热（见医方攻里门）。若有如前之证，但见脉弦而沉细无力，舌短胎滑，通身冰冷，男子缩阴，妇人阴急，两乳缩小，面色黑暗者，此为表里寒证，用当归四逆加吴萸生姜汤，温中散寒（见医方祛寒门）。
〖两感附法总诀〗
两感病，无定形，前将证治逐条分，阴阳表里和寒热，虚实机缄脉里寻。
大羌活，洁古增，表里不急服之灵，陶氏冲和灵宝饮，回阳六一法通行。
首章申明两感之证，三阳三阴相合为病，无有定形，故已前三章逐条分别揭明阴阳、表里、寒热、虚实脉证，以出其治也。
次章附录诸家方法，有可通者。如张洁古之大羌活汤、陶节庵之冲和灵宝饮，施之于表里不急之两感病，亦可凑效（见医方发表门）。又如节庵之六一顺气汤，可代大承气汤治两感实热之证（见攻里门）。如节庵之回阳救急汤，可代四逆等汤，治两感里寒之证（见祛寒门）。以上数方，皆可通用，惟在医师斟酌而已。

辨致变坏病脉证治法  ***************************
坏病者，谓不当汗而汗，不当吐而吐，不当下而下，即当汗吐下而用法过甚，或当汗吐下而施治失宜，皆为失治致变，所以成坏病也。凡三阴三阳，若汗、若吐、若下、若温针、火熏、火熨、火灸、火劫等法，致诸坏病者；有汗后亡阳，眩冒振惕，魄汗不收者；有下后虚中结胸痞硬，下利不止者；有吐后胸腹烦满，扰乱不安者；有温针后迫血妄行，惊悸发狂者；甚至阳毒发斑，颠狂妄乱，阴躁欲死，神昏谵语，循衣摸床者。以上证治，散见六经篇中，难以枚举，惟在学者熟读一卷伤寒篇，以穷其理，次详审二卷辨证篇，以通其变，则理无不明，而治无不当矣。
方有执曰：伤寒坏病，既不可定以正名，则亦难以出其正治。故但示人以随机应变之微旨，一以贯之，斯言尽之矣。
〖致变坏病总诀〗
太阳三日已发汗，若吐若下若温针，不解致逆成坏病，须详脉证犯何经。若是垂危难辨证，阴阳纷错莫能凭，独参煎汤频冷服，鼻上津津汗者生。
注曰：太阳病三日，邪在三阳之时，若已经发汗而不解，至吐下温针其法备施，病仍不解，且生杂病，是以前诸法失宜致变也。如汗后亡阳动经，躁渴谵语，下后寒中，虚烦，结胸痞硬，吐后内烦、虚扰，胸膈满胀，温针后吐衄发黄，惊悸狂妄之类，皆属坏病。须详审其脉证，知其犯何经之逆，随证施治，以反逆为顺，难以成法拘也。诸般证治，详见《伤寒论》中。至若脉微欲绝，神昏不能言，循衣摸床，叉手冒心等，重困垂危，阴阳难辨，六经莫可凭之证，此时惟用人参煎汤，徐徐冷服，以待其机。尚得鼻上津津有汗，则为可生之兆也。

辨别诸证  ***************************
〖表证〗
表证，谓寒邪在表，无汗发热，恶寒恶风，头项强痛，身肢疼痛也。太阳经主表，故曰表证。有是证而无汗者，属表实，宜发汗；有是证而有汗者，属表虚，不可发汗，虽有风邪，只用桂枝汤解肌可也。若表实无汗，重者用麻黄汤，轻者用麻桂各半汤。时有汗，时无汗者，用桂枝二麻黄一汤（俱见发表门）。如表实躁热甚者，当服三黄石膏汤（见表里门）。表实热微者，服大青龙汤。不躁有热者，服桂枝二越婢一汤（俱见发表门）。以上表证，不必悉具，亦不论日数多少，但见有头痛、恶寒二证，即为表邪未罢，虽有里证，当先解表，表解之后，乃可攻里，不可用药失序也。余法详一卷太阳篇。
〖里证〗
里证，谓热邪内结，大便不通，恶热潮热，自汗蒸蒸，口燥舌乾，烦渴谵语，腹满硬痛也。阳明胃府主里，故曰里证。里实者，有脾约，有胃实，有大便难三证，均为可下。然亦当审其轻重，用诸承气汤、麻仁丸，分别下之，庶乎无过也（俱见攻里门）。若便溏者，为里虚，即有是证，不可妄下，只宜清解里热也。余法详见一卷阳明少阴篇。
〖阳证〗
阳证，谓阳热之证也。不论三阴三阳，凡见是证者，均为阳热有馀也。阳主动，故身体轻便。阳气盛，故气高而喘。阳主热，故口鼻气蒸手。阳主寤，故目睛了了而不眠。亦有热极朦胧，似不了瞭然，必目赤多眵，非若阴证之不了了而神短无光也。阳气热，故身热，面唇红，指甲红也。阳热入里，故心烦口燥，舌乾而渴，小便赤也。表实者，用三黄石膏汤发之（见表里门）。里实者，用诸承气汤下之（见攻里门）。表里不实而热盛者，用白虎解毒等汤清之（方见泻火门）。余法详一卷三阳篇。
〖阴证〗
阴证，谓阴寒之证也。不论三阳三阴，凡见是证者，均为阴寒不足也。阴主静，故身体常重而难转侧。阴主寐，故目睛不了了而但欲眠。阴气虚寒，故呼吸息短，口鼻气冷也。阴淫于外，故面无红色，四肢厥冷，爪甲色青也。阴邪入内，故呕吐时烦，下利清穀，小便清长也。以上皆三阴寒证也，治法宜温，如理中汤、四逆汤、附子汤，吴茱萸汤，皆应用之方，惟在临证时选用（俱见祛寒门）。余法详一卷三阴篇。
〖阳盛格阴〗
经曰：阳气太盛，阴气不得相营也。不相营者，不相入也。既不相入，则格阴于外，故曰阳盛格阴。其外证，虽身肢厥冷，颇似阴寒，而内则烦渴，大便难，小便赤，恶热不欲近衣，爪甲色赤，其脉沉滑，一派阳实热证。汗清下三法得宜，则阳得以消，阴得以完全也。如表实无汗，用三黄石膏汤（见表里门）。里实便秘，用诸承气汤（见攻里门）。热盛而无表里证者，用黄连解毒汤合白虎汤清之（方见泻火门）。
刘完素曰：蓄热内甚，脉须疾数，以其极热蓄甚，而脉道不利，反致沉细欲绝。俗未明造化之理，反谓传为寒极阴毒者，误矣。盖此证或始得之阳热暴甚而成者，或两感热甚而成者，通用黄连解毒汤合大承气汤下之；下后热稍退而未愈者，再用黄连解毒汤调之；或微热未除者；次用凉膈散调之（俱见泻火门）。或失下热极，以致全身冷，脉微而昏冒将死者，此时若急下之，则残阴暴绝，必死，盖阳后竭而然也，然不下之亦死。宜凉膈散，以养阴退阳，积热渐以消散，则心胸再暖而脉渐以生也。
〖阴盛格阳〗
经曰：阴气太盛，阳气不得相营也。不相营者，不相入也。既不相入，则格阳于外，故曰阴盛格阳。其外证面上见浮浅之红赤色，发热而烦，颇类阳热，其内则不渴，下利清穀，小便清白，爪甲青白，四肢厥冷，脉浮微欲绝，一派阴寒虚证。治宜通脉四逆汤冷服之，从其阴而复其阳也（见医方祛寒门）。服后利止，脉仍不出者，倍加人参，再服。若下利，无脉，宜服白通加胆汁人尿汤者，厥烦欲死，宜服吴茱萸汤（俱见祛寒门）。
《总注》曰：论中扶阳抑阴之剂，如中寒阳微，不能外达，主以四逆汤。中外俱寒，阳气虚甚，主以附子汤。阳盛于下，格阳于上，主以白通汤。阴盛于内，格阳于外，主以通脉四逆汤（俱见医方祛寒门）。
从可知四逆汤运行阳气者也，附子汤温补阳者也，白通汤宣通上下之阳者也，通脉四逆汤通达内外之阳者也。今脉微欲绝，里寒外热，是肾中阴盛，格阳于外，故主以通脉四逆汤，大壮元阳，主持中外，共招外热返之于内。面赤，加葱茎，以通格上之阳；腹痛，加白芍，以和在里之阴；呕逆，加生姜，以止呕；咽痛，加桔梗，以利咽；利止，脉不出，气少者，俱倍人参，以生气而复脉。格阳证，下利，无脉者，言利甚不止，转增厥逆，脉微欲绝，阴邪愈无忌也，故用白通加胆汁人尿汤，引姜、附之温，入格拒之寒，而调其逆。此《内经》从治之法也。至若吐利，厥逆，反见烦躁欲死之证，以诳之，是皆阳被阴拒而置身无地，与阳证之心烦身躁为异耳。故用吴茱萸汤，挟木力以益火势，则土得温，而水寒却矣。此治阴盛格阳之要诀也。
〖阳毒〗
阳毒，谓阳热至极之证也。若伤寒病，应汗不汗，应下不下，失其汗下之时，热毒炎炎不已，致舌卷胎焦黑，鼻内生煤烟；热毒内攻乘心，致神昏噤慄，咽痛唾血，发狂，如见鬼神。热毒外薄肌肤，致肢体发赤，色如锦云之斑也。此证五六日之前，其日尚浅，毒未深入，犹易治疗，七日之后，则难调治矣。治法：有如前之证，更加无汗便秘者，此为表里俱实，用黑奴丸两解之（见表里门）。如无表里实证，只热毒盛者，但服黄连解毒汤。若兼燥渴，须服白虎解毒汤（见泻火门）。至若表实无汗，宜服三黄石膏汤发之（见表里门）。若里实不大便，用大承气汤加黄连、黄芩、黄柏、栀子攻之（见攻里门）。
〖阴毒〗
阴毒，谓阴寒至极之证也。血脉受阴毒之邪，故面色青黑；阴毒内攻于里，故咽痛，腹中绞痛；阴毒外攻于表，故厥冷，通身重强，疼如被杖。独阴无阳不化，故阴气凝结，腹若石之坚硬也。或烦躁，或呕吐，或下利，或冷汗出，皆阳虚不足或有之证。治法：以温补为先，用四逆汤倍加人参（见祛寒门）。若有是证，其人无汗，服还阳散、退阴散，温而汗之，使寒毒散而阳得伸也（方见表里门）。凡遇阴毒初起，宜切生姜片贴脐下气海、关元两穴，搓艾丸各灸数十壮以回阳，随服前方，未有不效者也。
〖表热〗
表热，谓发热无休止之时，翕翕然如合毛羽外覆之象。此热不在里而在表，故尿色清白，口不燥渴，舌胎滑润也。治法：表热恶寒无汗者，服麻黄汤、升阳发表汤。若表热自汗，服桂枝汤、疏邪实表汤（俱见发表门）。
〖里热〗
里热，谓发热自内腾越而出，蒸蒸然如炊蒸笼热气内越之象。此热不在表而在里，故见证烦渴、便秘、谵语、胀满也。治法：里热者，用诸承气汤下之（见攻里门）。轻者，用凉膈散清之（见泻火门）。
〖阳热〗
阳热，谓阳经之热也。如蒸蒸发热，兼口燥口乾、烦满渴饮者，此为阳热，宜白虎汤、黄连解毒汤清解之（见泻火门）。余法详一卷三阳篇。
〖阴热〗
阴热，属阴经之热也。如发热无常，兼四肢厥逆、下利清穀者，此为阴热，宜四逆汤、白通汤之类温解之（见祛寒门）。余法详一卷三阴篇。
《总注》曰：翕翕、蒸蒸发热，俱有汗，二证相类。若以翕翕之表热，误为蒸蒸之里热而妄下之，则逆。若以蒸蒸之里热，误为翕翕之表热而妄汗之，转伤矣。盖翕翕之汗热虽同蒸蒸，然扪之自温，不似蒸蒸之汗热，扪之自有热气透手也。其间或有疑似难辨，又当审其小便之赤、白，与舌胎之燥、润，自可决也。
〖潮热蒸热〗
潮热，阳明胃府证也。阳明旺于申酉，故潮热发于午后，如潮信之不爽失，故名潮热，可下之证。然亦当审其轻重、虚实治之。蒸蒸者，蒸蒸发热而无休止之时，热气透手，溱溱有汗，故名蒸热，亦属阳明内实，可下之证也。治法详见一卷阳明篇府病热病门。
〖时热自汗〗
时热自汗者，谓发热时轻时重而有汗也。似潮热而热无定期，似蒸热而热时休止。凡潮热、蒸热，必兼有可下之证。而时热自汗，时轻时重，则必不兼可下之证，因无里证也。无里证，故时热自汗，知风邪留连在表也。宜当发热汗出之先，预服桂枝汤以解肌。盖桂枝汤不为时热自汗者设，而为时热自汗有表邪而无里证者设也。此处重在无里证，非谓凡有时热者，皆服桂枝汤也（方见发表门）。
〖辨别恶寒〗
恶寒一证，有表里阴阳之分。如发热恶寒，发于阳表也。有汗，用桂枝汤解肌；无汗，用麻黄汤发表。如恶寒而不发热，发于阴里也。有汗，用桂枝加附子汤温解之；无汗，用麻附细辛汤温散之（俱见发表门）。
〖辨背恶寒〗
背恶寒证，有属少阴、阳明之分。如口中不燥而和，只背恶寒者，属少阴肾经有寒也，宜附子汤温补阳气（见祛寒门）。如口中燥而烦渴，背时恶寒者，属阳明表里之邪也，宜人参白虎汤补而清之（见泻火门）。
前条阴阳二经恶寒虽同，其身有热、无热则异也。一则汗之，一则温之。此条少阴、阳明背恶寒虽同，其口中和、口中燥则异也。一则温之，一则清之。恶寒虽属微浅之病，仲景立法可辨，其他可类推矣。
〖辨别恶风〗
风寒二者，大率多相因而少相离。有寒时不皆无风，有风时不皆无寒。故三阳伤寒俱以恶风、恶寒同载也。恶风与恶寒，均属表病，法当从表施治。然风属阳邪，寒属阴邪，故三阴伤寒只有恶寒而无恶风也。
〖往来寒热〗
寒而热，热而寒，寒热相仍不已，故名往来寒热。此为少阳胆经半表半里之证，主以小柴胡汤，随证加味（见和解门）。
〖如疟寒热〗
凡疟疾寒热，原有作止，常期一日一次，或隔日一次，谓之疟（见后杂病门）。若寒热而无作止之常，日发三五次，谓之如疟，此属太阳未尽表邪也。如寒热两平，身无汗者，服麻桂各半汤。若热多寒少，服桂枝二越婢一汤。若如疟有汗，服桂枝二麻黄一汤（俱见发表门）。
〖三阳头痛〗
凡太阳、阳明、少阳三阳头痛，必兼寒热等证，治从三阳。例见一卷三阳篇。如头痛壮热，大便秘结，小水短赤，烦渴汗蒸，此为里实热痛，用诸承气汤，酌量下之（见攻里门）。若头痛而兼发热恶寒，小便清利，虽大便不通，亦为里热未实，表尚未清，当先清表，按一卷三阳表病篇治之。
〖厥阴头痛〗
厥阴头痛则多厥冷而不发热，兼吐涎沫，是肝脏挟寒邪上逆也，用吴茱萸汤温而降之（见祛寒门）。盖太阴、少阴二经无头痛之证，惟厥阴经有头痛，以其脉与督脉上会于巅也。太阴脾经无发热之证，而少阴、厥阴亦有发热者，谓之皮发热，以其藏有相火，阴盛格阳于外也。
〖项强背强〗
项强，太阳病也。项背俱强，太阳阳明病也。项背[几][几]（音必，拘强而甚之貌），脉浮，太阳阳明表脉也。若项背强，脉浮无汗，是从伤寒传来，宜服葛根汤。如项背强，脉浮有汗，是从中风传来，宜服桂枝加葛根汤。若项背强而脉沉者，是邪已入胸里也，宜服栝蒌桂枝汤（三方见发表门）。若结胸病，项强，背反张而有汗，如柔痉之状者，服大陷胸丸（方见攻里门）。若系太阳少阳并病，项背强者，不可再汗、再下，用小柴胡汤去半夏加花粉（见和解门）。
〖身痛身重〗
伤寒身痛，未经发汗者，属表实也，用麻黄汤汗之。若已发汗，身仍痛者，属表虚也，服桂枝新加汤解之。若初病身痛，尺中脉迟，血少营弱者，虽未经发汗，不可发汗，用小建中汤加黄耆，先补其营血，以待脉回（俱见发表门）。若身痛而见少阴沉脉，四肢厥冷者，用附子汤温中助阳，而兼补其气血。若身痛而见厥阴厥逆，汗出不止，下利清穀证者，服四逆汤（俱见祛寒门）。若风湿身痛，则一身重痛，不能转侧，牵引烦疼。盖湿则令人一身尽痛，身重不能转侧；风则令人筋脉牵引，烦痛不宁也。服桂枝附子汤（见发表门）。
〖烦躁懊憹〗
身为热动而不安，谓之躁。心为热扰而不宁，谓之烦。烦则扰于内，躁则动于外。故有心烦而无身烦，有身躁而无心躁也。大抵烦属阳，躁属阴。若懊憹证，则是心中反覆颠倒，烦不得眠，不与躁证同见，且无冷病，当作热病观也。如兼便秘、烦渴者，当量其热之深浅，或白虎汤（见泻火门），或承气汤（见攻里门），分别治之。惟躁证则不然，当分阴阳表里施治。故太阳下篇有不汗出而烦躁，谓之在表，服大青龙汤（见发表门）。阳明热病，有心下硬之烦躁，谓之在阳，服白虎汤（见泻火门）。三阴阴邪，有吐利、手足厥逆之烦躁，谓之在阴，服四逆、理中等汤（见祛寒门）。要之，烦与懊憹多属阳热，而躁则有阴阳表里之分。故躁证与三阴证同见者，便属阴寒之躁，均宜服四逆、理中、吴茱萸汤也。
〖诸烦不眠〗
诸烦者，即上之心烦也。不眠者，即上之懊憹也。心烦懊憹，夜不得眠，无论已经、未经汗吐下之前后，但见大便不硬、脉无力者，此属虚烦不眠，主以竹叶石膏汤（见泻火门）。若烦不得眠，兼见少阳口苦、呕涎、惊悸证者，主以温胆汤（见和解门）。若汗吐下后，虚烦不眠，及下后仍热，心上结硬者，主以栀子豉汤（见涌吐门）。
〖自汗〗
太阳中风，脉浮缓而自汗者，谓之风邪，服桂枝汤疏邪实表（汤见发表门）。若阳明胃热，热越自汗，口渴烦躁，脉浮而洪者，用白虎汤清之（见泻火门）。若阳明燥实，口渴便秘，大热蒸蒸，汗出过多者，服调胃承气汤（见攻里门）。若自汗而兼发热，下利不止者，内外交脱也，凶。其杂病篇中自汗、盗汗脉证治法，详见三卷汗证门。此条第言伤寒门应有之证也。
〖头汗〗
头上出汗，齐颈而还，此为热不得外越，上蒸于首也。或因黄疸郁而未发，或因湿家误下阳越，或因火劫热迫，或因阳明蓄血，或因热入血室，或因水饮结胸而成，以上等因，当循杂病篇中，按证施治。
〖手足汗出〗
脾胃主四肢，为津液之主。今热聚于胃，蒸其津液，旁达于四肢，故手足濈濈然汗出，且小便自利，胃中津液必干，大便必硬，本当攻也。若中寒胃阳土虚，脾不约束津液，横溢四肢，犹如阴盛，淫雨滂沱，故汗出而冷也。阳虚失运，中寒不化，故小便不利也。伤寒，虽便硬而手足汗出，非为热越者，此慎不可攻。攻之，必变生固瘕，泄利澄清不止也，用白虎汤清之（见泻州门）。
〖手足厥逆〗
太阴经无厥逆，而有手足自温之证。少阴经有寒厥，而无热厥。厥阴经有寒、热二厥。寒厥者，只寒而不热也。热厥者，由热而厥，由厥而热，热厥相因无休歇也。当辨阴阳浅深治之。寒厥，主以当归四逆汤（见祛寒门）。热厥，主以承气汤（见攻里门）。余详一卷三阴篇。
〖渴证〗
伤寒渴证，多因汗吐下三法失宜，伤其津液，致胃中乾燥，故口渴而引饮。所谓阳邪往乘三阴者，如乘太阴，则嗌乾；乘少阴，则口燥；乘厥阴，则消渴。阳邪乘阴，虽三阴之渴，亦属热伤津液也。三阴渴证治法见一卷三阴篇。如治太阳渴证，邪在膀胱之府，水停下焦，小便不利，服五苓散（见利湿门）。如治阳明渴证，邪在经中，致胃热饮水，连连不已者，服白虎汤（见泻火门）。如治少阳渴证，心烦而渴，口苦咽乾，耳聋目眩，寒热往来者，用小柴胡汤，去半夏以避燥，加花粉二钱以生津液（见和解门）。
〖呕证〗
诸经皆有呕证，论中因何属于少阳。盖因表邪入里，里气拒格，上逆作呕，故取属少阳也。呕而口苦、咽乾、目眩，耳聋胁痛，服小柴胡汤（见和解门）。若伤寒烦呕，心下痞硬，便秘，发热恶寒者，服大柴胡汤两解之（见表里门）。若太阳经恶寒头痛之表不解，而自汗呕逆者，服柴胡桂枝汤（见和解门）。若太阳阳明合病，不下利，得汤更呕，属表热也，服葛根半夏汤（见发表门）。若阳明热病、府病作呕，胃中积滞，食谷欲呕者，酌用诸承气汤（见攻里门）。若脾寒胃冷，食谷欲呕，少阴厥冷，烦躁呕利，厥阴藏厥，呕吐涎沫，俱服吴茱萸汤温解之（见祛寒门）。如厥阴吐蛔，饥不欲食者，服乌梅丸（见杀虫门）。
〖吐证〗
吐食、不能食，属中寒，吐逆不渴而厥，属寒虚，宜理中、吴萸等汤（见祛寒门）。如烦渴，得食即吐，是火旺也。热实，服黄连解毒汤。热虚，服竹叶石膏汤（俱见泻火门）。若渴而饮，饮而吐，吐复渴饮，是水逆病也，服五苓散（见利湿门）。
〖呃逆哕噫〗
呃逆，古名曰[飠訇][飠訇]者，气噎结有声也。俗误以哕为呃逆，盖不知哕哕之声声从胃里而出，不似呃逆之格格连声，从脐下来，自冲脉出口而作声也。呃逆颇类嗳气、噫气。嗳气者，因饱食太急，比时作嗳，转食气也。噫气者，因过食、伤食，越时作噫，转食臭气也。四证均属气逆为病，故皆同呃逆。治法：凡呃逆等证，多因胃气虚竭而成，初起亦有兼热者，主以橘皮竹茹汤加柿蒂（见理气门）。若兼热而更大便不通，服三承气汤（见攻里门）。呃逆兼热，小便不利者，服四苓散（见利湿门）。此治呃逆哕噫有馀之证也。呃逆哕噫，如因肾虚不能摄冲脉之气归原而成者，用都气汤加牛膝（见补养门）。若系寒虚兼太阴手足自温之证者，服丁萸理中汤加附子（见祛寒门）。若寒虚兼少阴手足厥冷之证者，用丁萸理中汤加附子。至若心下痞硬，下利完穀，呃逆乾哕者，主以生姜泻心汤（见泻火门）。若伤寒汗吐下后，心下痞硬，噫气不止者，服代赭旋覆汤（见理气门）。余法详见四卷呃逆门。
〖热利〗
下利，口渴欲饮水者，里有热也。小便黄赤，大便稠黏气秽，皆热利之本证。若热利兼有恶寒表证，重者服葛根汤，轻者服升麻葛根汤（俱见发表门）。若热利兼有腹胀满痛、脉沉实之里证，酌用诸承气汤攻下之（见攻里门）。如无表、里二证，但热结下利，重者服葛根芩连汤（见表里门），轻者服黄芩汤（见利解门）。余法见后条。
〖寒利〗
自利而不渴者，属太阴脾寒也。小便清白，下利澄彻清穀，皆寒利之本证。寒利初起，用理中汤温补之（见祛寒门）。若服数剂不见效者，属下焦滑脱，宜用赤石脂禹馀粮汤涩之（见收涩门）。倘仍不效，则是清浊不分，水走大肠，宜服五苓散利之（见和湿门）。
〖胸胁满痛〗
邪气传里，必先自胸，若脉浮无汗，惟胸满而不及胁者，仍属太阳表分也，用麻黄汤发之（见发表门）。若因胸及胁而皆满者，属少阳经半表半里证也，服小柴胡汤（见和解门）。若十馀日不解，胸胁俱满，兼乾呕、潮热者，是少阳兼阳明邪也，用大柴胡汤加芒硝两解之（见表里门）。若表已解，心下及腹引胁满硬而痛，乾呕，尿秘，是停饮内实也，用十枣汤攻之（见攻里门）。
〖腹满腹痛〗
腹中作满，时痛时止，喜手按者，此为不足之证，服桂枝芍药汤（见发表门）。若不见效，次服理中汤温补之（见祛寒门）。如腹满大痛，拒以手按，脉证实者，或因误下，邪陷太阴之里，此皆有馀之证，服桂枝加大黄汤下之（见发表门）。若腹满实痛，兼潮热汗蒸，大便硬者，此为太阴之邪转属阳明也，宜诸承气汤攻之（见攻里门）。其馀证治见四捲心腹门。
〖少腹满痛〗
凡小腹满，按之觉痛，兼四肢厥冷，小便清长者，是冷结膀胱也，宜服当归四逆加吴萸生姜汤（见祛寒门）。若四肢不冷，小便虽利，时或刺痛者，是血蓄膀胱也，宜服桃仁承气汤（见理血门）。如少腹满痛、小水不利者，是水蓄膀胱也，服五苓散。若大小便秘，是水热蓄结也，服八正散（俱见利湿门）。
〖结胸〗
伤寒下之太早，则成痞硬。中风下之太早，则成结胸。均为表邪乘虚入里。辨法：硬满，按之而痛者，为结胸实邪也；硬满，按之不痛者，为痞硬虚邪也。大结胸证，从心下至少腹硬满而痛，手不可近者，宜用大陷胸汤攻下之。小结胸证，微结心下，按之方痛，不按则不痛，宜小陷胸汤开之。若身体微热，头自汗出，兼有是证者，为水结胸证也，宜大陷胸丸攻之（俱见攻里门）。若漱水不欲咽，兼有是证者，为血结胸证也，或曾衄血，瘀血未尽，或妇人经来适断，皆能成血结胸证，宜用抵当丸，或桃仁承气汤攻之（见理血门）。凡治结胸，须详审其形气俱实，脉实沉大者，方可用抵当、桃仁承气，大陷胸汤丸攻之。若脉浮滑或浮大，乃小陷胸证，慎不可攻。误攻之，必变逆也。又有藏结证，胸腹两胁硬满胀痛，舌胎滑白，脉浮而细，状似结胸，却属阴邪，治同藏厥（见一卷厥阴篇）。
〖痞鞭〗
伤寒下早，则成痞鞭，中风下早，则成结胸，此其常也。然论中中风下早，未尝无痞鞭，伤寒下早，亦有结胸。大抵从虚化者，多为痞硬，从实化者，多为结胸也。凡阳经热证，心下痞硬者，为热痞，服大黄黄连泻心汤。若阳经证，汗出恶寒者，为寒热痞，服附子泻心汤。若少阳证，误下，发热而呕，心下痞满者，为呕逆痞，服半夏泻心汤。凡阳证误下，心下痞硬，下利，心烦乾呕，胁下有水气，腹中雷鸣，小便不利者，为虚热水气之痞，服生姜泻心汤。若有是证，胁下无水气，但痞甚者，为虚热客气上逆之痞，服甘草泻心汤和之。大法：凡患痞证，若兼无汗恶寒之表，宜先服桂枝汤（见发表门）。俟表解后，方用大黄黄连泻心汤以攻痞（俱见泻火门）。凡痞攻之不解，其人烦渴，小便不利者，先服五苓散（见利湿门）。俟小便利后，再照前法以攻痞。
〖喘急短气〗
喘息气急，喝喝而数，张口抬肩欠肚者，为喘急。若短气，则似喘非喘，而不张口抬肩也。二证皆胸中气病。肺主气，故属肺也。无论喘急、短气，若气促壅塞，不能布息者，皆属有馀实证；气短空乏，不能续接者，皆为不足虚证。有内因冷饮伤肺者，有内因痰热灼肺者，有外因形寒伤表。表主皮毛，内合于肺。皮毛受邪，渐次及肤、及肌、及胸、及腹而入胃，皆令病喘。当审阴阳表里从化，分别治之。但喘急短气，兼直视神昏，汗出润发，脉微肢冷者，凶。治法：凡喘急短气与三阴寒证同见者，是为阴喘，宜四逆汤加杏仁、五味，虚者，倍加人参（见祛寒门）。若与三阳热证同见者，是为阳喘，用白虎汤（见泻火门）。表里俱热，用葛根芩连汤（见表里门）。若与太阳表证同见者，是为表喘。表实无汗，服麻黄汤发之；表实更兼烦躁者，服大青龙汤发之。表虚有汗，服桂枝加厚朴杏仁汤（俱见发表门）。若与阳明里证同见者，是为里热喘急短气实证，服承气汤；更兼结胸证，服大陷胸丸（见攻里门）。喘急兼心下有水气，里实无汗，服小青龙汤（见发表门）。如表虚有汗，只兼小便不利者，用五苓散加葶苈子（见利湿门）。喘急而兼水饮里实者，服葶苈大枣汤（见表里门）。更兼腹胁硬痛，呕逆短气，小便不利，表解而里未和者，服十枣汤（见攻里门）。如水饮喘逆，里寒甚者，服真武汤（见祛寒门）。气虚作喘而无阴阳表里诸证，但见脉沉迟或微细，口鼻气凉，喘息气短，用保元汤加杏仁、五味子。若肾气虚喘，服贞元饮、理阴煎（俱见补养门）。痰饮喘急，喘而唾痰稠黏，喉间漉漉有声，重者声如拽锯，先宜瓜蒂散吐之（见涌吐门），次服滚痰丸、涤痰汤之类；轻者用二陈汤加葶苈子（炒研）、苏子（俱见除痰门）。余详四卷喘吼门。
〖气上撞心〗
气撞、吐蛔，皆厥阴之本证。只气撞而不吐蛔者，其邪犹在太阳表分也，宜桂枝汤解之（见发表门）。若气上撞心，更兼小腹引阴急痛者，乃阴阳易病也，服烧裤裆散（见表里门）。至若气上冲喉，胸满难以布息者，乃寒实结在胸也，服瓜蒂散吐之（见涌吐门）。
〖心下悸动〗
心下筑筑、惕惕、怔怔、忡忡，皆悸动之情状也。如饮水多而小便少，水停心下之悸也，宜茯苓甘草汤，或五苓散（见利湿门）。若心悸厥冷者，为寒悸，服真武汤（见祛寒门）。如汗后心悸者，为虚悸，服小建中汤（见发表门）。或不因汗后，无故心下悸动，怔忡不宁，是虚之甚也，宜服炙甘草汤（见润燥门）。余法详三卷神病门。
〖身战振慄〗
身战，谓身抖耸动也。慄，谓心内发[木敂]也。振亦耸动，比之于战则无力也。故论中曰：振振者，皆责其虚也。慄者，邪气为之也。战者，正气为之也。邪正相交，故相争也。此证若生于汗吐下之后，是虚其中外而致逆也，法当补养。若非里虚致逆，则是邪因以衰，正因以和而邪将作解，当其正胜邪却之时，则战慄汗出而平矣。
〖咬牙寒战〗
此证有寒热之分。如外候身热，烦躁，口渴，大便秘结，小水赤涩，脉洪数者，热也。盖胃热则咬牙，肺热郁积，反为寒战，治宜清解胃肺之热。如身凉恶寒，大小便利，脉沉迟者，寒也。盖胃寒则咬牙，肺寒则寒战，宜温散寒邪。亦有太阳暴受风寒，先咬牙寒战，而后发热恶寒者，治宜发表也。
〖谵语郑声〗
言语，心之主也。心气实热而神有馀，则发为谵语，声长而壮，乱言无次，数数更端，此属实证。心气虚热而神不足，则发为郑声，音短而细，只将一言重复呢喃，此属虚证。盖神有馀则能机变而乱言，神不足则无机变而只守一声也。凡谵语、郑声与三阳经脉证同见者，均作热证。实者攻之，虚者只宜清解也。与三阴经脉证同见者，均作寒证。寒实宜温，寒虚又当清补也。
〖神昏狂乱〗
胃经热极乘心则神昏，热入于阳则狂乱。如神昏狂乱，表实无汗者，主以三黄石膏汤（见表里门）。若里实便秘，脉证俱实者，服诸承气汤（见攻里门）。如不兼表里证，但热极乘心，神昏狂乱者，服白虎解毒汤（见泻火门）。
〖蓄血发狂〗
太阳膀胱经蓄血发狂者，必少腹硬痛，小便自利。若小便不利，是为水热蓄，非血蓄也。阳明胃府血蓄如狂者，必喜忘，大便黑。若便不黑，是为热极，非血蓄也。治蓄血发狂，重者用抵当汤之类，轻者服桃仁承气汤（俱见理血门）。然发狂证亦有阳盛阴虚之人，作汗将解之时，邪正交争，奄然发狂，濈然汗出，其邪自解，勿误用药。再有夹血证，解见后条。
〖循衣摸床〗
循衣摸床，危恶证也。有因太阳火劫取汗，致阳盛伤阴。阴若未竭，则小便通利，尚可施治。若阴已竭，则小便难出，不必治也。有因阳明热极，汗吐下三法失宜，致成坏病，其热弥深。脉若实者，尚堪任下。若脉弱者，不堪攻下，则难治矣。此等危恶之证，阴阳混淆，虚实莫辨，医无从下手之处，惟用人参、生地煎汤，时时与服。鼻上汗出者，生。或用六味地黄汤（见补养门），或服节庵升阳散火汤，随证加味（见泻火门）。
〖冒心撮空〗
伤寒热邪乘肺，元气虚衰，不能主持，致有此证。阳虚气弱，故叉手冒心。虚阳无主，故两手撮空。热昏其神，故循衣摸床。此三证小便利者，可治。盖谓肺气犹能降，膀胱犹能化气，而肾水未枯也。俱服节庵升阳散火汤（见泻火门）。至若久病垂危，孤阳欲绝，而见此证者，煎人参汤冷服，以持生机。王海藏曰：妇人产后，及崩漏失血等证，去血过多，因而燥涸，致闭目撮空，循衣摸床，扬手掷足，错语神昏，脉浮弦而虚者，服当归补血汤（见理血门）。经曰阳生则阴长，此其义耳。如因过汗患此，服桂枝甘草汤（见发表门）。
〖但欲寐证〗
伤寒行阴，阴主寐。但欲寐，少阴证也。若表里已解，其人身和，脉微静，但欲寐者，不必施治。盖解后贪眠，呼之即醒，醒而又睡，此为阴气来复，非阴盛困阳者比也。至风温证亦欲寐贪眠，然脉浮身重，发热多汗，鼻息鼾鸣为异耳。见后同伤寒门。
〖饥不欲食〗
饥不欲食、吐蛔厥逆，皆厥阴本证也。若伤寒取下后，饥不欲食，则属阳明。阳明病，则必懊憹，心中烦甚，头额多汗，是热在胃中，宜服栀子豉汤吐之。至厥阴病，必兼厥逆吐蛔，其脉必微。若不微反紧，更心烦者，此非里寒虚邪，是里寒实邪停蓄胸中也，宜瓜蒂散吐之（见涌吐门）。
〖阴阳咽痛〗
伤寒咽痛，有热有寒。如咽乾肿痛，为三阳热证，宜甘桔、半夏、苦酒、猪肤四汤，分别治之（见泻火门）。若不干不肿而咽痛不休，此为三阴寒证，宜四逆汤加桔梗治之（见祛寒门）。平常咽痛，详见四卷咽喉门。
〖舌色舌胎〗
舌者，心之外候，正红滋润乃为无病。若初感伤寒，内外深红，则为有热；外红内紫，则为热甚，宜辛凉汗之。舌胎滑白，则为表寒，宜辛温汗之。其胎渐厚，则为传少阳半里之热未成，半表之寒犹在也，宜服小柴胡汤和解之。且舌胎色白，有寒热之分。如白胎滑厚，与阴经脉证同见者，乃属藏虚寒结，用理中汤加枳实温而开之（见祛寒门）。如白胎干薄，与阳经脉证同见者，乃气虚液竭，用人参白虎汤清而补之（见泻火门）。若白胎渐变黄色，此为去表入里，其热尚浅，表不罢者，服三黄石膏汤（见表里门）；已入里者，服凉膈散。如焦乾黑色，或芒刺裂纹，此为里热极深，服栀子金花汤（俱见泻火门）。舌黑裂纹，更兼腹满大痛，烦渴便秘者，服大承气汤下之（见攻里门）。夫红者，火色也。黑者，水色也。若舌黑与三阳热证同见者，此为热极反兼胜己之化，清之、下之，尚未可愈也。若与三阴寒证同见者，则为水来剋火，百无一生。治者，先以生姜捺之，其黑色稍退，急用理中、附子、四逆等汤救之，犹或可活也（俱见祛寒门）。
〖颐毒〗
伤寒颐毒，皆因汗下失宜，毒热挟少阳相火上攻而成。若其人阳气素盛，则高肿色红焮痛，易于成脓，顺而易治，服连翘解毒汤（见泻火门）。若其人阳素虚，或服凉药，或敷凉药，郁遏毒热，伏藏在里，内攻神昏，外毒漫肿，不红不热，木硬少疼，则逆而难治矣。盖毒伏未发之前，往往似三阴亡阳之证，脉伏不见，冷汗如淋，肢冷如冰，但目睛了了，烦渴不大便，指甲红紫，身轻不重，为异耳。治法当按外科面部。
〖目眩耳聋〗
目眩者，目忽昏黑不明也。耳聋者，耳忽闭塞无所闻也。皆少阳经主证也。凡目明耳聪，神自完整。若因汗吐下三法失宜，致变诸逆，甚者目眩而神昏乱言，乃神散气脱之候，则难救矣。若因误发湿家、温家汗，致变诸逆，甚者神昏不能言，耳聋无闻，目不见物，通身青色，面色乍变，名曰重暍，主死。若伤寒传入少阳，目眩耳聋，口苦胁痛，乃应有之证，不与变逆同也，主以小柴胡汤（见和解门）。
〖发黄〗
阳明病，应通身有汗，谓之热越。若头有汗，身无汗者，是热不得越也。渴而引饮，小便不利，是停水也。热与湿瘀，从土而化，外薄肌肤，谓之湿热发黄。素有寒湿，或表邪遏郁，已经成黄，又经发汗，传入太阴，从阴而化，谓之湿寒发黄。辨法：阳明属阳，色必明亮；太阴属阴，色必晦暗。此其大概也。治湿热发黄，初起表实无汗者，服麻黄连轺赤小豆汤发之（见发表门）。阳黄里实，大便闭者，服茵陈蒿汤下之（见利湿门）。若阳黄表里无证，但热盛发黄者，服栀子柏皮汤清之（见涌吐门）。凡阳黄身体枯燥如烟燻者，死。治湿寒发黄，初起服茵陈四逆汤温之（见祛寒门）。若阴黄大便溏、小水秘者，服茵陈五苓散利之（见利湿门）。凡阴黄，环口黧黑，冷汗不止者，主死。太阳蓄血亦有发阳黄者，多与发狂同见，当按蓄血治（见前蓄血发狂）。此治伤寒发黄之大法也。平常发黄，见四卷黄疸门。
〖发斑痧疹〗
伤寒汗下失宜，外邪怫郁，内热泛出，致发斑、发痧、发疹，其发迂缓，不似瘟斑痧疹，其发迅烈（另见三卷瘟疫门）。要之：发于卫分者为痧。卫主气，故色白如肤粟。发于荣分者为斑、为疹。荣主血，故色红。然肤浅者为疹，深重者为斑。斑或如豆，甚则连属成片也。正红者轻，紫赤者重，黑色者死。凡三阳伤寒，斑疹初起，表热轻者，用升麻葛根汤合消毒犀角饮（见泻火门）。表热重者，服三黄石膏汤（见表里门）。发表已透，服消斑青黛饮（见泻火门）。凡阳分斑痧疹初起，表里不清者，即服双解通圣散解表清里（见表里门）。若阴分斑痧疹，其色淡而稀暗，若隐若见，留滞皮肉之间，治法不同也。有因先在阳经，已成斑疹，邪传入里，从阴化寒者；有因原属阳分斑疹，或过服寒凉之药，冰伏其毒，致内陷而为阴斑、阴痧、阴疹者，法当从阴寒治，按一卷三阴篇审证温散之。
〖衄血〗
阳明衄血，热在里也。太阳衄血，热瘀经也。太阳失汗衄血，则兼头痛目瞑。阳明失下衄血，则兼漱水不欲咽。衄后身凉脉静，邪将解也。若仍不解，是衄未尽，热留于荣也。治法：衄血无汗，属表热者，服升麻葛根合犀角地黄汤（见理血门）。如欲作衄，尚未衄，时恶寒无汗，表实未解者，先服麻黄汤汗之（见发表门）。若热盛衄血，只用犀角地黄汤加炒芩、连清之（见理门）。若衄血而兼表实里热者，当用麻黄汤合犀角地黄汤两解之。
〖吐血〗
伤寒吐血，皆因失汗、失下，火逆不解，致邪热炽盛，沸腾经血而上逆也。若血从口鼻耳目而出，小便难者，此由强发少阴经汗，名曰下厥上竭，主死。治法：三阳经热盛吐血者，用升麻葛根汤合犀角地黄汤（方见理血门）。热甚，再加芩、连清解之。若血瘀吐血，胸中必满，不时刺痛，用桃仁承气汤合犀角地黄汤攻之。如暴吐腐臭之血，名曰内溃，或暴吐黑血，皆属不治。凡吐血过多，面唇爪甲俱无红色者，名曰血脱，轻者服圣愈汤，重者服人参养荣汤（以上诸方见理血门）。平常失血，详见三卷。
〖二便脓血〗
阳经之热下注膀胱，伤其营分，热少血多，瘀成血蓄，热多血少，热迫血行，血不得蓄而走下窍，故小便尿血，服八正散（见利湿门）、导赤散（见泻火门）。阴经之热转迫阳明，伤其营分，瘀则血蓄，喜忘如狂，不蓄则便血，热腐则便脓，便脓热郁，里急坠重，所必然也。轻者服黄连阿胶汤清之（见和解门），重者服白头翁汤（见泻火门），滑脱不禁，服桃花汤涩之（见收涩门）。平常便血，见三卷失血门。
〖狐惑证〗
狐惑证是牙疳、下疳之古名。下疳即曰狐，肛门阴器被疳虫蚀烂也。牙疳即曰惑，蚀咽腐龈，脱牙穿腮破唇是也。此因伤寒病后，馀毒与湿热郁积。慝之为害，或生斑疹之后，或患癖疾下利之后，其为患亦皆同也。外证面色与目眦或赤、或白、或黑，时时不一，喜睡而目不能闭，潮热声哑，腐烂之处秽气燻人，若胃壮能食，堪受攻病之剂者，庶可得愈也。攻牙疳，见外科二卷齿部。治下疳，见外科三卷下阴部。
〖百合病〗
百合病，谓伤寒过期留连不解，不分经络百脉，悉合为一病也。如寒似热，诸药无灵，欲饮不能饮，欲食不能食，欲卧不能卧，欲行不能行，精神忽忽，如有鬼神附其形体，而莫知所适从也。如此证脉数，撒尿时辄头痛者，六十日乃愈，若撒尿时头不痛，惟淅淅然恶风寒者，四十日乃愈。若撒尿爽快，但头眩者，二十日乃愈。
〖越经证〗
伤寒病后心下不硬，腹中不满，二便如常，脉亦和平，身不恶寒，只微热不解，形如醉人，渐变神昏不语，睡中独语，目赤口乾，与粥则咽，不与勿思。此因热邪自足经传入手经也，故曰越经。服泻心导赤各半汤（见泻火门）。
〖夹血证〗
此与前蓄血发狂证治各别。其证不恶寒，头腹不痛，只发热，大渴，小便清利，大便黑色，狂言妄语，如见鬼神。此因内经血郁，肝脾受病也。不与前条桃仁承气证相同，主以当归活血汤（见理血门）。
〖热入血室〗
妇人伤寒与男子治法同也，惟产后、经候热邪乘虚入于血室，治法不同。其证昼日明瞭，夜则谵语，如见鬼状，主以小柴胡汤（见和解门）加生地、丹皮。无汗则为表实，加麻黄发汗；有汗为表虚，加桂枝解肌。若有恶寒发热之表在前，已经发汗，今虽无汗，不可再加麻黄重发其汗，只加桂枝解之。若有如疟之寒热，则加麻黄、桂枝两解之。若发热烦渴，则为里热，用柴胡白虎汤（见泻火门）去半夏，加花粉、葛根。若胸胁少腹或满、或胀痛，则为瘀血内攻也，宜小柴胡汤合桃仁承气汤攻之（见和解、理血二门）。
伤寒热入血室，亦有厥逆下利，属中寒之证者，用小柴胡汤去黄芩，加炮附子、乾姜温解之。余法见妇科一卷杂证门。
〖食复〗
伤寒初愈，气血俱虚，营卫未调，肠胃未和，青蔬白饭亦宜适可而止，忌食甘肥生冷发物。若贪食过饱，胃弱难消，因反复烦热者，名曰食复。治法：脉浮有表者，服枳实栀豉汤汗解之。脉沉有里者，服栀豉大黄汤下解之（俱见涌吐门）。如无表里证，服小柴胡汤和解之（见和解门）。若食复兼口燥、烦渴喜呕者，服竹叶石膏汤清解之（见泻火门）。
〖劳复〗
伤寒新愈，须要养息。若过于劳役，致生热烦者，名曰劳复。治法：初起兼有表里证者，服枳实栀豉汤先汗之（见涌吐门）。若系内伤气虚劳复者，服补中益气汤调养之（见补养门）。如犯房劳，阴亏烦热者，用六味地黄汤，以乾地黄易熟地黄（见补养门），气虚加人参。
〖房劳复阴阳易〗
伤寒新愈，肆行交接，因而复病烦热者，名房劳复，服前六味地黄汤。又有新愈交接，伤寒馀邪内发，致病男传不病之女、病女传不病之男者，名阴阳易，即交易之义也。其证少腹急痛，牵引阴中，身重少气，头晕目眩，四肢拘挛，热气冲胸。治以烧裤裆散（见表里门）。
〖太阳阳邪停饮〗
太阳阳邪有水逆、消渴之病。如太阳中风，有渴欲饮水，水入即吐者，名曰水逆。如饮水多而小便少者，名曰消渴。发热汗出，风邪烦热也。小便不利，水入则吐，则为停饮。治法：其脉浮数，属风热者，主以五苓散（见利湿门），且多服热汤，令出微汗，外解太阳，内利停水。若不喜热汤，只欲饮冷水者，是热盛也，五苓散内加石膏、寒水石、滑石，水煎服。余详太阳上篇。
〖太阳阴邪停饮〗
太阳阴邪有水气者，因太阳伤寒表不解也。外证发热无汗而兼乾呕，微喘而咳，此属饮病主证，宜服小青龙汤（见发表门），以外发寒邪，内散寒饮。或小便不利，少腹作满，或下利，或口渴，或喘噎，此饮病或有之证，亦宜小青龙汤加减。如小便不利，少腹满者，是水停下焦。大便下利，是水走大肠也。减去麻黄，重加茯苓，专渗利之。如喘气上逆，加杏仁降之。如兼呃噎，是内寒甚也，去麻黄，加附子温散之。如口渴，去半夏以避燥，加花粉以生津。余法详一卷太阳篇。
〖少阴阳邪停饮〗
少阴邪从阳化，为热证，兼有停饮之病者，如少阴当欲寐，今至六七日反心烦不得眠，是少阴内热也。下利而渴，呕逆而咳，小水不利，是水饮停也。主以猪苓汤，去其热血，利其水（见利湿门）。余详一卷少阴篇。
〖少阴阴邪停饮〗
少阴阴寒之证，兼有水气病者，其证腹中疼痛，四肢沉重牵疼，大便自利，小水不行，皆少阴停饮之主证，用真武汤温中利水（见祛寒门）。若少阴停饮，或咳或呕，或小便自利，此皆或有之证，亦用真武汤加减。如咳，则加生姜、细辛、五味子；小便自利，去茯苓；呕，去附子，倍加生姜；大便下利，去白芍，加乾姜。随证施治可也。
以上皆伤寒门中辨证施治之总括也，所有精义，当于六经篇中详之。
〖辨无阳证〗
陶节庵曰：治头痛项强，发热恶寒无汗之证，若服发汗药，二三剂不出者，此因阳虚不能作汗，名曰无阳证。俗医不审虚实，不审时令，动以麻黄重药劫取其汗，误人多矣。主以再造散（见发表门）。人第知参耆能止汗，而不知能发汗，盖参耆在表药队中，则助表药而解散外邪也。
李东垣曰：丹溪治虚人感冒多用补中益气汤，内加表药以发汗。此为扶正祛邪，同陶节庵意也。
〖辨亡阳证〗
凡身热汗多，多脉来浮盛，虽与风温证相似，但不鼾睡，口中却和，不渴不燥，脉虽浮盛，按之空虚，此非风温，乃亡阳证也。主以独参汤、生脉保元汤、玉屏风散（俱见补养门）。误汗厥逆，筋惕肉瞤，服真武汤（见祛寒门）。
〖辨热结下利〗
陶节庵曰：热邪传里，胃有燥屎，心下硬痛，身热口渴，谵语，下利纯是清水者，此非内寒之冷利，乃日饮汤药而下渗也，名热结下利。俗医妄称为漏底伤寒，以热药止之，杀人多矣。治法：初起身热脉实者，用黄龙汤下之（见攻里门）。若年老气血衰弱之人，汤内减去硝黄。若太阳病，外证未除而数下之，遂协热下利，利下不止，心下痞硬，表里不解者，服桂枝人参汤（见发表门）。
〖辨类伤寒同伤寒总括〗
类伤寒有五证，初病之时皆与太阳表证相类也。同伤寒有十二证，初病之时皆与太阳表证相同也。初见表证虽与太阳伤寒相类、相同，而病因、脉证、治法实不同类也。盖伤寒因伤冬月之正寒而得名，同伤寒则因伤三时之暴寒，伤感风湿、食热、异气、疫邪兼时令之气而为病也。世人见其传变六经表里，情状似乎伤寒，通名伤寒，又名曰时气，故以同类二字别之。分疏证治于下：
类伤寒有五证：停痰、伤食、脚气、虚烦、内痈是也。
同伤寒十二证：冬温、寒疫、瘟疫、温病、热病、风温、温疟、湿温、中暍、温毒、风湿、痉证是也。
〖类伤寒门〗
●停痰
一曰停痰，该饮而言也。清稀者为饮，稠黏者为痰。初起发热恶寒，表实无汗，状类伤寒，但不头顶强痛，只胸膈满闷，痰饮壅塞，喘气不得息，或气上冲咽为异耳。诸般证治，详见三卷痰饮门。
●伤食
一曰伤食，统积滞而言也。初起寒热无汗，状类伤寒，但身不强痛，只心胸痞闷，或腹胀痛，失气噫臭，吞酸、吐酸为异耳。治详三卷中食、四卷腹痛。
●脚气
一曰脚气，兼干、湿二证而言也。初起表证，状类伤寒，但病起自脚两足，或肿痛焮热，或乾枯冷痛，大便硬难为异耳。证治载三卷脚气门。
●虚烦
一曰虚烦，兼懊憹不眠、中虚等证而言也。初起惟发热心烦，而无恶寒无汗之表证，亦无躁渴便秘之里证为异耳。治法见前诸烦不眠条。
●内痈
一曰内痈，统肺、脾、心、肝、肾、胃府、三焦、大小肠痈而言也。此九证初起皆状类伤寒，然各经募穴必隐痛微肿，现出本经应有之证，详见外科二卷后。再有羊毛疔、暗疔、内疔，俱状似伤寒，证治各别，详见外科四卷疔疮门。又有大头、天行，状似伤寒，脉证治法详见四卷头痛门。
〖同伤寒门〗
●总括
《金鉴》曰：同伤寒十二证，皆非四时正令之常病也。惟冬病伤寒，春病伤风，夏病暑热，秋病疟疾，乃四时正令之常病。若春应暖而反寒，夏应热而反凉，秋应凉而反热，冬应寒而反温，此非其时而有其气，疫为殃也。
●冬温、寒疫、瘟疫
此三证病因异而治法同。如冬应冷而反温，致表里传经同乎伤寒者，名曰冬温。如春应温而反寒，致表里传经同乎伤寒者，名曰寒疫。若一时之气不正，长幼皆病，互相传染，同乎伤寒而传变尤速者，名曰瘟疫。治法：须识岁气太过、不及，六淫胜复亢害承制之理（见八集运气篇），及审人之强弱，藏之虚实。轻者用双解通圣散解表通里，重者用二圣救苦丹（俱见表里门）。再有时疫、瘟斑，痧疹，详载三卷瘟疫门。
●春温病、夏热病
经曰：冬伤于寒，春必病温，至夏为热病。热病者，皆伤寒之类也。冬伤于寒，谓冬伤正令微寒，未即病也。凡阴亏之人，冬不藏精，或辛苦之人，其汗易出，内外失其固密，在冬则早已损伤肾藏阴气，阳热独治，所以至春一感微邪，即引内热炎炎之势不能已矣，故病而即渴，不恶寒也。二证名异而治法同。如初起无汗，表实里热者，服双解通圣散（见表里门）。若有汗而内热盛者，用黄连解毒汤、白虎汤、凉膈散之类清解里热（俱见泻火门）。热甚便秘，用诸承气汤攻之（见攻里门）。大抵温病、热病，阳热居多。清之、攻之，急泻阳以救阴。苟因循失治，热盛昏狂诸证丛起，则难治矣。亦有表无实邪，里无实热者，当循一卷六经伤寒治例活法治之。
《总注》曰：凡治春温、夏热病，初起无汗者，用大青龙汤发之。若时有汗、时无汗者，服桂枝二越婢一汤（俱见发表门）。若蒸热发热，自汗烦渴者，服桂枝白虎汤（见泻火门）。如表里俱实，服双解通圣散（见表里门）。表实无汗，倍用麻黄；里实便秘，倍用大黄。量其病之轻重，药之多少而解之，三日之前未有不愈者。其有外感邪重，内早伤阴，已经汗下而不解者，又当审其表里虚实，随其脉证，或清散，或和解，活变施治。如黄芩败毒散之类，听其选用（见发表门）。
又曰：前法惟西北苦寒之地，四时皆可行之。至江淮楚粤，地偏温暖处，但于冬月春初乃可用此法。若春末秋前，即脉证合，有当用麻、桂、青龙等汤者，亦必轻而减之，适可而止，慎不可过，过则腠理疏，反致变逆矣。经所谓同病异治者，此之谓也。余可类推矣。
〖风温〗
冬伤于寒，不即为病，复感春寒而病者，名曰春温病。若冬伤于寒，不即为病，复感春风而病者，名曰风温。其证身重喜睡，鼻息鼾鸣，发热自汗。治法：初起六脉浮盛，表实壮热，微有汗者，宜表散风邪，服葳蕤汤，随证加味（见表里门）。若蒸热汗多，脉虚贪眠者，法宜清解，服桂枝合白虎汤（见泻火门）。如初起微有表者，但服人参败毒散清之（见发表门）。
《总注》曰：风温证，原有汗，不可汗也。若误汗之，益助火邪，则身热如火，自汗，津津不止，言语难出，身重多眠，鼻息鼾鸣不已也。风温证，阴阳脉俱浮，不可下也。若误下之，热陷膀胱，竭其津液，则直视遗尿，小便点滴而出也。风温证，内热盛。若误以火熏蒸强汗，火旺津亡，则发黄瘛瘲而成惊痫也。风温禁用三法。脉实汗少，主以葳蕤汤；脉虚汗多，主以桂枝合人参白虎汤。此至当之法也。
●温疟
经曰：温疟得之冬，中于风寒气，藏于骨髓之中，至春阳气尚微，邪气不能自出，因值大暑，烁脑髓，消肌肉，腠理发泄，或用劳役，邪气与汗同出，出则阴虚而阳盛，故热生也，衰则气复入，入则阳虚而阴盛，故后作寒也。证治与前春温、夏热病相同。喘渴无汗，服麻杏甘石汤（见发表门）。
●湿温
春温病，复伤于湿，名曰湿温。其证身重，难于转侧，头痛胸满，多汗妄言，两胫逆冷，湿热内郁也，用白虎汤（见泻火门）加苍术、茯苓兼治之。
●中暍
暍，即暑也，阁中暑、中热而且言也，证有阴阳之分。脉证治法，见三卷中暑门。原文曰：太阳病，中热者，暍是也。其人汗出恶寒，身热而渴也。又曰：太阳中热者，身热疼重而脉微弱，此以夏月伤冷水，水行皮中所致也。
又曰：太阳中暍者，发热恶寒，身重而疼痛，其脉弦细芤迟，小便已，洒洒然毛耸，手足逆冷，小有劳身即热，口开，前板齿燥。若发汗则恶寒甚，加温针则发热甚，数下之则淋甚。
●温毒
夏热之病，复中于暑，暑热合邪，为病尤烈，故名温毒。证治同春温、夏热病。
●风湿
伤湿之病，复感于风，风湿合邪，故名风湿。其证发热身重，肢体牵痛不宁。原文曰：病者，一身尽痛，发热日晡所剧者，此名风湿。此病伤于汗出当风，或久伤取冷所致也。证治见三卷中湿门。
●痉证
风寒湿三邪合而为痉。其证背反张，摇头口噤，项强拘急，转侧艰难，身热足寒，面目赤色也。治法：风湿盛者，则有汗，为柔痉。风寒盛者，则无汗，为刚痉。均用小续命汤，随证加减（见祛风门）。
又法：刚痉无汗而恶寒者，服葛根汤。柔痉有汗而恶风者，服桂枝加葛根汤（俱见发表门）。其馀证治详见三卷。
六经伤寒脉证治法，已次第疏明，分节集解，详载首卷，而又历举伤寒门中所见诸证，与夫类伤寒、同伤寒一切证治辨别于二卷之中。凡所以治伤寒者，理无不该，法无不备矣。然近世治同伤寒、类伤寒，多用刘河间两解等法，每获神效，诚治斯证之捷法也。今复採辑解利初法、解利后法，明白指陈附录于二卷之末，俾学者知所变通，庶几于伤寒一证，经权常交，有所遵循而无遗法云。
〖伤寒附法〗
●刘河间解利初法
双解通圣散，见医方表里门。功能发表攻里，故曰双解。
河间制此方解利四时冬温、春温、夏热、秋热、正令伤寒。凡邪在三阳，表里不解者，以两许为剂，加葱、姜、淡豆豉，煎汤服之，俟汗下，兼行表里即解。形气强者，两半为剂；形气弱者，八钱为剂。若初服，因汗少而不解者，则为表实，倍加麻黄以汗之；若因便硬不解者，则为里实，倍加大黄、芒硝以下之。连进二三服，必令汗出下利而邪自解也。今人不知其妙，以河间过用寒凉，仲景治伤寒初无下法，弃而不用，深可惜也。不知其法神捷，莫不应手取效，从无寒、痞、结之变。即有一二不解者，非未尽法之善，则必已传阳明，故不解也，再详后法。
●河间解利后法
先服双解通圣散，汗下已通而仍不解者，皆因汗之不彻，或已传经，治之不及也，又当按法施治。
如表邪已解，但里有微热、烦渴者，服桂苓甘露饮以和解太阳之里。
如内热太盛，烦热大渴者，用白虎解毒汤以清阳明之里（俱见泻火门）。
若表未解，又传阳明，身热而烦者，用柴葛解肌汤两解之（见发表门）。
若表实无汗，大热烦渴者，用三黄石膏汤以清表里之热（见表里门）。
若里有热，尿赤而涩者，用凉膈散，重加滑石末以清利之（见泻火门）。
若胃实便秘，潮热而兼有微表者，用大柴胡汤解表通里（见表里门）。
若胃实便秘，不兼表证，当分别轻重，用诸承气汤攻下之（见攻里门）。
以上皆刘河间解利二法也。附录于此，以备参考。河间名完素。

辨难治脉证  ***************************
〖难治死证〗
●总括
《金鉴》曰：病有死生，治有难易。生病不药可愈，死病虽药莫救。何则？以阴阳邪正有盛衰也。正盛邪衰则生，阴盛阳衰则死。如伤寒阳证，见浮大数动滑实之阳脉，则易愈而生；如见沉微涩弱弦小之阴脉，则难治而死。凡属阴病得阳脉者，可生；凡属阳病得阴脉者，主死也。若脉代散，真气衰败也；若大热不止，脉失神者，正衰邪盛也。阴毒阳毒，亢极不生化也；色枯声败，内外两夺也。呃逆无休，元气不藏也；水浆不入，生无所赖也。五绝证者，谓形若烟燻，神昏愦乱，直视摇头，此阳邪独留，攻心而绝也。环口黧黑，腹满，下利不止，冷汗，阳黄者，此为脾绝也。脉但浮而无和缓象，是无胃气。汗出如油，喘息下休，睡中鼾声，出多入少者，此为肺绝也。唇吻反青，四肢冷汗，舌卷囊缩者，此为肝绝也。面色黑暗，齿长枯垢，遗尿遗屎者，此为肾绝也。又有误发风温之汗，因而成痉者；误发湿温之汗，名曰重暍者；强发少阴之汗，动其经，血从口鼻耳目出，名曰下厥上竭者；汗后狂言不食，仍复发热，不为汗衰，脉常躁疾，名曰阴阳交死之形者；厥逆不回，至七八日即通，遍身肤冷，而躁无暂安时，此为阴邪盛极，真阳飞越，名藏厥者。凡厥逆而甚者，多无脉，服四逆、白通等汤，脉微微续出，从小而大，真阳渐复也，可生；脉若暴出，六脉如常者，名曰回光返照也，主死。凡厥逆，多下利，当不能食，若忽然能食者，名曰除中。中者，胃也；除者，去也。谓胃气已去，即反能食，亦无补于胃也。故仲景曰：除中者，死。凡诸病久不能食，忽然大能食而即死者，此类是也。以上皆言难治之死证也。

辨易愈生证  ***************************
〖易愈生证〗
●总括
易愈之病，取于神则神清，取于色则色泽，取于声则音长，取于体则身轻，取于皮则肤润，取于脉则和洪，皆一派不死之证，故曰生证也。若有如前生证，忽然口噤不语，烦躁而甚，六脉停伏者，非变凶也，乃邪正交争，生战汗之候，为将愈之兆也。凡伤寒渴者，多阳证，易治、易愈。若忽然饮多寻常，消散无停者，此为酿汗而邪作解也。伤寒初起，多不能食，若渐渐能食，且脉浮者，此为胃和，邪还于表而作解也。若不即解者，阴阳未得其时也。如子时得之，午时必解，阳济阴生而解也；午时得之，子时必解，阴从阳化而解也。以上皆伤寒易愈之生证也。
天时之不齐，民病所由生也。故《素问》言五运六气特详。医不明此，则不识亢害承制、淫胜郁复之理，不足以称医之良也。但经文散见诸篇，学者每有望洋之叹。而太虚理气、天地阴阳，宋儒各发妙论；五行质气、生剋制化、节令五音、天符地会、南北二政，诸家多所发明。钦惟御篡《医宗金鉴》，博採群言，归诸折衷。另著《心法要旨》二卷，愚已编次成书，列于八集，识者幸垂览焉。


卷三·杂病心法集解  ——————————————————————————————————————————————————————————————————————————————————————————

真中风门  ***************************
〖总括〗
经曰：风者，善行而数变。腠理开则洒然寒，闭则热而闷。其寒也，则衰饮食；其热也，则消肌肉。盖天地间惟风无所不入，人受之者，轻为感冒，重则为伤，重甚则为中。然必其人真气先虚，营卫空疏，然后外邪乘虚而入，经所谓邪之所凑、其气必虚是也。故中风之症，河间以为将息失宜，心火暴甚；丹溪以为湿生痰，痰生热，热生风；东垣以为本气自病。若以风为虚象者，所以治法有清热化痰、养血顺气之不同，而不专用风药也。
〖心法要诀〗
风从外中伤肢体，痰火内发病心官。体伤不仁与不用，心病神昏不语言，当分中络经腑藏，更审虚实寒热痰。脱症撒手为脾绝，口开眼合绝心肝，遗尿肾绝鼾声肺，闭症握固紧牙关，初用通关散取嚏，痰壅不下吐为先。
〖中风辨症〗
平日寸关尺脉俱平之人，忽然卒中昏死者，此因中邪太甚，闭塞九窍，天真之气不能与人之生气相通，则独绝于内也。譬如坠跌、溺水，岂能预期其死耶？中风之脉，一息七八至，不大不小，虽困可治；若大而无伦，小而如纤，浮主昼死，沉主夜亡。至五脏脱症，若三脏、四脏并见者，皆死候也。
〖救急方法〗
凡中风、中痰、中恶初起，卒然昏死，俱用通关散吹鼻，有嚏者生，无者肺绝。若牙关紧闭，用开关散擦之。痰壅气闷，口噤昏死，用熏鼻法开之。若舌强难言，用解语法点之。口噤咬牙，战慄鼓颔，用乌梅方擦之。
〖涌吐方法〗
凡中风、中痰、中恶初起，痰涎壅盛，无汗表实者，服二圣散、三圣散吐之。若有汗里实者，用瓜蒂散加全蝎吐之，甚者服五元散、巴矾丸（以上诸方皆见医方涌吐门）。
〖灌药方法〗
凡中风口噤，汤药不能下咽者，须研碎应用之药，滚汤泡熟，调如稀粥状，先以竹管插病人鼻孔，医者含前药，从管中用气徐徐吹入，但得下咽，其病自解。此法神妙，免得撬牙折齿。
《总注》曰：中风症分中血脉、中腑、中脏，始自李东垣。中血脉者，用大秦艽汤；中腑者，用小续命汤；中脏者，用三化汤，然从未见有三化汤中脏之症。惟《金匮》书中分为四症，曰络、曰经、曰腑、曰脏。其说最为的当。盖口眼喎斜，肌肤不仁，邪在络也；左右不遂，筋骨不用，邪在经也；昏不识人，便溺阻隔，邪在腑也；神昏不语，唇缓涎出，邪在脏也。分别症治于下。
〖中络实症〗
风邪中络之人形气实者，其症口眼歪斜，肌肤麻木，风气攻注，骨节烦疼，主以乌药顺气散（见医方理气门），随症加味。
经曰：风胜则气壅。壅于皮肤则顽麻，壅于骨节则烦痛，壅于口面则喎斜，壅于胸喉则痰喘，壅于脉络则语涩行难。用此散先解表气而兼顺里气，气顺则风散。风邪卒中，当先治标，若气虚病久，非所宜也。
〖中络虚症〗
风邪中络之人形气虚者，其症半身不遂，手足不能运掉，舌强不能言语，主以大秦艽汤，或服小续命汤，随症加味（俱见医方祛风门）。
经曰：掌受血而能握，足受血而能步。又脾主四肢，脾弱血虚不能荣筋，故手足不能运掉。舌为心苗，肾脉连舌本，心火盛而肾水衰，故舌本强硬。若外无六经绝症，内无便溺阻隔，此属轻症，服此自愈。
〖中经实症〗
风邪中经之人形气实者，其症左瘫右痪。左体不用曰瘫，右体不用曰痪。主以换骨丹、搜风顺气丸（俱见祛风门），或服万灵丹（见外科医方地字号）。
〖中经虚症〗
风邪中经之人形气虚者，其症左瘫右痪，筋脉拘急，口眼歪斜，语言蹇涩，主以小续命汤，随症加减（见祛风门）。
注曰：阴虚火旺，痰随火涌，经络中风，不省人事，风中左体为左瘫，属血虚；风中右体为右痪，属气虚即半身不遂症也。风中血脉则拘急，风中口面则喎斜，风中舌本则语涩，风湿中腰则腰痛。主以小续命汤加减，通治五痹八风（分别在后）。
〖中经络闭症〗
亦有风邪中经络而为表邪固闭者，其症口眼歪斜，四肢拘急，身体遍痛，恶寒无汗，气盛喘促，法宜开表，服还魂汤（见发表门）。《千金方》用此汤治邪在肺经，卒中暴厥，口噤气绝，下咽奏效。
〖治因虚召风〗
有因虚召风，中人经络而病半身不遂者，然审其人，若舌强难言、神气不清者，则是痰火为病，治法详后；如神气清爽，但语言蹇涩，舌软无力而难言者，乃是营卫不足之病，主以黄耆五物汤（见祛风门），照法加味。
八风者，冬至日正北大刚风，立春日东北凶风，春分日正东婴风，立夏日东南弱风，夏至日正南大弱风，立秋日西南谋风，秋分日正西刚风，立冬日西北折风。此八风应时而至，主生养万物；不应时而至，主杀害万物。然必其人形气素虚，八方邪风方能中人为病也。
〖中腑实症〗
风邪中腑之人形气实者，其症卒然昏倒，不省人事，大小便秘，腹满胀甚，主以三化汤通利三焦（见攻里门）。
〖中腑虚症〗
风邪中腑之人形气虚者，虽有前症腹胀，必缓不可峻攻，须缓缓泻之，主以搜风顺气丸（见祛风门）。
注曰：凡久病中风之人，大便多燥结，谓之风燥，或初起以用小续命汤汗过，次用三化汤下过，津液枯竭，以致燥结者，但服此丸，缓缓取效。又曰：凡中风，不论经络、脏腑，但见二便阻隔，而无痞、满、燥、实、坚之实症，其人形气不足，难任攻下者，均服此丸以搜六腑之风，通肠胃中之气，二便自利矣。
〖中脏实症〗
风邪中脏之人形气实者，其症痰涎壅塞，神昏不语，口眼喎斜，两手握固，及牙关噤急、喘满闭症，俱服牛黄清心丸（见祛风门）。
〖中脏虚症〗
风邪中脏之人形气虚者，其症唇缓不收，痰涎流出，神昏不语，身肢偏废，或与脱症同见者，急服参附汤（见补养门），先固虚脱，后治风邪。或服回阳救急汤（见祛寒门，脱症见首篇集解）。
〖中脏腑闭症〗
亦有风邪中脏腑而为风痰闭结者，其症腹满便秘，神昏口噤，痰结咽喉，壅闭不通，急用夺命散吐下之（见涌吐门），或用前篇救急涌吐诸法，开关之后，按后篇附法门中选方施治。
〖中风附法〗
《总注》：中络者，邪方入卫，尚在经脉之外，故但肌肤不仁也；中经者，邪已入营脉之中，骨肉皆失所养，故身体重著而瘫痪也；至于中腑、中脏，则已离外而内邪入深矣。其中腑必归于胃者，胃为六府之□□也；中脏必归于心者，心为神明之主宰也。风入胃中，胃热必盛，蒸其津液，结为痰涎，胃之大络入心，痰涎壅盛，堵其出入之窍，故中腑则不识人也；诸脏受邪，逆入于心，则神明无主，故中脏者，舌纵难言，廉泉穴开而流涎沫也。廉泉穴在舌下窍，通于肾，津液之所出也。凡脏寒之人卒中风寒，无论中经、络、脏、腑，但见六脉沉伏，四肢逆冷者，俱服三生饮（见祛风门）。
凡腑热之人卒中风热，无论中脏、腑、经、络，但见六脉浮数，身热心烦者，俱服祛风至宝汤（见祛风门）。
凡痰饮之人卒中风痰，无论中经、络、脏、腑，但见脉浮滑有力，痰涎壅盛者，俱服青洲白丸子（见除痰门）。
要之：风从外中，其来必有先兆，如手足无力，语言蹇涩，肌肉时或掣动，手大指、次指或微痛麻木不用者，皆风邪外中之先兆也。预服羌活愈风汤以防之。老、弱、虚人常服大秦艽汤（俱见祛风门）。
〖中风脉略〗
喻嘉言曰：中风之脉，必有所兼。兼寒则浮紧，兼风则浮缓，兼热则浮数，兼痰则浮滑，兼气则浮涩，兼火则盛大，兼阳虚则脉微，兼阴虚则细数，虚滑为头痛，缓迟为营卫衰。然虚、浮、迟、数，正气不足，尚可补救；急、大、数、疾，邪不受制，必死无疑。若数大未至急疾，尚有得生者矣。
〖内中痰火〗
痰火内发，迷人心窍，令人精神恍惚，舌强难言，甚者神气昏愦，口噤卒倒，无论中经、络、脏、腑，主以涤痰汤、清热化痰汤。若实痰便秘，服礞石滚痰丸；热痰气聚，服清气化痰汤（俱见除痰门）。救急涌吐，均按涌吐门。
要之：痰火内中之病，其来必有先兆，如神短忽忽，言语失常，上盛下虚，头眩脚软，皆痰火内发之先兆也。常服清热化痰、清气化痰二汤预防之。盖痰即有形之火，火即无形之痰，痰随火而升降，火引痰而横行，变生诸症不可纪极。火借气于五脏，痰借液于五味，气有馀则为火，液有馀则为痰。故治痰者，必降其火；治火者，必顺其气，所谓治痰先理气也。心在窍为舌，心别脉系舌根，脾脉连舌本、散舌下，肾脉挟舌本，三脉虚则痰涎乘虚闭其脉道，故舌不能转运言语也。凡风痰塞其经络，舌强不能言，其症为重；若痰火上攻，舌肿不能转者，此属轻症也。
〖风痱偏枯〗
风痱症，四肢不收，身无痛处；偏枯症，半身不遂，身有痛处，皆语言不变，神志不乱，乃轻邪微病，在分腠、营卫之间，治宜补营卫，兼散风邪，当服黄耆五物汤（见祛风门）。
〖喑痱重症〗
喑痱症，邪已入脏，肾虚内夺，少阴心气不至，志乱神昏，口不能言，厥逆闷死，急服加味地黄饮（见祛风门）。
此因心脾肾三脉亡血，不能营养舌本，故风痰卒中，即声哑不能言也。与前舌强、舌软有轻重之别。

类中风门  ***************************
〖总括〗
类中风有九症：一曰尸厥，谓形厥而气不厥也，故口鼻无气，状类死尸，但脉自活动，心口微温也；其他中虚、中气、中食、中寒、中火、中湿、中暑、中恶，虽皆忽然昏倒，不省人事，类乎真中风病，但不见口眼喎斜、偏废、偏枯、不仁、不用等症，与真中风为异耳。
〖集解〗
汪訒庵曰：西北风气刚劲，虚人感之，多成真中风，可用风药下□以治之。南方卑湿，质弱气虚，虽有中症而实不同，名曰类中风，治宜兼补养。
〖尸厥〗
尸厥症，忽然昏倒，口鼻无气，状类死尸，却脉息如常，胸腹不冷，古有数日复甦者，临时切忌推摇乱叫，当审其脉之虚实，兼寒，兼痰，分别救之。如脉动而有力，其先必二便秘结，腹满胀痛，面红唇赤，然后昏死。当用备急丸攻之（见攻里门）。实症兼痰，用夺命散吐下之（见涌吐门）；如脉微细无力，其人必气血素虚，用独参汤救之；虚兼寒者，用参附汤，或用十全大补汤加菖蒲、远志（俱见补养门）。如脉滑无力，其人平日体肥、痰甚者，服星香散，虚加人参（见除痰门）。
〖中虚〗
中虚症，即李杲所云本气自病（见后集解）。盖内伤气虚之人，烦劳过度，清气不升，忽然昏死，主以补中益气汤（见理气门）。
欲冒症，谓体虚劳碌之人，房劳过度，忽然昏冒，甚或登时卒死，手撤口开，面带欢容，阴流败精，此名阴阳脱症，缓则不救。当令所交接之人，扶其口，以热气度入腹中，频频吸引，不可移动，最要得法，勿顾羞耻。浓煎人参、麦冬、五味子、当归、熟地、酥炙鹿茸汤，俟稍动息时，灌入下咽，良久必苏。
李东垣曰：中风，非外来风邪，乃本气自病也。凡人年逾四五旬，气衰之际，或忧喜愤怒伤其气者，多患此症，少壮人无有也。若肥盛者，则间有之，亦是形盛气衰，方致此耳。
〖中气〗
中气症，脉沉，手足冷，不似中风脉浮、手足温也。如形气俱实之人，因暴怒气逆，忽然昏倒，噤急者，服木香流气饮。形气素虚之人，中气昏倒，则当标本兼施、邪正相安之剂，服八味顺气散（俱见理气门）。
〖中食〗
中食症，因贪食过饱，复感寒气，或食后恼怒，填塞胸中，忽然昏死，四肢不举，先用盐汤探吐法。若中食挟痰，当用瓜蒂散吐之（俱见涌吐门）。若中食挟寒，服生姜汤，以指探吐，吐后服平胃散、消导二陈汤（俱见消导门），后服香砂六君子汤（见补养门）。
〖中寒〗
中寒症，忽然昏死，通身厥冷，脉沉而迟，或微细欲绝，甚则腹痛缩阴，如《伤寒·厥阴篇》之脏寒、脏厥，但用附子理中汤，随症加味（见祛寒门）。
〖中火〗
中火症，即完素所云将息失宜，心火暴甚（解见后）。盖七情过极，五志之火内发，令人昏倒无知，筋骨不用也。其先未昏冒时，必见有便秘、谵妄、发斑等症，主以凉膈散（见泻火门）。
刘河间曰：中风瘫痪，非为肝木之风实甚，亦非外中于风，良由将息失宜，心火暴甚，肾水虚衰，不能制之，则阴虚阳实而热气怫郁，心神昏冒，筋骨不用而卒倒无知也。亦有因喜、怒、悲、思、恐五志过极而卒中者，皆为热甚。俗云风者，言其末而忘其本也。法宜和脏腑，通经络，便是治风也。
〖中暑〗
中暑症，须分阴与阳，如暑中阴邪，则似伤寒，恶寒无汗，头痛身疼，壮热心烦，或呕或泻，此得之于受暑纳凉，寒外暑内，主以二香饮（见祛暑门）。
李时珍曰：有处高堂大夏而中暑者，缘由纳凉太过，饮冷太多，阳气为阴邪所遏，反中入内，故症似伤寒，用前汤以发越阳气、散水和脾，则愈。
暑中阳邪者，亦名中热，其症蒸蒸自汗，大渴引饮，面垢喘促，头痛心烦，壮热脉盛，精神昏愦，此得之于赤日长途，中外皆热。初中昏愦不省者，宜捣姜葱，炒热熨脐，或熨炒盐，或掬道旁热土作圈箍脐，内撒热尿，忌犯寒凉，捣大蒜取汁，温水调匀，灌之自省。随服益元散（见清暑门）。若中热气实者，服白虎苍术汤；气虚者，服人参白虎汤（俱见泻火门）。
《活人书》曰：脉虚身热，谓之中暑，乃不足之症，头痛面垢，恶寒无汗，宜温散；脉盛身热，谓之中热，乃有馀之症，头痛壮热，渴饮自汗，则宜清凉。
李士材曰：香薷为夏月发汗之药，其性温热，只宜于中暑之人，若中热之人误服之，反成大害。
●中暑附法
治暑风，由暑热攻肝，内生风病，手足搐搦，寒热自汗，口乾烦渴，尿赤便秘，先服香羌防汤祛风，次服玉露散清热（俱见清暑门）。
治暑厥，由元气虚，暑热攻心，或夹痰湿，手足厥冷，昏愦不醒，脉虚者，服清暑益气汤；夹痰湿者，服二香饮（俱见清暑门）。
治中暑兼湿，停饮夹食，身重无汗，腹痛泄泻，口渴便秘，主以胃苓汤。伤暑吐泻，服薷苓汤（俱见利湿门）；外伤暑气，服六和汤（见和解门）。
治伏暑，烦渴发热，头痛恶食，服消暑丸。治冒暑伏热，渴饮，服大顺散。暑月酒食所伤，烦渴吐泻，自汗倦怠，服缩脾饮（俱见清暑门）。治一切感冒、暑气，皮肤蒸热，头重自汗，肢倦，或烦渴吐泻，脉症实者，服四味香薷饮，随症加减（见清暑门），若元气虚，素犯房劳者，忌服此方。
〖中湿〗
中湿症，即丹溪所云湿生痰、痰生热、热生风是也。盖湿从内生，得之于厚味、醇酒、生冷过节也。其脉洪滑，发热身重，头痛烦渴，便秘痰壅，涎滑易出。初中口噤昏死，灌以生姜汤，外用姜葱熨法（见和解门），旋服渗湿汤（见利湿门），愈后服消导二陈汤（见消导门）。
●附法
湿有因外中得者，如天阴淫雨，晴后湿蒸，早晨雾露及久卧湿地，远行涉水，瘴气山岚，皆从外中，头身重痛，甚则昏冒、泄泻浮肿，治以除湿汤。如湿气在表，头顶、肩背、腰脊重坠强痛者，用羌活胜湿汤，随症加味。若平常伤湿兼表里者，用胃苓汤、柴苓汤、五苓散分别治之（俱见利湿门）。
〖中恶〗
中恶症，谓中恶毒之气，由肺入心脾，如古塚败棺，腐尸枯井，淫祠冷庙，破屋坏沟，皆有一种冷湿糜烂之气，卒然中之，闭塞肺气，侵入心脾，致神魂离舍，面黑错忘，手足握拳，厥逆喘息，甚则昏死。脉紧细者，吉；浮大者，凶。初用霹雳散取嚏，及救急涌吐诸法（俱见涌吐门），主以调气散（见理气门）。古用苏合香丸，苦难卒得（方见幼科补生门）。
●附法
又有误食菌蕈、河豚、温疫牛马、自死牲畜、露哺鼠残之类，亦名中恶。此因肠胃受毒，心腹刺痛，腹皮青黑，闷乱欲死，或面黑甲错，气闭昏死，急用霹雳散取嚏，滚茶泡胆矾末一钱，鹅翎蘸扫喉间，探吐恶物，或用雄黄解毒丸下之，或用救急涌吐诸方（俱见涌吐门）。吐下之后，当调脾胃，服调气散、香砂和中汤（俱见理气门）。

伤风感冒  ***************************
〖总括〗
经曰：卑下之地，春气常在。故东南卑湿之区，风气柔弱，易感风寒湿者为感冒，稍重为伤风，最重为中风，皆邪由鼻入，在于上部，客于皮肤，故无六经形症，惟发热头痛诸条，若兼胸满恶食，则是感冒夹食之疾矣。
〖治法〗
卫主皮毛，内合于肺，卫为风寒所伤，发热恶寒，头痛有汗，鼻塞，轻者咳嗽喷嚏，常流清涕。若气虚兼呕泻、眩晕者，服参苏饮（见表里门）。若症兼三阳，壮热恶寒，痰壅自汗，偏正头痛，服川芎茶调散、芎芷石膏汤。四时感冒，审其时令，服人参败毒散、九味羌活汤（俱见发表门）。若症兼阴阳表里，用五积散通治之。感冒夹食，痞闷嗳气，服香苏饮。感冒夹食，表里兼症者，服双解通圣散（俱见表里门）。余详幼科。

鼻渊症  ***************************
伤风属肺，故喷嚏；鼻渊属脑，不喷嚏。伤风寒邪，故涕清；鼻渊，热邪而涕浊，较伤风为尤重也。病久或有秽气，则热深致脑衄、鼻血，或成控脑砂。
〖治法〗
初由风热入脑，目暝头痛，鼻流浊涕，或鼻塞气闭，孔中热痛，引及脑中，涕浊气秽，日久热深而成脑衄。初起常服苍耳散（见泻火门）。
若失治病久，热郁已深，宜双解通圣散加黄连，解表通里（见表里门）。热气涌涕，伤其鼻孔，成疮溃痛，用猪胆汁调冰硼散敷涂（见涌吐门）。若热蕴于脑，伤及所过营血，致成衄者，服犀角地黄汤加味（见理血门）。若日久已成控脑砂，鼻涕淋漓，腥臭血水，头空苦痛，虫蚀脑者，取经霜丝瓜藤，烧灰存性，研末，酒水每调三钱，日三服，间服补中益气汤（见理气门）。

破伤风  ***************************
症有四因，详外科四卷。总系破伤皮肉，去血后筋失所养，经络空虚，风邪乘入成痉。毋论虚、湿、风、毒内蕴，不发于外，疮口起锈痕，周围燥起白痂，时流污黑水，渐次牙关紧急，筋脉拘牵，此破伤风之先兆也。
〖治法〗
凡初起咬牙缩舌，角弓反张者，用玉真散如法服之，外用此散唾津调涂疮口，轻者自愈（见祛风门）。若微微伤损，去血不多，风袭成痉者，必其人素热，热甚风搏，并于经络，此为风火邪盛，多阳明实症，用双解通圣散加蝎尾（见表里门）。若前症风邪独盛，多太阳症者，用全蝎尾七枚擂末，热酒调服，服后风仍不解，渐深入里者，再服江鳔丸（见祛风门）。如去血过多，风邪乘虚袭入成痉者，服桂枝补血汤（见祛风门）。

四时瘟疫  ***************************
〖总括〗
温病寒疫详载二卷，同伤寒门。四时瘟疫，乃天地之厉气流行，互相传染，邪自口鼻而入，传变急如风火，但毒有在表、在里、在阴、在阳之分，其或发、或清、或攻，当因春风、夏热、秋凉、冬寒，与夫岁气太过不及、六淫胜复、人之强弱、脏之虚实，分别治之。古法以攻毒为急者，因其邪多在里也。
〖治法〗
一曰发毒，主以人参败毒散（见发表门）；一曰清毒，主以普济消毒饮（见泻火门）；一曰攻毒，主以二圣救苦丹（见表里门）；一曰两解，主以双解通圣散（见表里门）。
瘟疫传变，症候繁多，要之治法，只此四条。

瘟斑痧疹  ***************************
伤寒汗下失宜，致发斑疹，已详二卷辨症门。此因时气传染，感而即出，故名瘟斑、瘟痧、瘟疹。发于气分者为痧，色白如肤粟；发于血分者为斑疹，故色红赤；又肤浅者为疹，深重者为斑，斑或如豆，或成连片。二症正红者轻，赤者重，黑者死。若色淡红稀暗，乃因邪在三阳，已成斑疹，由外邪入里，邪从阴化，或过服凉药所致，属阴分，当从阴寒治之。
〖治法〗
如初起尚未出透，色正红，表热轻者，服升麻葛根汤升发之（见发表门）。如初起出不透彻色紫赤，表热重者，服三黄石膏汤宣发之（见表里门）。凡斑、痧、疹已经出透，不可再表，只宜清解，主以消斑青黛饮（见泻火门）。凡斑、痧、疹初起，表里俱实，法宜汗下兼行，主以双解通圣散（见表里门）。凡平常风痧、斑疹或隐或现者，只服荆防败毒散（见发表门）。余详幼科。

痉病门  ***************************
〖总括〗
痉病大法已载二卷，同伤寒门。总属太阳之病，须分别刚、柔治之。
〖刚痉〗
经曰：太阳病，发热无汗，恶寒者，名曰刚痉。其症背反张，摇头口噤，项强拘急，转侧艰难，身热足寒，面目赤色，脉浮紧或洪大，风寒盛也。初起服葛根汤（见发表门），余按后附法调治。
〖柔痉〗
经曰：太阳病，发热汗出而不恶寒，名曰柔痉。其症发热自汗，口气蒸手，呵欠烦闷，手足颤动，头摇口噤，或戴眼反张，脉浮洪者，服桂枝葛根汤；脉浮缓者，服桂枝防风汤（俱见发表门），余按附法。
〖附法〗
凡风、寒、湿三邪杂揉成痉，毋论刚、柔，用小续命汤随症加减（见祛风门）。如刚、柔二痉，表里俱实，形气强者，用如圣饮，随症加味（见祛风门）。如过汗表虚，汗出不止，因而成痉者，服桂枝加附子汤（见发表门）。如产后、金疮血出过多，风袭成痉者，服桂枝合补血汤（见祛风门）。如伤血成痉，腹满停瘀，二便燥结者，用大承气汤下之（见攻里门）。如产后恶露不尽，少腹硬痛成痉者，桃仁承气汤下之（见理血门）。如溃疮流去脓血太多，风袭成痉，用十全大补汤加祛风药（见补养门）。如柔痉失治，邪传少阳，脉浮而弦，用小柴胡汤倍柴胡（见和解门）。如柔痉失治，邪传阴经，脉细肢冷者，主以当归四逆汤（见祛寒门）。如已成阴痉，冷汗不止，脉微欲绝者，主以回阳救急汤（见祛寒门）。
〖犬咬成痉〗
凡疯狗咬伤，风毒入腹，成痉风者，状类破伤风。初咬当用酒壶拔法，取撮口小砂罐二个，每盛半罐烧酒，先以一罐架炭火上，令滚无声，倾酒按合伤口上，拔出污黑血水，满则自落；再以次灌照法煎滚，倾酒按之，轮流提拔，以水尽为度；后用唾津调玉真散敷之（见祛风门）。若毒盛，再按外科四卷如法治之。
凡疯犬咬伤，已成痉者，用斑蝥七枚，拌糯米三合，同炒至米黄为度，去米不用，再切大黄片一钱，同斑蝥研细，熬滚米醋半杯，和白汤半杯调匀前末，空心温服，逐下恶毒，从小便中出。弱者减半服，余详外科。
若平常犬咬成痉，治法按前附法门。

痹病门  ***************************
〖总括〗
三痹者，风、寒、湿为病而得名也。邪者，风、寒、湿三气也。风邪胜，其痛流走，曰行痹；寒邪胜，其痛甚苦，曰痛痹；湿邪胜，其痛重著，曰著痹。
五痹者，皮、脉、肌、筋、骨，遇邪为病之时而得名也。秋时遇邪为皮痹，皮虽麻木，尚微觉痛痒也；夏时遇邪为脉痹，脉中血不流行而色变也；长夏遇邪为肌痹，肌肤顽木，不知痛痒也；春时遇邪为筋痹，筋挛节痛，屈而不伸也；冬时遇邪为骨痹，骨重痠疼，不能举动也。五痹日久，则入脏腑。
痹入五脏者，内舍于五脏也。久病皮痹，复感于邪，而见烦满喘咳之症者，是内传于肺，则为肺痹；久病脉痹，复感于邪，而见心烦心悸、嗌乾噫气、有时则恐之症，是内传于心，则为心痹；久病肌痹，复感于邪，而见呕涎、心下痞硬、四肢怠惰之症，是内传于脾，则为脾痹；久病筋痹，复感于邪，而见喜饮尿多、夜卧则惊、时作太息之症，是内传于肝，则为肝痹；久病骨痹，复感于邪，而见腹胀、尻以代踵、足挛不伸、脊以代头、伛偻不直之症，是内传于肾，则为肾痹。此痹入五脏之分也。
痹入六腑者，因久痹不已，复感于邪，脏实不受，而传入腑也。凡久患痹而见喜饮、小便秘、不胀则泻、不泻则胀之症，是内传于大小肠，则为肠痹；若少腹胞中按之痛，如汤沃之状，小便秘涩，鼻流清涕者，是内传膀胱，则为胞痹也；三焦之痹，附于膀胱，从水道也；胃痹附于大小肠，从传化也；惟胆为清净之腑，不受痹邪。此痹入六腑之分也。
又有周痹，随血脉上下为病也，或痛或肿，或手或足，患有定处，痛无歇止，或从上病及于下，或从下病及于上，不似诸痹，痛有歇止，左右走移也。周痹甚者，或偏废，不仁、不用，状似中风，但身常疼痛而口眼不喎斜也。
〖治法〗
治患诸痹，形气虚者，服小续命汤；气血实者，服二痹汤。俱随症加味。治三痹初起，用木通汤，随症加味；冶三痹气血凝滞，服三痹汤。治五痹不已，乘虚入脏，留连日久者，服独活寄生汤（俱见祛风门）。治胞痹，用五苓散加附子。治肠痹，用五苓散加苍术（见利湿门）。治冷痹，身寒肢冷，状类中寒者……（见祛风门）。治热痹肌热如火，服升阳散火汤加黄连、羚羊角末（见泻火门）。治皮痹日久气虚，用补中益气汤加黄柏、红花（见理气门）。凡痹患在筋骨，则受邪深，故痛久难已；患在皮脉，则受邪浅，故易治易愈。凡痹日久，内传所合之脏，则为五脏之痹。若其人中虚受邪，则难治多死。凡脏实不受邪，痹复还于外，则易治易愈。如久病皮痹，当内传入肺，若无胸满喘咳之症，则是肺实不受邪侵也。馀脏仿此。

痿病门  ***************************
〖总括〗
五痿者，心、肝、脾、肺、肾之痿也。痿属燥病，故皆因肺热而生，但阳明为脏腑之海，主润宗筋。阳明无病，则宗筋润，能束骨而利机关，虽有肺热，不能成痿也。肺热叶焦，胃腑虚弱，津液不化，筋骨失养，皮毛悴痿，发为痿躄，不能行动。因而心气热，为脉痿，胫节纵而不任地，肺兼心病也；因而肾气热，为骨痿，腰脊不能兴举，肺兼肾病也；因而肝气热，为筋痿，筋失所养，拘挛不伸，肺兼肝病也；因而脾气热，为肉痿，胃燥而渴，肌肉不仁，肺兼脾病也。
〖治法〗
痿属燥病，因何而用治湿热苦燥之药，盖遵《内经》之治法，独取于阳明胃也。故胃家无病，虽有肺热，惟病肺而不病痿也。是知病痿者，必胃家有故，或湿热，或积热，或湿痰，不论新久，只要胃壮能食，先审症攻之。
治痿病初起，胃壮能食者，先用攻法。如胃有湿痰，服控涎丹（见除痰门；胃有积热，服六一顺气汤先攻之；胃有湿热，服小胃丹（均见攻里门）。
若胃弱食少，气血津液不足者，当补养脾胃，不可峻攻。至久病留连，或诸燥热攻下之后，皆当审症调养。
治湿热成痿，两足痿软，发热如火者，主以加味二妙散（见祛风门）。
治时令湿热，痿躄喘促，口渴便秘者，服清燥汤及诸汤（见润燥门）。
治阴虚湿热成痿，服虎潜丸。筋骨痿软，日久不愈，服加味金刚丸。痿病日久，气血俱虚，服十全大补汤（俱见补养门〕。

脚气门  ***************************
〖总括〗
此因内有湿热，外感风寒，相合为病，故往来寒热，状类伤寒，两脚腿胫肿，热如火者，湿热盛也，名曰湿脚气；若不肿不热，内中闷痛，或外乾枯，虚烦微热者，寒湿盛也，名曰乾脚气。凡脚气脉急，少腹顽木，不知痛痒，不过三五日内，其邪必入心间。若入心间，呕吐喘满，是为脚气冲心之症。目额皆黑，恍惚谵妄，则是水来剋火，命难全也。
〖治法〗
脚气初起，毋论干、湿，但审其脉症，表实无汗者，服攒风散汗之。里实热盛，便秘燥渴者，服羌活导滞汤下之（俱见利湿门）。
治湿脚气，湿盛重痛，肿热如火者，服胜湿饼逐之。形气实者，再服加味苍柏散；形气虚者，常服当归拈痛汤解之（俱见利湿门）。
治乾脚气初起，寒湿盛者，用五积散加附子温散之（见表里门）。若寒虚，形气弱者，常服独活寄生汤（见祛风门）。
外敷：湿热脚气，用如意金黄散；乾脚气，敷冲和膏（俱见外科六卷）。

内伤门  ***************************
《总注》：劳役伤气，伤元气也；饮食伤形，伤胃腑也。伤气宜补，有热中、湿热、暑热、火郁、寒中之分；伤形宜消，有饮食失节、过于温凉之别。盖脾胃元气一虚，四藏失其调和，所以五脏之脉交相混见，故肝弦、心洪、脾缓之脉反见于上，按之沉涩，肺脉反见于下也。其形忽肥忽瘦者，火乘土位，上并阳分，血脉上行而上盛，故面红虚肥；下并阴分，血脉下行而上虚，故面白消瘦，今之虚损病人，早晨面青白瘦而恶寒，午后面红赤肥而发热是也。其症身肢重倦，气不周也；骨节痠疼，血不荣也；气少息微，中气乏也；心中虚烦，心血少也；食入反出，胃虚不纳也；口中沃沫，脾不散精也；饮食无味，胃气伤也；胸膈不快，浊气滞也；耳鸣耳聋，阴火上冲也；大便时泻不泻，小便时利不利，脾湿不分也；飧泻，完穀不化，脾家虚，湿不化也；大便后或见脓血，脾经湿热酿成也。此伤气、伤形所见脉症也。
〖辨似〗
内伤外感，脉皆大，内伤之脉，气口大于人迎，不似外感之脉人迎大于气口也。内伤外感皆头痛，内伤之头痛时痛时不痛，不似外感头痛常痛不休也。内伤外感皆恶寒，内伤之恶寒得温暖而即解，不似外感之恶寒虽近烈火而仍寒也。内伤外感皆发热，内伤之发热，热在肌内，以手扪之，觉热从内泛，不如外感之发热，热在皮肤，以手扪之，热自内轻也。内伤外感皆自汗，内伤之自汗，气短乏，声怯弱，不似外感之自汗，气壮促，语声高也。内伤外感手皆热，内伤则手心发热，不似外感之手背发热也。内伤外感皆鼻不和，内伤之鼻息气乏而喘，不似外感之鼻息气促而鸣也。内伤外感皆不食，内伤之不食，口中无味，不似外感之不食，闻食则恶也。内伤外感皆口渴，内伤之渴，初病即渴，其饮甚少，不似外伤之渴，三日后始渴，其饮甚多也。此内伤外感之辨似也。
〖治法〗
治内伤热中，热伤元气，脉虚大而洪，头痛时作时止，夹表热而自汗心烦，气虚不耐劳碌，气不蒸化，口渴饮少，表虚失卫，畏寒恶风，气乏不周，懒言倦怠，动则喘促上气、不足息者，主以补中益气汤（见理气门）。加味法：如兼阴火乘阳，燥热昼甚者，加生地、炒黄柏以补水救阴；若兼阳热，昼夜心烦，宜泻火安神，煎汤吞送朱砂安神丸（见理血门）。
治内伤清气下陷，浊气上乘，清浊相干而兼湿热，二便不调，飧泻脓血，主以调中益气汤（见理气门）。
治内伤气虚，湿多热少，遏抑清气，不得上升脾胃，身重而痛，倦怠懒食，口苦舌乾，大便不调，小水频数，洒洒恶寒，惨惨不乐，面色不和，阳气不升，主以升阳益胃汤（见理气门）。
治前症有因热多湿少，阴火困脾，阳气不得上升脾胃，而成以上诸症者，服补脾胃泻阴火升阳汤（见补养门）。
以上三方随症加减，俱同补中益气汤。
治夏令内伤，暑少湿多，腰以下痿软，难于转动，行走不正，两足欹侧者，主以清燥汤（见润燥门）。
治长夏湿热炎蒸，暑多湿少，身热自汗，口渴心烦，倦怠少气，小水短涩，大便稀溏，恶食，脉虚者，服清暑益气汤（见清暑门）。
治肌热，表热，四肢发热，骨髓中热，热如火燎，扪之烙手，此因血虚及胃弱遇食冷物，抑遏阳气，郁于脾土，服升阳散火汤（见泻火门）。
治内伤火郁，身虽有如前烙手之热，而反恶寒，脉来沉数者，此因火郁肌里，内热外寒，用火郁汤发之（见泻火门）。
治内伤寒中，水来侮土，寒湿为病，腹胀尿多，流涎流涕，外则足软，脾、脊、腰、背、睾丸牵引闷痛，如脾胃寒湿，气尚实者，服白术附子汤；若脾胃寒湿而气虚者，用理中汤加附子、茯苓、苍术（俱见祛寒门）。
治脾胃寒湿，形气俱虚，气乏食减，喜食热物，面色青黄，腹痛肠鸣，流涎吐冷，大便清溏，气腥不臭，但用理中汤加味治之（见祛寒门）。
治脾胃俱虚，饮食减少，过时不化，反饱胀闷，面色痿黄，肌肉渐瘦，软困无力者，法当平补，常服资生丸（见补养门）。
治内伤门胃强脾弱之症，盖胃强，所以能食；脾弱，则不能消化，致食后腹痛肠鸣，飧泻暴注，完穀不化者，长服消食健脾丸。
治脾胃两虚，不思饮食，即少食亦不能消化，泻下完穀者，服开胃进食汤。若因伤食停滞，则用平胃散加味治之，或服消导二陈汤。
治因伤醇酒厚味，湿热内酿，痞胀不食，呕哕恶心，吞酸噫气，大便黏臭，小水短赤，饮食爱冷，口舌生疮者，服清胃理脾汤（以上俱见消导门）。

酒病门  ***************************
〖酒病内伤〗
饮酒无度，多成内伤，盖酒能内酿湿热也。酒病初起，先当发汗，次利小便，使上下分消其湿，免酿成内热方妙。如饮酒大醉，发热恶寒，头疼自汗者，忌用桂枝汤解表，只服石葛汤。如纵饮火酒，胸膈蕴热，以致吐血、衄血而成内伤者，初起服连葛丸（俱见消导门）。
治酒病头痛身热，呕吐懒食，倦怠心烦，似外感而实非外感者，服葛花解酲汤汗之（见消导门）。若伤肺嗽血，主以泻白散（见泻火门）。
治酒病，元气已虚，肢软食少，面红虚浮，用补中益气汤倍陈皮，加法半、葛根、炒神麴、麦芽、白芍；小便闭，加麦冬；大便闭，加桃仁、麻仁（见理气门）。若腹胀吐泻，口乾呕痰者，用香砂六君汤加炒神麴、厚朴（见补养门）。若虚寒胸满，便滑食少，腿足渐肿，闷痛者，服八味地黄丸（见补养门）。枳梖子或白蔻嚼服，能解酒毒。
盐花捺牙，樟树皮煎服，俱能醒酒。

虚痨门  ***************************
〖总括〗
虚者，阴阳、气血、荣卫、精神、骨髓、津液不足是也；损者，外而皮、脉、肉、筋、骨，内而肺、心、脾、肝、肾消损是也。虚损成劳者，谓虚损日久，留连不愈而成五劳、七伤、六极也。劳因复感者，谓不足之人，荣卫不固，复感外寒，则损从皮毛肺始；阴虚更生内热，则损从骨髓肾始；内伤饮食劳倦，则损从肌肉脾始。此虚损成劳之因也。
〖五劳〗
一损，皮聚毛落，洒淅恶寒，咳嗽虚喘，肺劳也。二损，血脉衰少，男子面无血色，女子经水不通，心劳也。三损，饮食衰少，肌肉消瘦，大便溏泻，脾劳也。四损，两胁引胸而痛，缓不能行动，肝劳也。五损，骨痿不能久立，午后发热，盗汗骨蒸，肾劳也。如从下肾脏损起者，损至皮聚毛落，主死；从上肺脏损起者，损至骨痿不能兴起于床，则终；从脾脏损起者，或至皮聚毛落，或至骨痿不起，皆主死。此五劳之症也。
〖七伤〗
一恐惧不解则伤精，精伤则骨酸痿厥，精时自下。盖五脏主藏精者也，不可伤，伤则失守而阴虚，阴虚则无气，无气则死矣。一憷惕思虑则伤神，神伤则恐惧自失，破䐃脱肉，毛悴色夭，死于冬也。一喜乐无极则伤魄，魄伤则狂，狂则意不存乎人，毛悴色夭，死于夏也。一悲哀动中则伤魂，魂伤则狂妄不精，不精则不正，阴缩而挛筋，两胁骨不举，毛悴色夭，死于秋也。一忧愁不已则伤意，意伤则悗乱，四肢痿而不举，毛悴色夭，死于春也。一盛怒不止则伤志，志伤则喜忘前言，腰脊强痛，毛悴色夭，死于季夏。一劳倦过度则伤气，气伤则火愈壮，壮火则食气，故无气以动，喘乏汗出，内外皆越，则气日耗，气日耗则死矣。此七伤之症也。
〖六极〗
一数转筋，十指爪甲皆痛，筋极也。一牙齿动，手足痛，不能久立，骨极也。一面无血色，头发自坠落，血极也。一身上常如鼠走，削瘦乾黑，肉极也。一气少无力，身无膏泽，翁翁羸瘦，眼无精光，立不能稳，体痒生疮，精极也。一胸胁逆满，恒欲大怒，气乏，不能言，气极也。此六极之症也。
〖脉症〗
虚劳之脉象，宜和缓，二三四至，来去有神，此病易治。即浮软微弱而有胃之真脏脉者，亦可得生。若阴虚之劳脉细数，则必形消著骨而后死者，阴主形也。阳虚之劳脉微革，则不待痿尽，忽然而脱者，阳主气也。五脏之脉无和缓象，为无胃之真脏脉，即形肉虽存，亦必不久于人世矣。一息二至，损伤之脉也。一息一至，名为行尸脉，主死。此辨脉之大法也。
人身大骨，即颧、肩、腰、股之大骨也。大肉，即头项、四肢之大肉也。凡大骨痿软不能支持，大肉削瘦，消陷成坑，居常动做，精神渐衰，真脏脉不见者，一岁必死；若真脏脉见，遇所不胜之时日，凶可期也。若真脏脉不见，有是症者，喘满动形，半载内死；有是症者，五脏内损，痛引肩胸，一月而死；有是症者，肉尽之处，皆枯燥破裂，谓之破䐃，身热不已，十日内死。真脏脉见，目眶下陷，视不见人，倾刻而死；若能见人，则神尚未去，至所不胜之日时而死也。此辨虚劳脉症之总诀也。
〖治法〗
后天脾胃水穀生化营卫，故治法本平气血，而脾脏症治已统载内伤门。先天肾藏精气生化之源，故治法本平阴阳，其肾、肝、心，脾症治详刻于后。治虚劳，阴虚火动，皮寒骨蒸，咳嗽不寐，食少痰多，心烦气短，咯血等症，用拯阴理劳汤，随症加味。
治虚劳，阳虚气弱，表热自汗，身髓痠疼，倦怠恶烦，劳动则气张而喘息，用拯阳理劳汤，随症加味。
治肾虚成劳，午后发热，形体消瘦，津血枯竭，水泛为痰，咳嗽，盗汗，遗精，失血，消渴，淋浊，口燥咽痛，虚火上炎诸症，服六味地黄汤。已成劳嗽，服都气汤。火不归元，服七味地黄汤。火妄刑金，服生麦地黄汤。相火不足，羸弱少气，服八味地黄汤。阴虚火旺，服知柏地黄汤。脾肾大虚，水肿痰喘，服金匮肾气汤。肾虚消渴，服七宝美髯丹。
治阴虚火旺，宜滋水制火，服大补阴丸。若火旺无制，妄行伤金，致肺痿咳嗽，或咳脓血者，主以滋阴降火汤（以上俱见补养门）。治虚热如火，扪之烙手而无汗者，此为火郁，服升阳散火汤（见泻火门）。若虚热烙手而有汗者，此为骨蒸，只服大补阴丸、地黄汤。
治肺肾两虚成劳，嗽血，服固本汤。脾、肺、肾三脏虚损，加蜜耆、炙草、五味；只肺脏气虚成劳者，用保元汤加味调治（俱见补养门）。
治肺虚成劳，兼气滞不快，服异功散。肺气虚兼有痰饮，服六君子汤。若虚劳肌热，渴、泻，服七味白术散。气虚久疟，留连不愈，服四兽饮。肺劳不兼他症者，常服四君子汤（以上俱见补养门）。肺脏虚损，咳血嗽血，金被火刑者，服加味救肺饮（见理血门）。
治心脏虚损，虚烦不眠，心口多汗，健忘惊悸，服天王补心丹（见补养门）。若心脾两伤，烦热盗汗，服归脾汤。心虚怔忡，服养心汤（见理血门）。
治肝脏虚损，筋缓不能自持，目暗不能视物，用四物汤加枣仁、炙草、木瓜。凡肝脏虚损，用四物汤养血调肝。血虚气弱，主以圣愈汤。虚火、气燥、血热者，服知柏四物汤，热甚再加炒川连、黄芩。血虚烦劳，往来寒热者，用四物汤加柴胡、丹皮，炒研栀子。凡血分虚劳，血热甚者，四物汤加黄连、黄芩；血虚甚者，加附子、肉桂；血瘀宜破，四物内加桃仁、红花；失血宜止，加茅根、炒黑蒲黄。血虚劳损，惟发热不恶寒者，服地骨皮饮（以上俱见理血门）。凡血虚肝燥，骨蒸劳嗽，主以消遥散（见和解门）。
治虚劳吐血，气血两虚者，服八珍汤平补之。若气乏色枯，毛发脱落，自汗盗汗，发热咳嗽，食少泄泻，吐衄消瘦，用十全大补汤（俱见补养门）。若脾肺气虚，荣血不足而见前症者，常服人参养荣汤（见理血门）。
治五劳六极，里急腹痛，并治里虚心悸，衄下亡血，夜梦遗精，手足烦热，四肢痠痛，津血亏损等症，先服小建中汤，温和脾胃（见发表门）。若前症恶寒，卫气不足，脉迟弱者，服黄耆建中汤；若前症荣血亏，脉细涩者，服当归建中汤；将成痨瘵，服乐令建中汤（俱见祛寒门）。若里不急，腹不痛，虽有前症，只宜和解，服双和饮（见理血门）。脾脏虚劳症治，统载前条内伤门。虚劳久病不愈，治法见后痨瘵门。

痨瘵骨蒸  ***************************
〖总括〗
久病痨疾而名曰瘵。瘵者，败也。气血下奴，疾久则生痨虫，此症有阴虚乾血、有阴虚积热之分，正治俱用补阴药。若皮肤乾涩，目黑无光，其人初病，能食不泻，胃气尚壮也，至病久，亦不作泻，二者皆可以攻下为先治也。
〖痨瘵症治〗
痨瘵之人，病至大便泄泻则必死，若不泻能食，堪任攻治，尚可得痊。治阴虚乾血，肌肤甲错，目暗无光者，用大黄䗪虫丸攻利之（见理血门）。治阴虚积热，甲错目暗，能食不泻者，用大黄青蒿煎清利之（见泻火门）。
治痨瘵日久，内生痨虫，死后传染，甚至灭门，名传尸痨，服传尸将军丸（见《丹溪心法》），或用雄槟丸、獭肝丸、集效丸（俱见杀虫门）。
外治：每逢癸亥日，用姜片贴腰眼两穴，点艾丸，各灸七壮。
〖骨蒸症治〗
火炎水竭，真阴消烁，故肌骨之间蒸蒸而热也。李东垣曰：昼热夜静，是阳旺于阴分也；昼静夜热，是阳气下陷入阴中也。此名热入血室（见妇科）。若昼夜俱热，是重阳无阴也，当急泻其阳，峻补其阴。昼甚在气，夜甚在血。治痨瘵，初利后，其人骨瘵，胃尚壮能食，五心烦躁甚者，服柴胡清骨散。如体弱热微，骨蒸晡甚，自汗食少，倦渴而嗽血痰者，服黄耆鳖甲散。如风劳骨蒸，午后壮热，颊赤自汗，咳嗽而脉细数者，服秦艽鳖甲散。如肺痿骨蒸，兼寒热咳嗽，形羸自汗，声哑脉软弱者，服秦艽扶羸汤。若胃热骨蒸，先后寒热，渐成羸瘦，有汗脉长者，症属阳明，服石膏散。若肺劳有热，难服补气药者，先服二母散润之（以上俱见泻火门）。若肝燥骨蒸，用消遥散加味（见和解门）。如热微体弱，用人参养荣汤，皮外发热，加柴胡、胡连；骨内蒸热，加青蒿、鳖甲（见理血门）。

失血诸症  ***************************
〖总括〗
九窍一齐出血，名曰大衄；鼻出血，曰鼻衄；鼻血如泉涌，曰脑衄；耳出血，曰耳衄；目出血，曰目衄；皮肤出血，曰肌衄；齿牙出血，曰齿衄，又名曰牙宣。此皆随所衄之处而命名也。若血从口出，则为内衄。内衄出血又各有别，吐血出于胃，涎嗽出于脾，咳血出于肺，呕血出于肝，咯血出于心，唾血出于肾，他如尿血从精窍出，淋血从膀胱出。此脏腑失血之分也。
〖脉证〗
失血之症，脉必见芤，缓小可喜，数大堪忧。若有蓄血，脉见牢大，亦不主凶。统以身凉、脉小者为顺，身热脉大、多痰者为逆。如脉大痰喘，不能安卧，及大衄、大下血，出如泉涌不止，或血出气腥秽臭，或脓血杂间而出，此为内溃、腐尸之症，则难生矣。
〖劳伤失血〗
治胃伤吐血，吐者，血出无声，不似呕血上逆，漉漉有声也。如其人气血虚弱，不见火象者，用人参养荣汤加麦冬清补之（见理血门）。盖血存胃中者，为守管之血，守而不走，胃虚不能摄血，故从喉吐出也，法宜理损。若系火迫妄行，详后治法。
治脾伤嗽血，嗽者，血随痰涎嗽出也。劳伤患此，服加味救肺饮（见理血门）。若痰涎壅促，阵阵急嗽带出血者，先服白金丸（见除痰门）。若嗽血气逆，上盛下虚者，服苏子降气汤。如痰黄积热，嗽血气实者，服泻肺丸下之（俱见理气门）。
治肺伤咳血，咳者，声从肺来，血随咳而出也。劳伤咳血，服加味救肺饮。若郁热咳血，服鸡苏丸。咳嗽痰血，服咳血方。肺痿咳血，服独圣散（俱见理血门）。若肺痈咳出脓血，服保肺汤（见理气门）。
治肝伤呕血，呕者，血出气逆，漉漉有声也。如怒极伤肝，面青呕血，血虚肝燥，骨蒸呕血，俱服八味逍遥散（见和解门）。
治心伤咯血，咯者，血痰成团，不时咯出也。由心火刑肺，多早间咯血，两颊色赤，咽喉不清，主以太平丸、独圣散（俱见理血门）。
治肾伤唾血者，唾者，唾津中带血或带血丝也。如因肾水不足，虚火上炎，尺脉细数而唾血者，服元麦地黄汤（见补养门）。盖肾脉上入肺，循喉咙；其支者从肺络心，属胸中，故病则俱病也。涎唾中有少血散漫者，肾从相火炎上之血也；若血如红缏，从肺中咳出者，此肺络受热伤之血也；如咳出白血，浅红淡色，似肉似肺者，必死。
〖努伤失血〗
治饱食用力，或因持重努伤脉络，或因跌打损伤脉络，令人吐血、呕血者，俱服佛手散（见理血门）。血瘀，加大黄下之，加桃仁、红花破之；血瘀气滞，加郁金，兑童便与酒行之。努伤嗽血、咯血，服法制丸（见攻里门）。血瘀胃痛，腹胁胀痛，蓄血急痛，形气实者，服桃仁承气汤（见理血门）。努伤日久，亦宜理损，按劳伤诸法治之，或用逍遥散加味（见和解门）。
〖热伤失血〗
治血为热迫，妄行气分，上为吐血、衄血等症，法宜清热，主以犀角地黄汤（见理血门），随症加味。胃热吐血，加条芩、川连；胸膈满痛，内有瘀血，加桃仁、红花、酒大黄；肝热呕血，及因怒吐血，加柴胡、丹皮、炒栀仁；肾热吐血，加元参、黄柏、知母；心热咯血，加天冬、麦冬；肺热咳血，加知母、贝母、桔梗、花粉；脾热嗽血，加知母、贝母；涎壅急嗽，带出血者，加郁金或单服白金丸（见除痰门）。吐衄日久，常服法制丸（见攻里门）。凡衄血、吐血，血出多者，则热随血减，然气亦随亡，当用参地煎活法治之，如还元水、发灰散，韭菜汁，听其选用（俱见理血门）。余法再详幼科。

二便下血  ***************************
〖总括〗
血病伤及于腑者，则血渗入肠胃浊道，上从咽出，下后从二便而出也。伤及于脏者，则血溢出胸中清道，上从喉出，下从精窍而出也。治法：劳伤宜理损，热伤宜清热，努伤初宜逐瘀，日久亦宜以理损为主。
〖尿血〗
血与尿先后出，茎中不痛，此为精窍之病，阴络受伤也，主以四物汤加牛膝（见理血门）。若因提气採战，忍精不泄，或因年老竭欲而成尿血者，其血成块，窍滞不利，茎中急痛欲死，服诸药不效，用珀珠散如法常服。若大便燥结，先用八正散加牛膝、郁金下之，下后方服前散（俱见利湿门）。若尿闭不通，先用导赤散加牛膝、郁金利之，利后仍服前散（见泻火门）。至若血淋，乃热伤阳络之病，血、尿同出，茎中胀痛，症治载四卷淋症门。
〖肠风〗
肠风与脏毒皆属热伤阴络，热与风合，为肠风下血，其血色鲜而清，肛不肿痛，先粪后血，乃为远血，从胃腑、小肠中来，故名肠风。初起用槐花散加秦艽、防风，或服槐角丸。若便血日久不愈，用和血汤升补之，或人参养荣汤（俱见理血门）。
〖脏毒〗
热与湿合，为脏毒便血，其血色晦而浊，肛门肿痛，先血后粪，从大肠而来，乃为近血，故名脏毒。初起肛门肿痛下血者，用槐花散加炒苦楝、苍术；日久不愈，用和血汤，少加吴萸、炒川连清补之（俱见理血门）。若不下血，只大肿大痛，大便不通者，此非脏毒下血之症，乃脏毒下血之疡也，先用大黄皂刺汤攻之（见攻里门），或服栀子金花汤（见泻火门），攻后用平胃散加地榆和之（见消导门）。余法详外科三卷。

汗症门  ***************************
〖自汗〗
自汗属阳，无因而汗自出，有虚、有实。表虚者，汗出濈濈，发热恶寒，脉虚气乏，不兼他症者，服黄耆六一汤以固表（见清暑门）。自汗日久，易感风寒，服玉屏风散以固表（见补养门）。亦有表虚自汗，怯冷恶寒，脉浮而迟，四肢厥冷者，服桂枝附子汤温之（见发表门）。若不恶寒、肢冷，只自汗不止，属血虚者，忌用附子，服黄耆建中汤和之（见祛寒门）。以上治表虚自汗。凡里热自汗，便秘烦渴，口气蒸手，蒸蒸汗出，不恶寒，反恶热，腹胀满而脉洪实者，服调胃承气汤、六一顺气汤下之（见攻里门）。若阳明胃热独盛，自汗恶热而头额汗居多，小水短赤，烦渴大饮者，主以白虎汤清之（见泻火门）。余见后附法。
〖盗汗〗
盗汗属阴，睡则汗出，醒则汗止，当分别心虚、心火治之。心虚不固，宜补心，其症惊悸盗汗，虚烦不眠，发热体倦，食少神衰，服酸枣仁汤（见理血门）。若心火伤阴，酿成盗汗者，服当归六黄汤清之（见收涩门）。
〖附法〗
阳虚自汗，甚者服牡蛎散（见收涩门），轻者用补中益气汤加麻黄根、浮小麦（见理气门）。脾虚自汗，肢冷泄泻，汗有常期者，用六君子汤加蜜黄耆，浮小麦（见补养门）。中寒自汗，肢冷脉迟，服附子理中汤（见祛寒门）。
阴虚盗汗，甚者服柏子仁丸（见收涩门），轻者用四物汤加蜜黄耆、浮小麦、炒黄芩、川连（见理血门），外用扑汗法（见收涩门）。

消渴门  ***************************
〖总括〗
上消属肺，饮水多而小便如常；中消属胃，饮水多而小便短赤，多食善饥；下消属肾，饮水多而小便浑浊，色如膏脂。三消皆燥热病也，然亦有寒者，试观年老人，好饮茶水，夜必多溺，未必尽因热也。总之饮水多，小便少而浑赤者属热，是火盛耗水而浑也；饮水少而小便多，色清白者属寒，是火虚不能耗水也。
〖脉症〗
三消之脉，数大者吉；细、微、短、涩，皆逆脉也。三消饮水多，不能食，若能食，大便硬，脉大洪实者，为胃腑热实，下之可愈；若不能食，湿多者，则舌白苔滑，病久则变为水肿、洞泻；热多者，则舌紫苔干，病久则发为痈疽而死也。
〖治法〗
三消初起，便硬能食，脉症实者，服调胃承气等汤，先下实热（见攻里门）；若里热极深，服栀子金花汤下之（见泻火门）。
三消初起，不能食而渴饮，已属胃虚者，若更泄泻、肌热，胃虚无实热者，常服七味白术散。若下焦虚寒，饮一溲二，服金匮肾气汤（俱见补养门）。
三消初起，不能食，但渴不泻，虽虚犹有燥热也，服竹叶石膏汤（见泻火门）；若燥热渴极，脉虚气弱，服竹叶黄耆汤（见润燥门）。
治上消，气虚热盛，服人参白虎汤；初起热微者，服莲花饮（俱见泻火门）。中消胃热，善消水穀，服消渴方；胃热甚者，当按前法先下实热。下消肾热，腰足痿软，服茯苓丸；清渴烦躁，而赤咽乾，服地黄饮子。三消烦躁，不生津液，不思饮食，服本事黄耆汤（以上俱见润燥门）。
方法：洗净猪肚，纳豆豉二合，缚定煮烂，食肚饮汤，数次可愈；或猪血煮清汤常服，或蚕茧壳煎汤代茶；或服炒米绿豆粥。

神病门  ***************************
〖神之名义〗
动植之物，一有其形，则形之至精、至粹之处即名曰心。动物之心者，形若垂莲，中含天之所赋虚灵不昧之灵性也；植物之心者，即中心之芽，中含天之所赋生生不已之生意也。此形若无此心，则形无主宰，而良性、生意亦无著落矣。此心若无良性、生意，则心无所施用，不过是一团死肉，一枯草木之芽也。盖人虽动物之贵，而其中含良性，与一切动物皆同，本乎天真也。天真之气分而言之，为精、气、神，故曰以精为体，以神为用也；合而言之，浑然一气，天真一气，天真之祖也。
〖神之变化〗
魂者，阳之灵，随神行来；魄者，阴之灵，并精出入。盖神机不离乎精气，而亦不杂乎精气，妙合而用也。故指神而言，则神超乎精气之外；指精气而言，则神寓乎精气之中。意者，心神之机动而未形之谓也；志者，意所专注也；思者，志之变动也；虑者，以思谋远之谓也；智者，以虑应物之谓也。此皆识神变化之用也。
〖五脏神情〗
五脏所藏七神，心藏神，肝藏魂，肺藏魄，脾藏意与智，肾藏精与志也。五脏所生七情：心生喜，肝生怒，肺生悲，脾生忧思，肾生恐惧也。气和则达志，故生喜笑；气暴则志愤，故生恚怒；凄心则哀苦，故生悲哭；聚心不解散，故生忧思；内恐、外触非常事物，故生恐惧、惊骇也。
〖神病六症〗
六症者，惊悸、怔忡、恍惚、健忘、失志、伤神六名也。此皆因心虚胆弱，诸邪得以乘之，但当审其所兼之症，分别虚实施治，又当按后癫痫、九气、痰饮等门合症拣方，自有效法之处。
通治惊悸、怔忡、恍惚、健忘、失志、伤神六症，有因心气热者，先服安神丸。兼气怯胆虚，恐怖不能独卧者，服仁熟散；兼虚烦不眠者，服酸枣仁汤；兼食少不眠，体虚发热，盗汗者，服归脾汤；兼心虚血少者，常服养心汤；兼脾肺气血虚，食少发热，服人参养荣汤（以上俱见理血门）。再有烦躁、懊憹、诸烦不眠症，详载二卷伤寒辨大症篇。
〖嘈杂症治〗
有因内伤饮食，清痰稠饮滞于中州，似饥非饥，似痛非痛，胸中嘈杂，懊憹不安，或兼嗳噫恶心，久则呃噎反食，初起治宜南星、法半、陈皮之类以消痰，芩、连、知、柏、石膏、栀子以降火，苍术、白术、炙草、神麴以燥脾消食。
有因血虚嘈杂者，服养血八珍汤（见补养门）。胃气虚冷，心下嘈杂，口吐冷涎者，服旋覆花汤（见除痰门）。痰火食积，口渴嘈杂，服痰火越鞠丸（见理气门）。郁火嘈杂，口苦嗌乾，服三补丸（见泻火门）。

癫痫门  ***************************
〖总括〗
李时珍曰：经有言癫狂疾者，又言癫疾为狂者，是癫狂为兼病也。邪入于阳者为狂，邪入于阴者为癫疾。癫疾始发，志意不乐，或精神呆痴，言语无伦，卧则安静，以邪并于阴也。狂疾始发，目直詈骂，不识亲疏，或怒叫欲杀，夜不安卧，以邪并于阳也。痫疾始发，吐涎神昏，卒倒无知，口噤牙紧，抽搐之时多少不等，而省后起居、饮食皆如无疾之人，与癫狂为异耳。痫疾虽分为五，曰鸡、马、牛、羊、猪名者，以其病状、声音偶相类故也。其实则痰、火、气、惊四者而已，所以为治同乎癫狂也。
〖治法〗
通治癫、狂、痫疾，初起多痰者，用三圣散吐之（见涌吐门）。若风盛兼痰，服青洲白丸子、辰砂散。热盛有痰，服礞石滚痰丸、牛黄丸、清热化痰汤。痰盛兼气郁者，服白金丸。痰盛兼惊者，服控涎丹。气实，服遂心散。若神轻惊悸，内无痰壅者，服抱龙丸，镇痫丹（以上俱见除痰门）。
治风邪癫痫初起，用皂角汁灌入鼻内，令风涎从口鼻中唾涕而出，若苏后流涎不止，服盐汤自止，次服沉香天麻丸、独活汤（俱见祛风门）。凡癫狂疾初起，痰壅气闭者，当用引涎追泪取嚏法（俱按涌吐门）
治阴痫疾初起，手足厥冷，面色青白，僵卧抽搐，口吐涎沫，脉沉迟或细弱者，宜炙百会穴，不拘壮数，以苏为度，再发再炙，回阳抑阴，内服醒脾汤、妙香散（俱见补养门）。

诸气门  ***************************
〖总括〗
经曰九气，寒气、炅气、喜气、怒气、劳气、思气、悲气、恐气、惊气是也。夫人身一气流行，不为邪触，何病之有？若为寒触，外束皮肤，腠理闭，其气收矣，即为寒病。炅即火也，若为火触，热蒸汗出，腠理开，其气泄矣，即为暑病。若为喜触，气和志达，其气缓矣，素中虚者，缓则气散，即为暴脱之病。若为怒触，怒则气逆，甚则呕血，其气上矣，上极而下乘脾之虚，即为飧泻、肠鸣之病。若为思触，心有所存，气不流行，其气结矣，即为郁结之病。若为劳触，喘息汗出，其气耗矣，即为劳倦之病。若为悲触，心肺气戚，荣卫不散，其气消矣，即为怯弱之病。若为恐触，却伤精志，其气下矣，即为遗泄之病。若为惊触，心无所依，神无所归，虑无所定，其气乱矣，即为怔忡等病也。九气养生，壮者得之，气行而愈，弱者得之，气著为病矣。
〖辨症〗
短气者，气短而不能续息也；少气者，气少而不能称形也，皆属不足。气痛者，气为邪阻，气道不通，或在经络，或在脏腑，攻冲走注，时作疼痛也。郁气者，或得于名利失志，或得于公私怫情，忧思愤懑，气渐郁结而成也。上气者，浊气上逆也。穀气郁在胃者，则上逆呃噎，噫气吞酸、吐酸之类也。下气者，清气下陷也。然清气下陷，则失气不甚臭秽，惟伤食矢气，其臭甚秽，俗名放臭屁，乃肠胃郁结，穀气发内而不宣通于肠胃之外也。
〖治法〗
治寒邪伤营，气喘胸满，表实无汗，脉浮紧者，用麻黄汤发之（见发表门）。寒邪结胸，气喘而呕，自利厥冷，脉沉迟者，用理中汤温之（见祛寒门）。胃热诸病，气喘自汗，心烦渴饮，脉洪大者，用白虎汤清之（见泻火门）。热伤元气，气短而咳，口渴多汗，脉虚弱者，用生脉散补之（见清暑门）。
治六郁气痛，谓气郁、血郁、食郁、痰郁、热郁、湿郁也，用越鞠汤，随症加味。七情气逆，用四磨汤、七气汤、香砂和中汤。治上盛下虚，气逆上攻，喘嗽满门，痰壅晕眩，便秘呕血，服苏子降气汤。阴阳壅滞，气不宣通，服木香顺气汤、清郁汤。
治七情过节，七气病生，郁结生痰，如膜如絮，凝结喉间，名梅核气，久则变生呃噎，上吐涎沫，下秘二便，初起服四七汤、七气汤，余见妇科。
治诸气为病，水肿胀满，气痛走注，内外牵疼，痰壅喘嗽，俱服木香流气饮。若七情气滞，胸腹胀痛，服分心气饮（以上俱见理气门）。
治清阳不升，浊气上逆，及气虚患生诸病，主以补中益气汤（见理气门）。若阳虚气弱，服四君子汤。气虚有痰，用六君子汤。俱随症加味。
治心气实而病惊悸，气乱走痛者，服镇心丹。若心气虚而病惊悸，气乱虚烦者，服妙香散（以上俱见补养门〕。

痰饮门  ***************************
〖总括〗
饮则清稀，故为阴盛；痰则胶黏，故为阳盛。其痰稠浊是热痰，属心也；沫清是寒痰，属肾也；少而黏连，咯不易出，是燥痰，属肺也；多而易出，是湿痰，属脾也；痰涌面青，搐搦晕眩，是风痰，属肝也。饮色清稀，膈满而吐涎者，此饮留于膈间，名曰伏饮也；若喘咳面肿，不得卧，此饮留于肺，名曰支饮也；饮散四肢，身常重痛，此饮留行于体，名曰溢饮也；咳嗽呕涎，引胁疼痛，此饮留于胁下，名曰悬饮也；平日肥盛，今忽消瘦，水走肠间，漉漉有声者，此饮留行于肠胃，名曰痰饮也。凡饮留于胸肺，则喘满短气而渴；饮留于膈下，则心下悸或背心寒冷也。
〖脉略〗
浮滑，主风痰；浮弦，主风饮；沉滑，主痰食；沉弦，主悬饮；肺饮不弦，气喘胸满；脉沉，主留饮，四肢历节必走痛；两关浮弦实大，主膈上有稠痰，法宜吐之；关上脉伏而大，下眼胞状如煤烟燻黑者，皆为痰病也。凡久得涩脉，主痰饮胶固，阻塞脉道，急宜调治。
〖诸痰治法〗
诸痰者，即总括所载之热痰、寒痰、湿痰、风痰、燥痰、食痰、气痰之类也。诸痰主以二陈汤，随症加味，惟与燥痰不相宜，以茯苓、半夏多渗燥耳。
治肺经燥，痰少而黏连，咯不易出，宜燥痰汤；咳痰久而带血，宜白花膏；湿郁痰嗽，用清肺饮，随症加味；伤风头痛、咳嗽、痰喘，主以金沸草散。
治热痰变生诸症，服清气化痰汤。酒食生痰，膈满眩嗽，服顺气消食丸。中脘气滞，痰涎不利，服三仙丸。脾虚痰厥，头痛，服半夏天麻白术汤。风痰郁结，肩揹走痛，服豁痰汤。痰喘气急，形气实者，服苏葶滚痰丸。痰火嘈杂，心悬如饥，服三圣丸。痰迷心窍，舌黑晕眩，服加味导痰汤。
治痰攻眼肿并酒病，手臂麻木重痛，及寒痰壅塞、痞闷者，服加味二陈汤（以上诸方皆见除痰门）。
〖留饮治法〗
留饮者，即总括所载之伏饮、支饮、溢饮、悬饮、痰饮之总名也。诸饮初起，形气实者，通用控涎丹攻之；虚者，用桂苓甘术汤温之（俱见除痰门）。
盖饮属阴邪，留于上下内外，今人胸、背、腰、项或手足筋节牵引钩痛，走移不定，或肢体冷痹，气脉不通，此不与风湿、瘫痪及上痰病同其治也。
治伏饮伏于膈间，胸隔满闷，呕吐清涎，脉症实者，用舟车丸先攻利之；脉症虚者，用半夏茯苓汤加丁香（俱见利湿门）。
治支饮、水饮攻肺，喘咳而肿，不得卧者，用葶苈大枣汤泻之，后服定喘汤、千缗汤（俱见表里门）。
治悬饮留于胁下，咳嗽引痛，及伏饮呕涎，心胁痞硬，服十枣汤（见攻里门）。
治溢饮流散肢体，身肢重痛，初起喘咳肿胀，脉浮数有热者，用越婢加苍术汤解表清里（见利湿门），余法按除痰门选用。
治溢饮夹寒，心下有水气，发热乾呕，或喘咳作渴，饮少喜热，尿或秘或利，脉浮而弱，短气不得卧者，用小青龙汤，随症加减（见发表门）。
治痰饮寒实，填塞喉间，胸膈痞硬，气上冲咽不得息者，用瓜蒂散先吐之（见涌吐门），或用透罗丹下之（见攻里门）。
治痰饮热实，壅塞膈上，心下满而硬痛者，服大陷胸汤，或六一顺气汤。若三焦热实，服小胃丹、一捻金、沆瀣丹，分别下之（俱见攻里门）。
治痰饮停塞中脘，两臂疼痛，脉沉细者，当用平和之剂，常服指迷丸或三仙丸。膈中痰饮，服润下丸（俱见除痰门）。

咳嗽门  ***************************
〖总括〗
有声无痰，曰咳；有痰无声，曰嗽；有声有痰，曰咳嗽。《内经》虽云五脏六腑皆令人咳，而大要皆在聚于胃、关于肺也。因胃浊，则所游溢之精气与脾湿所归肺之精液，皆不能清，水精之浊难于四布，此生痰之本，咳嗽之原也。肺居胸中，主气清肃，或为风寒外触，或为痰热内干，清肃有失降下之令，因气上逆而咳嗽也。久病不已，则伤肺成劳矣。
〖脉略〗
咳嗽之脉，浮主风，紧主寒，数主热，细主湿，洪滑多痰，弦涩少血，沉数实热，濡弱虚劳。右关脉涩，饮食伤脾；左关弦短，疲极肝衰。浮短伤肺，濡脉为宜。浮大易治，沉伏难医。脉细、不足以息，皆逆症也。
〖治法〗
治感冒风寒，伤肺咳嗽，喷嚏唾痰，恶寒发热，主以参苏饮。若兼头痛，服芎苏饮；更兼吼喘，服杏苏饮；如系虚劳之人，及胎前产后伤风咳嗽，当服茯苓补心汤（俱见表里门）。
治肺火郁气分，身热而肿，喘咳无痰，用泻白散，随症加味。若因饮酒伤肺，咳出痰血，口气腥臭，嗌乾口苦者，服泻白后方（俱见泻火门）。
治肺经燥热，咳嗽痰黏，咯不易出者，用清肺汤，随症加味。若肺气本虚，燥郁咳嗽，喘呕膨胀者，服救肺汤。
治肺燥气实，喘嗽痰稠，胸腹满闷，二便秘涩者，服泻肺汤、泻肺丸，或服清燥宁嗽化痰定喘丸（以上俱见润燥门）。
治寒实痰嗽，涎饮顿塞，气闭不通，先用透罗丹下其寒结（见攻里门），后按痰饮门随症调治。
治虚寒咳嗽，气乏喘息，并年久劳嗽，痰血气腥者，服人参养肺汤。肺痿久嗽、乾咳者，服琼玉膏、十味煎、久嗽方（均见润燥门）。
治久嗽，气血两虚者，用八珍汤加炒黄柏、知母、麦冬、贝母、陈皮、五味子。痰嗽脾虚，服香砂六君子汤。肺虚久嗽，服补肺汤、阿胶散。久嗽痰血，服紫菀汤、固金汤。夜则嗽甚，不得安卧，及虚损劳热，阴火久嗽，服八仙长寿饮（以上均见补养门）。
治脾肺气虚，不能实腠理，易感风寒，咳嗽自汗，痰涎清稀，气乏虚喘者，主以补中益气汤，随症加味（见理气门）。如早间频频咳嗽，兼吐酸痰，此脾虚饮食所化也，前汤加炒神麴、麦芽、山楂、木香。嗽久不止，加麦冬、五味子。如久嗽吐痰，形衰食少，声音嘶哑者，此气虚兼燥也，前汤加盐酒炒黄柏、知母、天冬、麦冬、桑皮、杏仁。五更嗽甚，服逍遥散（见和解门）。早间嗽血，服太平丸（见理血门）。

喘吼门  ***************************
〖总括〗
一呼一吸，气出急促者，谓之喘急；若更喉中有声响者，谓之哮吼。气粗胸高，不能布息，抬肩而喘者，属阳喘，实邪，风与痰也，若更痰稠便硬，则为热实。气乏息微，不能续息，张口而喘者，属阴喘，虚邪，虚与寒也，若更痰饮清冷，则为寒实矣。凡患喘吼，忌食酸咸肥甘。
〖脉略〗
喘吼之脉，浮滑而手足温者，生；沉涩而四肢冷者，死。脉大而形衰，脉数而形损，出气多，入气少，汗出润发，喘咳吐血，不得卧者，此为肺绝，皆凶症也。
〖治法〗
治外寒伤肺，喘急气逆，脉浮滑者，服华盖散。若肺虚感寒，气逆膈热，喘吼夹寒者，服定喘汤。若水饮攻肺，喘不得卧，形气实者，服葶苈大枣汤攻之。痰饮喘甚，服千缗汤。表实无汗，喘吼危急者，服五虎汤。表里均实，服八仙汤。久吼，遇寒即发，服九实汤（均见表里门）。
治喘吼里实，便秘胀痛，服三一承气汤下之。里热痰喘，服，一捻金下之（俱见攻里门）。痰喘气急，服滚痰丸。脉沉细，服指迷丸（见除痰门）。
治上盛下虚，气促喘急而无痰者，服苏子降气汤。若七情郁结，上气喘急，服四磨汤、养亲汤、七气汤（俱见理气门）。气虚而喘，不能续息，服五味子汤，夏服清暑益气汤（俱见清暑门）。
治阴虚火动，虚喘不已，服知柏地黄汤。火旺刑金，服滋阴降火汤。阴阳不升降，上盛下虚，喘息气逆，头晕目眩者，主以黑锡丹。
治气短喘促，提不能升，咽不能降，此元海无根，肝肾已败，子午不交，气脱症也，服贞元饮。亦有肝肾虚败，不能纳气，浮散虚喘，入少出多，脉微细者，服理阴煎（以上俱见补养门）。
〖哮吼〗
俗名马脾风，喉中声响如水鸡之声，甚者声如拽锯。因寒邪客于肺腧，寒化为热，闭郁肺经，如兼稠痰便硬者，先用吐法，次用下法。
治哮吼初起，痰涎壅盛，气闭不通，先服三圣散吐之（见涌吐门）。哮吼取吐后，吼仍不止，便秘胀满，服一捻金下之（见攻里门）。哮吼表盛无汗，形气实者，服五虎汤两解之。若喘急不得息，形气虚者，服八仙汤和解之。久吼，遇寒则甚，服九实汤（俱见表里门）。
治痰吼、食吼，炙焦皂角二两，蒸熟箩卜子四两，研末，姜汁糊丸，白汤下。醋呛成吼，粉草切片，猪胆汁浸透，炙乾研末，蜜丸，临卧白汤下二钱。盐呛成吼，小蓟草二两，猪精肉四两，同煮烂，食肉饮汤。余按幼科。


卷四·杂病心法集解  ——————————————————————————————————————————————————————————————————————————————————————————

肿胀门  ***************************
〖总括〗
经曰：卫气之在身也，常然并脉，循分肉行，阴阳相随，何病之有？若其人内伤七情，外感六气，饮食失节，劳役过度，则邪正相攻，荣卫失和，卫气与风寒之邪客于脉中，则为脉胀；卫气与风寒之邪留于分肉，则为肤胀也。
〖辨脉胀、单腹胀、肤胀、鼓胀〗
脉胀之症，腹筋努起，脉络色变，久而不已，则成单腹胀，腹则胀大，而四末脱瘦、清冷也；肤胀之症，初起皮肤胀起，空空然而不坚硬，久而不已，则成气鼓胀，皮肤胀满，膨膨然而急硬也。
〖辨肠蕈、石瘕〗
肠蕈之症，因风寒之邪不客于脉中分肉，而干卫气，深入，客于肠外，僻而内著，日以益大，状如怀子，月事仍以时行，名曰肠蕈。风寒之邪，若干营气，深入，客于胞中，恶血留止，日以益大，状如怀子，月事不以时下，此名曰石瘕。二症皆生于女子，在男子则为疝病也。治详妇科。
〖辨水胀、石水、风水〗
凡肿胀之病，皮厚色苍者，皆属气也；皮薄色泽者，皆属水也。气，阳也，阳性急，故为胀也速，每从上肿而渐下，得以安卧，邪在外也；水，阴也，阴性迟，故为胀也渐，每从下肿而渐上，更有喘咳、不得卧之征也。石水之症，少腹肿满，水在下，故不喘也。上肿曰风，下肿曰水，风水之症，面与胫足同肿也。然石水属阴邪，故曰寒结；风水属阳邪，故曰热湿凝也。
〖脉症〗
腹胀身热，阳盛胀也，若吐衄泻血，则阴亡矣。四肢瘦冷，阴盛胀也，若泻下不止，则中脱矣。腹先肿胀后散四肢者，可治；四肢先肿后归入腹者，不治。肿胀之病多实，服下利之药，旋消旋起者，此为正不胜邪也。腹筋青涨努起，胀肿苍黑，脐肿突出，阴囊肿烂，缺盆、脊背肿平，手足心肿平，则五脏皆伤，均属不治。脉大而时绝，或虚细，或微涩，气血两败也。
阴分肿胀，皮色惨白，便溏不渴，小便清利或秘，脉必沉迟，忌细涩无神；阳分肿胀，皮色或黄或赤，口渴多烦，尿涩粪燥，脉必沉数，忌大而时绝。经曰：脉大兼以涩者，胀也。关上脉浮，则为内胀。脉迟而滑、脉盛而紧者，皆胀也。肿胀之脉，浮大洪实，来去有神者，易治易愈。
〖治法〗
治脉胀初起，腹筋努突，脉络色变，服木香流气饮，加川芎、姜黄（见理气门）。
治单腹胀，腹中胀满坚硬，四末脱瘦、清冷者，服厚朴散（见利湿门）。
治肤胀初起，皮肤肿胀，空空然而不坚硬者，服木香流气饮。
治气鼓胀，胀满如鼓，膨膨然，束紧急硬，服厚朴散。余按后总治法。
凡单腹胀、气鼓胀二症，又当分气、血施治。如属气实作胀，故宜厚朴散；若属血实作胀，俱宜下瘀血汤攻下之（见理血门）。
治肠蕈，原属气病，初起服厚朴散通利之（见利湿门）。治石瘕，原属血病，初服下瘀血汤攻下之。余法详考妇科一卷。以上治胀满六症之主方，余按后总方及水肿门选方施治。
〖总方〗
通治寒、热、湿、痰、食、气诸肿胀，初起形气虚而属寒者，服寒胀中满分消汤。若形气虚而属热者，服热胀中满分消汤。若成蛊胀，服治蛊胀方。若腹胀发热，阳邪并阴，则阳实而阴虚，阳盛则外热，阴虚则内热，脉浮数，便秘者，服枳实分消汤。中寒胀满，脉浮滑者，服朴香散。老弱虚寒肿胀，脉弱者，服温中汤（以上均见利湿门）。若食积、痰气、湿郁诸肿胀，服香砂和中、木香顺气、养亲等汤（见理气门）。

水肿门  ***************************
〖总括〗
水肿之症，属脾、肺二经，水停胸中则喘，水停膈下则胀。从上肿者，多外感风邪，名风水肿，治宜发汗；从下肿者，多内生湿邪，名湿水肿，治宜利水；通身肿者，属风湿两伤，名风湿肿，治宜汗利兼施。肿而喘，不得卧，宜逐肺饮。肿而胀满，便秘，宜攻脾水。肿从腹起，后散四肢者，易治；肿从四肢起，渐归入腹者，难治。又有阳水、阴水之分。阳水属实与湿，治宜攻泻；阴水属虚与寒，治宜温补，分别症治于下，忌食酸咸百日。
〖风水肿〗
自头面、两手、胸背肿至腰止，恶寒无汗，骨节胀疼，脉浮紧者，先服越婢加苍术汗之（见利湿门）。若兼外感内伤，发热头痛，呕逆咳嗽，喘满气胀，脉浮缓者，只用杏苏饮加苍术桂枝、大腹皮、桑白皮、生姜皮（见表里门），经所谓开鬼门是也。湿水肿自腰起，肿至下身两足止，腰腹腿足胀痛重坠，小水短赤，脉沉涩有力者，用贴脐饼三法，服沉香琥珀丸。形气虚者，难任峻利，只用五皮饮，或五苓散，俱加苍术、防己、苡仁、木通、车前子，缓缓施治（俱见利湿门），经所谓洁净腑是也。
〖风湿肿〗
头、身、手、足，遍体肿胀，乃因内停湿饮，外感风邪，风湿相搏，水道不利，外攻肌表而作也。肿甚胀急，烦渴便秘，脉症实者，宜外散内利两解之峻剂，服疏凿饮子；形气虚者，难受峻剂，服茯苓导水汤、五子五皮饮，或用胃苓汤去甘草、白术，加槟榔、木瓜、大腹皮、桑白皮（以上俱见利湿门）。
胃苓汤加减法：去甘草、白术，恐助满也，加腹毛，桑皮、木瓜、槟榔以消肿；如恶寒无汗，加麻黄、葛根；喘急，加杏仁、苏子、葶苈；喘咳，加苏茎叶；兼头痛，加羌活、防风、葛根；足重冷胀，加防己、附子；身痛，加五加皮；尿秘，加木通、麦冬、车前子；胀甚，加枳壳、香附、草果。通治风湿水肿。
〖阳水〗
因湿热内郁，水道壅塞，外攻肌表，致外肿内胀、发热烦渴、尿赤便秘等症。湿偏盛者，肿满胀急，身肢重坠，难于转侧，其色黄亮，主以舟车丸；热偏盛者，肿胀兼痛，黄赤便燥，主以浚川散（俱见利湿门）。治阳水轻症，可服沆瀣丹（见攻里门）。
〖阴水〗
因脾虚不能制水，肾虚不能主水，致外泛作肿，内停作胀，肿色暗而便利。脾虚水肿，必食少便软，不热不躁，肢冷脉微，主以实脾散（见利湿门）；虚水肿，其症足胫冷硬，尿秘便溏，尺脉微弱，服金匮肾气汤（见补养门）。如阴水初起，身冷怯寒，脉沉迟者，用平胃散（见消导门）加白术、茯苓、木香、藿香、炮姜、草果。肿胀日久，服金鲤鱼汤、麦门冬汤（俱见利湿门）。
〖附法〗
凡患大病之后，脾虚变生浮肿，脉细弱者，主以香砂六君汤（见补养门）。加味法：脉症虚寒，加丁香、炮姜。如只胸腹肿胀，按之却软，弹之如鼓鸣者，去甘草，加神麴、厚朴、腹毛。若肿硬如石膏，按前单腹胀治之。脾胃虚寒肿胀，及客寒犯胃作痛，服调中健脾丸、温中汤（见利湿门）。
《总注》曰：肿胀之病，属虚寒者，宜服诸温补药，若服之不效，虚中必有实邪也，欲投攻下之剂，体却难堪，然不攻之，邪终不退。须行九补一攻之法，先服补养之药九日，而一日用泻下之药攻之，初宜少少与服，要在审其元气与药相当。其后，或七日一攻，五日一攻，三日一攻，缓缓取效。

疟疾门  ***************************
〖总括〗
经曰：痎疟皆生于风。谓四时病疟，未有不因风寒外束、暑邪内攻者。又曰：疟者，风寒之气不常也。此言比时病疟者也。又曰：夏伤于暑，秋为痎疟；又曰：夏暑汗不出者，秋成风疟。谓夏伤于暑，其邪甚者，即病暑，其邪微者，则舍于营，复感秋气，寒风与卫并居，则暑与风寒合邪，始成疟病也。其不即病伤寒者，亦以有暑邪预伏于营中也。盖有风无暑，惟病风；有暑无风，惟病暑。必风暑合邪，始病疟也。
〖日作间作〗
疟气之邪，伏藏于营，随其经络，循脊膂之表而下，此初病邪浅，传舍之次也；其邪深者，则入脊膂之内，伏注于冲脉，横连诸经脂膜之原，内及脏腑，此邪渐深，传舍之次也。卫气者，一日一夜周于身，每至明旦则出足太阳睛明穴，大会于风府穴，腠理乃开，开则所客营卫之邪入，邪入得阴内搏则生寒，得阳外出则生热，内外相搏，邪正交争而病乃作也。病初邪浅者，卫行未失常度，其邪日与卫会，故每日发疟也；病久邪深者，卫行迟，失其常度，其邪不能日与卫会，故间日发疟也。又有间二日、三日或间数日疟发作者，亦因卫气行愈迟，会愈迟，所以发作愈迟也。
〖昼作夜作〗
营气循经而行脉中，卫气不循经而行脉外，惟日行于三阳，夜行于三阴，故邪在三阳之浅者，则昼发；邪在三阴之深者，则夜疟发。邪将退者，由夜发退为昼发，此为去阴就阳，病欲愈也；疟邪渐进者，昼发进为夜发，此为去阳入阴，病益盛也。
〖早作晏作〗
卫气流行，每日平旦会于风府，而邪气中人，从头项历风府，下循背腰，日下传脊之第一节，邪与卫会日晚，故疟发益晏也；邪传下极□冲，其气复上行，邪与卫会日早，所以疟发益早也。
〖辨脉〗
经曰：疟脉自弦。盖疟为寒热之病，弦为少阳之脉，少阳主病寒热往来，属半表半里之界，故疟脉自应得弦象也。弦迟多寒，弦数多热，弦短伤食，弦滑痰饮，理自然也。若得代脉、散脉，邪尚未解，正气先衰，命难生矣。又曰：弦而紧者，宜下；浮大而弦者，宜吐；弦而迟者，宜温。治疟之大法也。
〖治法〗
疟疾初起，表实者，汗之；里实者，下之；胸满呕逆，有饮者，吐之。表里俱清，宜用和解；清解不愈，表里无症，可用截药；久疟不已，形羸气虚，又当补养也。
●寒疟
此因先伤于寒，后伤于风，先寒后热，寒多热少，脉浮紧、无汗者，初起服麻黄羌活汤汗之（见发表门），汗吐下后，余按后附法施治。
●风疟
此因先伤于风，后伤于寒，先热后寒，热多寒少，脉浮、有汗者，初起服桂枝羌活汤汗之（见发表门），余方按后附法。
●风寒疟
此症寒热两平，不多不少，不先不后，脉浮而数，初起服麻桂各半汤汗之（见发表门）。汗少，热微寒多者，倍用麻黄汤；汗多，寒少热平者，倍用桂枝汤和之；汗多热多，更加石膏末。
●食疟
此因饮食所伤，复受风暑之气，致寒热交作，胸腹痞闷，面黄恶食，噫气吐酸，右关气口脉来弦紧，主以柴平汤（见和解门），气实加槟榔、草果。如食疟，腹胀便秘，脉弦数者，服大柴胡汤两解之（见表里门）。
●痰饮疟
此因素有痰饮，复感外邪，凝滞脾胃，致呕逆痰涎，热多寒少，或往来寒热，口苦咽乾，小水赤涩，弦滑者，服清脾饮（见和解门），随症加味。若痰饮壅盛，胸满呕逆，气闭不通，先服常山方吐之（见涌吐门）。
●温疟
此因先伤于风，后伤于寒，先热后寒，或但热无寒，骨节焮痛，烦渴呕苦，服白虎汤清之。若汗多脉浮，服桂枝白虎汤两解之（见泻火门）。
●瘴疟
此因阳气盛，阳独发，但热而不恶寒也，主以柴胡白虎汤（见泻火门）。
●牝疟
此因阴气盛，阴独发，但恶寒而不发热也，服柴胡合桂枝汤（见和解门）。以上诸疟，若兼里热便秘、脉实者，俱服大柴胡汤清解之（见表里门）。
●虚疟
久患疟疾，形气俱虚，脾胃皆弱，不思饮食者，服四兽饮（见补养门），或用补中益气等汤随症施治（俱见理气门）。
●劳疟
久病劳损，气血已虚，复感时气而病疟者，用十全大补汤倍加鳖甲（见补养门），热盛者，去黄耆、肉桂，加柴胡、黄芩。
●痎疟、疟母
痎疟，经不愈之老疟也；疟母，患疟日久，腹中结成块癖也。形气实者，先用控涎丹攻之（见除痰门），或用化滞丸攻积滞（见攻里门），攻下之后，按后附法调治。
●三阴疟疾
发在夜间，天明即退，初起发热恶寒，主以麻桂柴胡四物汤（见和解门）。
●鬼疟
发在夜间，虽与三阴疟疾相同，此由尸气注之，夜多恶梦，心常恐惧为异，主以苏合香丸、截疟七宝饮（俱见和解门）。
●暑疟
暑月发疟，有阴阳虚实之分，当从三卷中暑门审症施治，如二香饮之类，皆治暑疟之标剂（见清暑门）。
●瘅疟
凡山岚瘴气，及时行疫气，其邪中人，皆令成疟。初起形气实者，宜汗、利、和三法兼行，服三解汤；若不愈，服却瘴汤、藿香正气散（俱见和解门）。
〖附法〗
凡治疟疾，已施汗、吐、下三法，表里已清，邪不即解者，宜用和解之法，主以清脾饮，随症加味（见和解门）。
凡疟已按前汗、吐、下、和施治，表里已清，其邪不解，又发过三五次，法当截之，用柴胡截疟饮、密陀僧散、常山饮（均见和解门）。
凡用截药，最要及时，如表里未清而早截之，则邪必复发，反留连而难治；若表里已清，疟久而不截之，则正衰而日惫矣。
凡久疟，脾胃俱虚，常服四兽饮；气血两虚，用八珍汤、十全大补汤，均加煨研草果、乌梅（见补养门）；血虚，服地骨皮饮（见理血门）；气虚，用补中益气汤、升阳益胃汤（均见理气门）。
凡疟正发作之时，勿遂服汤药、饮食，恐其助寒助热，壅闭疟邪也。当于将发未发之时，服药则效。至若食饮须后，寒热退后，方可与之，否则中脘多蓄黄水，久则成癖。口渴忌饮冷汤，生姜、陈茶煎汤，少少温服最妙。陈米炒黄煮粥，疟后温饮食最妙。

霍乱转筋  ***************************
〖总括〗
霍乱者，因风、寒、暑、热、饮食生冷之邪，杂揉交病于中，正不能堪，一任邪之挥霍撩乱，故令三焦混淆，清浊相干，乱于肠胃也。表甚，则有头痛身痛，发热恶寒之症；里甚，则有呕吐泻利、腹中大痛之症。寒甚，则转筋缩阴，厥逆冷汗；暑甚，则大渴，引饮不已，各有所因也。
〖湿霍乱〗
此因风、寒、暑、食、水饮，杂揉为病，卒然挥霍变乱，心腹大痛，吐泻交作。夫暑饮虽盛，得经吐泻，邪当自解，此症易治。初起表盛者，服藿香正气散。若湿盛则泻多，内加苍术；食滞，加炒神麴、麦芽、山楂（方见和解门）。如暑盛则吐多，服二香饮。暑热盛则渴饮，服益元散（俱见清暑门），或服甘露饮（见泻火门）。
〖乾霍乱〗
此因寒暑凝结，心腹绞痛，欲吐不能吐，欲泻不得泻，俗名绞肠痧。盖寒盛则凝，不得吐泻，邪无去路，若兼舌卷筋缩，卵阴入腹，则难治矣。初起，用探吐方以开关（见涌吐门），次审其暑甚、寒甚，分别用药。如用前方，幸得吐利，其人渴饮，小水赤涩，脉沉有力者，此属暑湿内结也，主以甘露饮（见泻火门）。
若系寒盛凝结，不得吐泻，绞痛不渴，手足厥冷，脉伏不见者，用理中汤加炮附子、川乌（见祛寒门）。
〖霍乱转筋〗
《伤寒论注》曰：寒则转筋入腹，厥逆冷汗。又曰：舌卷筋缩则卵阴入腹，难治。是知霍乱转筋，因宗筋被邪收引，多属寒症，然亦有热烁宗筋而成者（见厥阴篇）。至平常老、弱人，偶犯风湿，腿足转筋，少顷即愈，此属轻症。

缩阴一症  ***************************
〖缩阴寒症〗
《厥阴篇》注曰：厥阴主宗筋，外肾为寒收引，男子阴缩入腹，女子阴器收束，两乳缩入胸中，脉微细，肌肤冷，四肢厥逆，烦躁难安，舌短缩，苔不干而色黑，是寒阴脏厥也，先服当归四逆汤，次加吴萸、生姜再服（见祛寒门）。若系霍乱转筋，虽有前症，只用理中汤加茯苓、附子、桂心、陈皮，兼服豆淋酒（俱见祛寒门）。如夹表邪，用藿香正气散加木瓜、吴萸（见和解门）。
治缩阴寒症初起，脐腹胀痛，逆冷者，捣烂大蒜，铺脐周围及气海穴间，多搓艾丸，排列蒜上，齐点火，灸七壮，或再灸会阴穴。热盛忌灸。又方：取鹅鸭蛋连壳煮熟，尖上去壳，以竹筋插孔，纳盐入内，正顶脐心，轮流揉按，气通自出；或捣姜葱，和盐炒热，用布二块，轮流包熨脐腹。凡肾茎缩入，急用竹戥盒夹住龟头，以箍扣紧，勿令尽缩，随用前后方药。如妇人阴器束紧胀痛，研胡椒、乾姜末各二钱，唾津调涂本人手掌心上，隔薄绵，令以掌覆按阴户，侧卧片时，气通自愈。枯矾调涂亦效。如妇人两乳收缩胀痛，令人以手牵乳头，按向两旁，捣姜葱炒热，用布二块，轮流包熨胸腹。若系热灼宗筋，乳缩阴紧，只用炒盐推熨。一方研硫黄、胡椒末，酒调服一钱；又方樟脑末，酒下一钱，俱治寒症。
〖缩阴热症〗
《厥阴篇》注曰：厥阴邪从阳化热，热灼宗筋，男子阴缩入腹，女子阴束乳收，舌卷而苔乾焦，消渴恣饮，大小便秘，热气撞心，用承气诸汤泻阳救阴。若霍乱热灼宗筋，虽有前症，脉实有力，只用六一顺气汤（俱见攻里门）。如阳热尚微，界在疑似，只用四逆散疏通其阴（见祛寒门），当服阴阳汤，外用盐汤探吐（法见涌吐门），炒盐熨之，忌灸法、温补药。

噎膈翻胃  ***************************
〖总括〗
总由胃腑、小肠、大肠三阳经热结不散，灼伤津液而成。胃之上口为贲门，小肠之上口为幽门，大肠之下口为魄门。二腑津液即伤，三门自然乾枯，而水穀出入之道不得流通矣。贲门乾枯，则纳入水穀路狭隘，故食入反出，而为翻胃。二症留连日久，则大肠传导之路狭隘，故魄门自应燥涩而难行也。胸痛如刺，胃脘伤也；便如羊屎，津液枯也；吐沫呕血，血液不行，皆凶症也。
〖脉略〗
脉浮为虚，滑属痰饮，是为顺脉。若沉数细涩，则为气少液竭而难治矣。又曰：呕噎宜滑数，反胃宜浮缓，呃逆脉结，或促，或微，皆可治。忌弦、紧、代、散。
〖治噎膈〗
治噎膈初起，胸中不利，大便燥结，痰嗽喘满，脾胃壅滞，脉浮滑者，先宜推陈致新，服人参利膈丸。表里气盛，服加味正气散（俱见理气门）。
治五噎：气噎，心下悸，上下不通，哕噫不彻，胸胁苦痛。忧噎，心悸动，手足厥逆，天际若冷。劳噎，苦气，膈胁下支满，胸中填塞，四肢冰冷。食噎，食无多少，胸膈膨胀，不得喘息。思噎，心悸善忘，目视慌张。俱服五噎丸（见理气门）。胃脘枯燥，食下梗痛，服韭汁牛乳饮（见润燥门）。
治诸噎，气滞，服顺气消滞汤、木香流气饮；大便燥结，服橘杏丸；气虚兼寒，服丁香柿蒂汤（俱见理气门）。
治噎久气虚，用六君汤加丁香（见补养门）；面枯气噎，用四物汤随症加味（见理血门）；兼痰饮，用二陈汤，随症加味（见除痰门）；贲门乾枯，用膈噎诸方；热结噎甚，服五汁饮（俱见润燥门）。
〖治翻胃〗
治三阳热结，灼伤津液，幽门乾枯，腐化道路狭窄，食入反出，初起形气实者，当清其燥结，服大黄汤（见攻里门）。
治积热反胃，大便燥结，服橘杏丸。若兼食积，服保和汤；如初起表里气实，喘渴胀满，服加减正气散（俱见理气门）。
治胃脘有死血，乾枯燥结，食下作痛，反胃吐食，大便燥者，常服韭汁牛乳饮；下脘不通者，服通幽汤（俱见润燥门）。
〖附法〗
凡反胃，兼吐痰饮者，用二陈汤，随症加味（见除痰门）。日久气虚，用六君、八珍等汤，随症加味（见补养门）。血虚血枯，用四物加味，或人参养荣汤（见理血门）。

呕吐哕气  ***************************
〖总括〗
古人谓：呕属阳明，有声有物，气血俱病也；吐属太阳，有物无声，血病也；哕属少阳，有声无物，气病也。李杲谓三者皆属脾胃虚弱，洁古又从三焦以分气、积、寒之三因，然皆不外诸逆上冲也。
〖脉略〗
脉浮为虚，脉滑为痰，滑数主呕，不宜涩促。又曰：脉沉数，或细涩而色青，爪甲黑，中痛不止，肢厥不回，皆逆症也。
〖治法〗
凡呕吐症，汤药到咽即吐者，先用重坠药镇之，旋进汤药，主以硫汞散（见涌吐门）。一方取黄土和盐少许，搓三大丸，煅红淬水，顿服立止。又方研灶心土末，水糊作挺子，塞两鼻孔，旋服诸药，可不再吐。
治一切痰饮呕吐，用二陈汤，随症加味。治气盛呕痰，服陈皮半夏汤。治水气，呕吐恶心，服小半夏加茯苓汤。治乾呕哕，四肢厥冷，汤（俱见除痰门）。治外感风寒，内伤饮食，寒热呕吐诸症，主以藿香正气散，随症加减。治胆热发咳，呕出苦水，服黄芩半夏生姜汤。乾呕下利，服外台黄芩汤。治伤寒口渴，得食则吐，服乾姜黄芩黄连汤（俱见和解门）。
治积滞呕吐，心胃痛甚，形气实者，服化滞丸、沆瀣丹（见攻里门）。治三阳热结，灼伤津液，胃脘乾枯，致呕哕不已，服五汁饮（见润燥门）。治虚热作吐，服竹叶石膏汤（见泻火门）。渴饮而吐，服五苓散（见利湿门）。治久病脾胃俱虚，见食即吐，服比和饮。虚吐酸苦，服保中汤（见理气门）。治中寒呕吐，厥冷腹痛，服附子理中汤（见祛寒门），余法按前伤寒辨证。治胃虚呕吐，服香砂六君子汤（见补养门）。治哕气，同后呃逆。

呃逆嗳噫  ***************************
《总注》：格格连声，曰呃逆，气从脐下来，自冲脉而出口也；其声哕哕，曰哕，气从胃里来而出口也；嗳气，因饱食气急，比时作嗳而转食气也；噫气，因伤食，越时作噫而吐臭气也。四症皆属气逆，治同呃逆。
〖治法〗
治伤寒汗、吐、下后，心下痞硬，噫气、嗳气，均服代赫旋覆汤。
治因久病之后，胃中虚寒，呃逆、嗳、噫、哕气，服丁香柿蒂汤。
治因吐痢之后，胃气已虚，膈热呃逆、嗳气，服橘皮竹茹汤。
治因饱食之后，气逆呃、噎、噫、哕、嗳气不止，服顺气消滞汤。
治胃虚夹热，有前症者，服保中汤。久病见食即呃哕者，服比和饮。
治久病元气困败，胃气与丹田之气不相接续，而成前症者，服补元汤。治年老、虚人有前四症，兼无脉者，服复脉散（以上均见理气门）□□□□□□，兼太阴手足自温症，服丁萸理中汤。若兼少阴手足厥冷之症，前汤加炮附子（见祛寒门）；治前症腹满便秘，气实者，服六一顺气散（见攻里门）；治前症口渴自汗，小便赤涩者，服四苓散（见利湿门）；治前症因痰饮阻碍，胸满晕眩，服导痰汤（见除痰门）。治因肾虚不能摄冲脉之气归原者，用都气汤加牛膝（见补养门）。

吞酸吐酸  ***************************
治六郁为病，痞满吞酸，服越鞠汤。痰火气食，膈热吞酸，均服清郁汤。噫气吞酸，服和中丸（见理气门）。宿食嗳臭吞酸，服平胃散（见消导门）；治食滞吐酸，服保和丸（见消导门）。胸痞噫气吐酸，服枳桔汤（见泻火门）。郁积吐酸，服茱莲丸。醋心吐水，服吴萸丸（均见理气门）。

泄泻门  ***************************
〖总括〗
泄泻一症，古分为十六种，要其症有名异治同者，兹逐一分疏以出其治，毋令学者目迷五色云。
〖脉症〗
泄泻里虚，脉宜沉小滑弱；若形已衰，而脉反实大浮数，则身必发热而成恶候。泄利忌五虚，谓脉细欲绝，皮肤逆冷，息气出多入少，胃损水浆不入，肛门如筒，下泻不禁。五虚见一二症者，可治；见三四症，则难医矣。
〖湿泻〗
湿泻与濡泻、水泻同，皆因伤湿作泻也。盖脾胃湿盛，致清浊不分，泻下多水，小便黄涩，身体困重，面黄懒食，三者皆肠鸣而腹不胀痛。
〖寒泻〗
寒泻，寒盛于中也；洞泻，洞直倾下也。二症治同。有因遇食生冷，寒气凝结，致面色淡白，四肢逆冷，泻下澄清，粪如鸭屎之溏，直倾注下，腹似雷鸣，腹常冷痛，脉必沉迟，主以附子理中汤（见祛寒门）。
〖飧泻〗
飧泻，食后即泻，完穀不化，土衰木盛，清气不升也，主以升阳益胃汤（见理气门），余按附法。
〖脾泻〗
脾泻，脾虚腹满，饮食不化，或黏或硬，粪色纯黄也，主以参苓白术散（见补养门），余按附法。
〖肾泻〗
肾泻，肾气虚寒，每至早晨行泻数次，服二神丸、四神丸（见祛寒门）。
〖食泻〗
食泻，与胃泻同，因伤食作泻，气臭稠黏，噫气腹痛。若胀满便秘，形气实者，用诸承气汤，或化滞丸（见攻里门）。如形气虚，恶食，吐泻，服保和丸。食泻兼痰湿，用平胃散加味。食泻兼饮，服枳术丸（俱见消导门）。
〖饮泻〗
饮泻，渴而饮，饮而泻，泻而复渴，渴而复泻，泻渴相因也。脉症实者，服舟车丸逐饮；形气虚者，用五苓散加滑石、石膏、甘草梢（见利湿门）。
〖痰泻〗
痰泻，时或泻，时或不泻，泻无定期也。形气实者，服苏葶滚痰丸之类。若酒食生痰，服顺气消食丸（俱见除痰门）。虚者，服六君汤（见补养门）。
〖火泻〗
火泻，泻一阵，痛一阵，反复泻痛，暴注下迫也。若脉促喘汗，服葛根芩连汤（见表里门）。轻者，服四苓散（见利湿门）。
〖暑泻〗
暑泻，因伤暑作泻，口渴自汗，心烦面垢也。暑泻渴甚，服香薷葛根汤。轻者，服青六散。吐泻交作者，服缩脾饮（俱见清暑门）。
〖滑泻〗
滑泻，谓诸泻日久，肠胃滑脱，不能自禁也，宜八柱散、诃子散（见收涩门）。若肾虚五更滑泻，用八味地黄丸加吴萸、故脂、五味、肉蔻（见补养门）。
〖附法〗
凡胃强脾弱，能食而不得化，食后肠鸣腹痛，飧泻暴注，完穀不化者，常服消食健脾丸。脾泻，不思食，服开胃进食汤（俱载消导门）。
凡酒病滑泻，尿涩食少，胸满，腿足渐肿，服金匮肾气汤（见补养门）。
〖口糜下泻〗
其症上发口糜，下泻即止，口糜方愈，则又下泻。观其上下相移之情状，亦必纯实热之所为也。心之窍开于舌，脾之窍开于口，心脾之热，故上发口舌疮赤糜烂。胃主消化水穀，小肠主盛受消化，心脾之热下移小肠、胃腑，则运化之职失，故下注、泄泻也。
●治法
口糜发时，晚用泻心导赤散煎汤温服（见泻火门），或用导赤合五苓散。若下泻时，早晚服参苓白术散加糯米（见补养门），或服七味白术散。若小水甚少，便泻不止，此为水走大肠，用茯苓、车前子等分，煎汤代茶。若口糜日久，服凉药不效者，则为虚火上炎，主以理中汤（见祛寒门），内加肉桂，重加茯苓以降阳利水，阳降而口糜自消，水利而下泻自止。

痢疾门  ***************************
〖总括〗
古名大瘕泻者，里急后重，数至圊而不能便，茎中痛也。小肠泻者，尿涩而便脓血，少腹痛也。大肠泻者，食已窘迫，大便色白，肠鸣切痛也。肠癖者，饮食不节，起居不时，阴受之则入五脏，肿胀闭塞，下为飧泻，久为肠癖，腹痛下血也。滞下者，积滞垢腻与湿热滞于肠中，因而下也。此皆古痢之名也。要之，痢疾里急者，腹痛积滞也；后重者，下坠气滞也；小便赤涩，湿热郁滞也。皆因外受风暑湿蒸之气，内伤生冷，饮食过度而生也。白痢自大肠来，大肠与肺为表里，肺主气，故属伤气也；赤痢自小肠来，小肠与心为表里，心主血，故属伤血也。闭，痛甚；寒开，痛微；痢开，病减，故痛微也。虚者少气，气无壅滞，故亦痛微也。热者多实，性急不得舒通，故窘痛甚也。后坠下迫肛门，粪出坠止，为粪前坠，乃滞也，故曰实坠；粪出更坠，为粪后坠，非滞也，故曰虚坠。初痢多属湿热，久痢多属寒虚也。
〖脉症〗
凡下利不止，水浆不入，气少脉细，皮肤寒冷，死于阳绝也；下利纯血，噤口呕逆，中无脏气，身热脉大，死于阴绝也。脉宜微小，忌浮洪；宜滑弱，忌弦急。又曰：沉、小、滑、弱为顺，实、大、浮、数为逆。
〖噤口痢〗
噤口痢者，下利不食，或呕不能食也。因里热盛，毒上冲心，口噤作呕，脉大身热而赤，唇红呃逆，饮冷，不能食而痢甚，初服大黄黄连汤……任攻者，煎黄连开噤散，徐徐与服……效，俱外贴王瓜藤散（俱见泻火门），或捣田螺，入麝少许，作饼贴脐，以布缚定。
若老弱虚寒人患此者，用参苓白术散加石莲肉、菖蒲、木香（见补养门）。噤口呕逆，烧红称锤，淬醋中，张口吸气，呕逆自止，旋进汤药。暑夹表症，当先解表，然后攻里，初服仓廪散汗之（见发表门）。
〖寒痢〗
因寒冷伤胃，痢时肠鸣切痛，泻下清冷，面唇青白，口渴饮热，气乏脉微，先服理中汤（见祛寒门），痢甚，加附子、诃子、砂仁，常服姜茶饮（见和解门）。若痢久滑脱，服养脏汤（见收涩门）。日久气陷，服补中益气汤（见理气门）。
〖热痢〗
因湿热结于肠胃，腹中窘痛，里急下痢，脓血稠黏，尿赤涩痛，口渴饮冷，舌赤唇焦，用芍药汤，随症加味（见理血门），或服四制丸、沆瀣汤（见攻里门）。轻者服白头翁汤、香连丸（俱见泻火门），或服海藏方、梅蜜饮（见和解门）。
〖时疫痢〗
因患痢时，忽感时疫，亦有气候相传者，若热为邪束，恶寒无汗，发热呕逆，身痛头疼，下利脉浮，先服仓廪汤汗之（见发表门），次按热痢、清里诸方法。若疫痢汗后，表邪已解，里热尚深，烦躁胀痛，形气实者，随服香连化滞汤。汗下后，痢仍不止，白痢，服白术和中汤；赤痢，服加味补血汤（俱见理血门）。
〖风湿痢〗
风痢，似肠风下血，只多坠痛也。湿痢，治同风痢，但不甚痛，只多重坠也。二痢初起，用胃风汤、东垣方，当随人虚实选用（俱见祛风门）。若湿热太盛，先服香连平胃散（见消导门）。
〖水穀痢〗
此因脾胃虚，腐化不及，清浊相干，痢下水穀，腹或胀痛而成此症。如初起水穀糟粕与脓血杂下者，主以调中益气汤（见理气门），若日久不止，用六君子汤加蜜耆、木香、炒砂仁、山药（见补养门）。
休息痢：其痢时发作，时停止也。
五色痢：五色脓血相杂而下也。
二症皆因用止涩药太早，邪尚稽留肠胃间，或因滞热内蕴，下之未尽，馀邪不时发作而成休息，清浊混淆而成五色。倘见脏腐尸臭之气者，死。二症脉若有力，虽日久，仍当用香连化滞汤攻之。倘脉症不实，用和中、补血、地榆三汤，随症调理（均见理血门）。形气虚者，按补养门治之。
〖附法〗
凡痢初起，有寒热表症者，当先解表，然后攻里，用仓廪汤（见发表门）。凡初起，里热太盛，上冲心者，先攻其里，用大黄黄连等汤（见泻火门）。凡初起，外无表症，内热亦轻者，法宜和解，用芍药汤之类（见理血门）。凡痢攻下后，病势大减，宜调气血，服香连和胃、和中等汤（见理血门）。凡久痢，脏有寒热不分者，服乌梅丸调之（见杀虫门）；虚寒，宜用温补。凡久痢，服补养药不效者，必初起止涩太早，邪热稽留，按前休息痢治之。

黄疸门  ***************************
〖总括〗
面目身体皆黄，但欲安卧，小便黄浑者，此黄疸病已成。如已食如饥，食难用饱，饱则心烦头眩，此欲作胃疸也。胃疸者，即谷疸也。若已见黄色，疸已成，得之于胃有湿热，故大饥过食也。酒疸者，得于之饮酒无度而发疸也。女劳疸者，疸而额黑少腹急，小便自利，得之于大劳大热，与女交接也。瘀血发黄，亦少腹急，小便自利，但额不黑为异耳（见伤寒二卷辨症门）。黄汗者，汗出色黄，染衣皆黄也，面目微肿，得之于素有湿热，汗出入水洗浴而成此，皆属湿热为病。惟阴黄则属湿寒，阴黄者，身重而痛，厥冷如冰，不与阳黄同其治法矣。
〖脉症〗
仲景曰：黄疸之病，当以十八日为期，治之十日以上，宜差反剧，为难治也。色若烟燻，目神青暗，阳黄，死症也。喘满渴烦不已，心胸如啖蒜刺痛，黄毒入腹，死症也。面色黧黑，冷汗漐漐，阴黄，死症也。天行疠疫发黄，名曰瘟黄，死人最暴也。要之，症属湿热，脉宜浮大洪数。微涩细弱，鼻息气冷者，难治。经曰：凡黄，候寸口脉近掌无脉，口鼻黑色，并不可治。
〖阳黄〗
属胃腑湿热，黄亮身温，唇红口渴，尿赤脉洪，初起表实无汗者，服麻黄茵陈汤汗之；里实便秘者，服茵陈蒿汤下之；表里俱实者，服当归拈痛汤两解之；若表里无症，只小便短涩者，服茵陈五苓散（俱见利湿门）。伤寒，身黄发热，服栀子柏皮汤（见涌吐门）。
〖阴黄〗
属脾肾寒湿，暗黄身冷，唇白不渴，便利脉迟，初起腹痛或呕者，服茵陈理中汤温之；兼下利清穀，肢冷腹痛，脉沉细者，服茵陈四逆汤（见祛寒门）；阴黄初起者，大便溏，小便秘者，服茵陈五苓散利之（见利湿门）。
〖胃疸〗
胃疸，即谷疸也。面目纯黄，已食如饥，食难用饱，饱则心烦头眩，此因胃腑湿热，发蒸如外也，主以胃疸汤（见利湿门）。
〖酒疸〗
酒疸，因饮酒无度，湿热郁久而发黄，心中懊憹，时或热痛，形气实者，先服栀豉大黄汤（见涌吐门）；虚者，服茵陈解酲汤（见消导门）。
〖女劳疸〗
女劳疸，因大劳大热候与女子交接，致发黄疸，额黑尿利而小腹拘急，形气实者，服石膏散；虚者，服肾疸汤（俱见利湿门）。
〖黄汗疸〗
研蔓京子末，水调二钱，日三服，尿白则愈，或服加味玉屏散（见利湿门）。

积聚门  ***************************
〖总括〗
五积六聚之名，本乎《难经》。五积者，肥气、伏梁、痞气、息贲、奔豚，由属五脏之阴所生，发有常处，不离部位，是为血病也。六聚者，积之著于孙络、缓筋、募原、膂筋、肠后、输六处也，属六腑之阳所生，发无根本，忽聚忽散，是为气病也。五积，脉宜伏结，忌紧小；六聚，脉宜浮结，忌沉细。
七症八瘕之名载《千金方》。七症者，蛟、蛇、鳖、肉、发、蝨、米也，成块不移而可见，类积痃，而症则属气病。八瘕者，青、黄、燥、血、脂、狐、蛇、鳖也，推之活动无定，类聚癖，而瘕则属血病。肠蕈者，积在□外，状如怀子，月事以时而下。石瘕者，积在胞中，状如怀子，月事不以时下也。痃者，外结募原、肌肉之间，属浅病。癖者，内结隐僻、膂脊、肠胃之后，属深也。以上八症，皆得之于喜怒不节则伤脏，饮食过饱，饱则伤腑，肠胃堆满，汁液外溢，外寒与气血凝结而成，但妇女患此者多，故诸症治特详妇科。
〖治法〗
积聚宜攻，然必胃强能食，方可攻之。若虚人，须兼补药，或三补一攻，五补一攻，攻邪而不伤正，养正而不助邪，方为合法。后录诸方，听其选用。
凡攻气食积癖，用化滞丸（见攻里门）：攻血积、血瘕，用桃仁煎（见攻里门）；攻痰饮积聚，用控涎丹（见除痰门）；攻症瘕、癖积，用破积丸（见攻里门）。
通治以前八症，形气实者，用三稜煎、一块气、保安丸（俱见攻里门）；治八症形气虚者，用保合丸、化坚汤、大七气汤、开郁正元散、乌药散、分心气饮（俱见理气门）。
五积之中，惟奔豚最恶，若更发作，正虚难支，如从少腹攻起，气上冲喉，神色昏怖，皆属逆症。宜以奔豚方、夺命汤（见理气门）。八症治法，妇科一卷已详言之，兹难备载。

疝症门  ***************************
〖总括〗
经曰：任脉为病，男子内结七疝，女子带下瘕聚。瘕聚，即女子之疝也。七疝主任者，原以任脉起中极，循腹里也。七疝主肝者，盖以肝经脉过腹里，环阴器也。是以诸疝无不由是二经主之。如少腹痛引阴丸，气上冲心，不得二便者，为冲疝；少腹痛引阴丸，肝之逆气冲胃作吐者，为厥疝；少腹之气不伸，左右症块作痛者，为瘕疝；卧则入腹，立则出腹入囊，似狐之昼则出穴而溺，夜则入穴而不溺者，为狐疝；少腹痛引阴丸，横骨两端约纹中肿如黄瓜，内有脓血者，为……；腹痛引阴丸，小便不通者，为癃疝；少腹不痛，阴囊肿大顽硬者，为㿗疝。此七疝之症也。
有又血疝，即便毒鱼口疮也。气疝，即睾丸偏坠也。筋疝，即下疳疮也。水疝，则尿闭不通。胞疝，即膀胱气。冲疝似小肠气而更连，腰痛也。
〖治法〗
疝病，在左边睾丸者，属血分；在右边睾丸者，属气分。凡寒则收引而痛甚，热则形纵而痛缓，湿则肿而重坠，而虚亦肿坠，但轻轻然而不重也。
治中寒冷疝，阴丸收引痛甚，脉沉迟者，服当归温疝汤。
治外寒内热，阴丸入腹，胀痛，脉弦数者，服乌头栀子汤。
治因醇酒厚味，内酿湿热成疝，不谨房劳，致感外寒成疝，服十味苍柏散。
治膀胱气及水疝，尿闭不通，用茴楝五苓散、交加汤。
治血分寒疝，或脐腹连胀痛，服当归羊肉汤、豆淋酒。
治㿗疝，腹不痛，只阴囊肿胀顽硬，服云林方、木肾方。
治狐疝，睾丸卧则入腹，立则入囊，服茴楝丸、云林方。
治因著惊，肾茎、睾丸缩小入腹，用贴脐方，服豆淋酒。
治疝初起，寒热不分者，服交加汤。小肠奔豚，膀胱偏坠，俱服七疝汤。
治气疝走注坠痛，服青木香丸、疝气方、导气汤、天台乌药散。
治四种㿗疝，服橘核丸。囊缩入腹，服乌附汤。暑月疝气，服暑疝方。寒月疝气，服寒疝方（以上诸方见祛寒门）。
治冲疝，少腹痛引阴丸，气上冲心，不得二便；厥疝，少腹痛引阴丸，肝气上逆，冲胃作吐及奔豚气上冲喉，肢冷，神色昏怖，均服夺命汤。
治左右偏坠，已服木香丸之类，久而不消，此属气虚，用补中益气汤加桂心、酒炒黄柏、知母（以上二方见理气门）。治老人、虚人偏坠日久，属肾虚者，用六味地黄汤（见补养门）加枸杞、桂心、巴戟、炒故脂。偏坠肿痛，研槐米末，盐酒每调二钱，日三服。
治瘕疝，少腹气郁，左右有症块攻痛及血疝结聚，外生便毒，初起俱用大黄皂刺汤攻下之（见攻里门），余法再详妇科一卷。凡疝初起，宜灸大敦穴，各三壮，穴在足大指甲后聚毛处。

头痛门  ***************************
〖总括〗
因风而痛，头晕目眩，谓之头风。则因热而痛，心烦口渴。因气郁而痛晕，则志意不伸。因痰饮而痛晕，则呕吐痰涎。因湿而痛晕，则头重不起。因虚而痛，晕动则更痛、更晕也。真头痛，痛连脑内，手足青冷至肘膝之节，朝发夕死。凡头痛，时时昏冒，及头目卒然大痛，目视物不见，皆凶症也。
〖脉症〗
头痛之脉，风浮，寒紧，湿细，暑虚，痰饮弦滑，热数，食洪，皆主脉也。若初起短涩微濡，气血已虚，更兼无神，脑中劈痛，心神昏愦，此真头痛矣。
〖治法〗
头风初起，法宜取嚏。兼热者，嗅荜茇散；兼湿者，嗅二宝散；兼痰者，嗅三圣散；风盛者，嗅碧云散（俱见涌吐门）。外用贴穴法（见发表门）。
治偏正头痛，风湿热盛，服清空膏。风热上攻，服独活散（俱见祛风门）。偏正头风，晕痛兼有湿热，脉浮洪数，主以芎芷石膏汤，随症加味。头风兼表热，服川芎茶调散。头目胀痛，风兼痰火……一切头痛，主以清上蠲痛汤，随症加减（以上俱见发表门）。
治风痰头痛，晕眩呕泻，服青洲白丸子。痰厥晕痛，服半夏天麻白术汤。头目晕眩，用清晕化痰汤，随症加味。头痛风眩，常服都梁丸。痰火痛，用清热化痰汤加川芎、桔梗。痰饮晕痛，用二陈汤加味。食痰痛，服顺气消食丸。热痰攻痛，服诸滚痰丸（以上均见除痰门）。
治血虚头痛，主以四物汤。兼风，加芥穗、薄荷、羌活、天麻；热，加炒芩、连；血虚晕眩，加酒炒芥穗；寒热往来，加酒炒条芩、柴胡（俱见理血门）。
治气虚头痛，主以补中益气汤。气逆头痛，服苏子降气汤（见理气门〕。气血均虚，主以十全大补汤。阴阳不升降，主以黑锡丹（见补养门）。
〖真头痛〗
真头痛，痛连脑内，手足青冷，脉沉迟或微细欲厥，眩晕昏死者，用人参、附子、川芎等分，煎汤频服，良久鼻上出汗者生。此方治一切虚寒头痛。若因风毒暴侵脑袋，脑痛如破，其脉浮数，寒热项强者，此非真头痛症也，用人参败毒散加酒炒黄柏、条芩、红花、藁本（见发表门）。
〖雷头风〗
因头面感受冷热毒气、疠风，风动作声，头中响如雷鸣，头面突起疙瘩，渐增肿痛，恶寒壮热，状类伤寒。初起，邪在三阳之浅，勿用寒凉重剂诛伐无过，但服清震汤（见发表门），使邪从上越，且固胃气，不致传里也。若初起失治，风毒传里，冲入眼内，脑汁下注，瞳人变色或大小不定。审其脉症尚实，用泻肝散攻之；如形气已虚，用礞石丸服之（俱见表里门）。
〖大头瘟〗
初起憎寒体重，次传头面，肿盛，目不能开，气逆上喘，咽喉不利，口渴舌燥，泰相间多有患此者，医以承气汤加蓝根下之，稍缓，翌日如故，下之又缓，终莫能愈。东垣视之曰：身半以上，天之气也；身半以下，地之气也。此邪热客于心肺之间，上攻头面为肿盛，以承气泻胃腑之湿热，是为诛伐无过，遂制此方，全活甚众，故名普济消毒饮（见泻火门）。《心法》：初服荆防败毒散汗之（见发表门），次服黄连消毒汤（见泻火门）。
〖眉骨风〗
风攻眉稜骨，时作痠痛，眼皮跳动，肢冷呕涎，日久损目，服羌活冲和汤，随经加引（见发表门），常嗅碧云散（见涌吐门），余按前头痛治法。三阳之气皆会于头，从额至巅络脑后者，属太阳；从额至鼻下面者，属阳明；从头角下耳中及耳之前后者，属少阳。此三阳部位也。

眼目门  ***************************
〖总括〗
五脏六腑之精气，皆上注于目而为之精，精之窠为眼，气之精为白眼，筋之精为黑眼，骨之精为瞳子，血之精为络眦，肉之精为约束与眼胞也。裹撷筋骨血气之精而与脉繫上属于脑后，出于项中。因经热蒸开腠理，故风邪得以入之，风热之邪合，上攻于目，赤肿疼痛，轻者，则为外障，或暴生云翳；重者，则积热之甚，陡然痛伤睛也。
〖外障〗
风热上攻白睛，色赤肿痛，多泪，隐涩难开者，火眼也。肿而硬者，属热……肿而软者，属风盛，宜先发散。两睑上下初生如粟，渐大如米，或赤或白，不甚肿痛，谓之睑生风粟。两睑黏睛，赤烂痒痛，经年不愈，谓之烂弦风。睑内如鸡冠蚬肉翻出，视物阻碍，痛楚羞明者，谓之鸡冠蚬肉。以上四症，皆属脾经风热为病也。
两眦筋络努出，名胬肉攀睛。两眦赤脉，渐渐侵睛，名赤脉贯睛。眼赤如朱，痛如锥刺，名血灌瞳仁。两眼痒痛，忽然突起，名突起睛高。大痛生翳，状如旋螺，名旋螺尖起。瞳睛大痛，忽然突如蟹目，名蟹睛疼痛。以上六症，皆心肝二经积热为病也。
两睑燥急，睫毛倒刺，谓之倒睫拳毛。两目冲风，泪出涓涓，冬月尤甚，谓之迎风流泪。两目连眦痒极不痛，谓之风痒。目中从下忽生黄膜，侵睛疼痛，谓之黄膜上冲。目中从上忽生赤膜，垂下遮睛，谓之赤膜下垂。以上五症，皆心肝脾三经风热为病也。
〖内障〗
内障之病，每因头风、五风变成，初起瞳珠渐渐变色，睛内隐隐似翳，或白，或黄，或绿，虽与不病之眼相似，然无精彩光明射入。病头风者，发则头痛引目，无泪，或左目，或右目，或先左后右，相注不定，如坐暗室之中，此头风伤目之渐也。绿风者，初起头旋，两角牵鼻，引目疼痛，时或见起白花、红花，此绿风伤目之渐也。黑风者，症同绿风，时时则见起黑花，此黑风伤目之渐也。乌风者，亦同绿风，但不旋晕，而见乌花，此乌风伤目之渐也。黄风者，久病雀目，瞳睛金色，此黄风伤目之渐也。青风者，头微旋而目不痒痛，但见青花转转，日渐昏蒙，此青风伤目之渐也。以上内障、外障，始终症治，详载彤园六集眼科，兹特言其大概，以示学者有所遵循，而不至混于所施云。
〖杂症治法〗
治暴热火眼，初起脉症实者，用防风通圣散，重加白菊花（方见表里门）。
治天行赤眼，暴肿痛甚，服消风散热汤。风热赤眼，服祛风清热汤。
治风毒攻目，赤肿涩痛，热泪不止，服洗肝散（前后诸方见明目门）。三症均洗广大重明汤，再用点眼方，风盛燥血，兼服清风养血汤。
治风热障翳，主以拨云退翳丸。翳遮瞳人，用百点膏、点眼方。内障生翳及瞳人散大，因劳心过度，饮食失节者，外点圆明膏。圆翳初起，形气实者，用防风散攻之。日久不愈，常服光明丸。
治五风初起，脉症有馀者，俱服除风汤攻之。若五风已成，当按眼科书。
治倒睫拳毛初起，风热甚者，服石膏羌活散；日久不愈，服防风饮子。
治饮食劳役不节，致生内障者，服益胃汤。目视昏暗，听服经验方。
治血弱气虚，火旺木实之症，服滋阴地黄丸；肾虚目昏，服明目地黄丸。
治肝肾气虚，目忽昏暗之症，服加味驻景丸。血虚障翳，服羊肝丸。治能近视、不能远视，当益心强志，服定志丸。能远不能近视，服地芝丸。
治竭视劳瞻，致成内障、外障，服四物补肝汤，并治冷泪羞明，入夜痛甚。
治头风伤目，痛生翳膜，初起服洗刀散（以上诸方见明目门）。

牙齿门  ***************************
〖总括〗
牙齿者，骨之馀，属乎肾也。若无故齿长疏豁而动，则为肾经衰惫也。上牙齿属胃，下牙齿属大肠。牙痛皆牙龈作痛，惟寒牙痛则为客寒犯脑，多头连齿痛也。寒痛喜热饮，不肿不蛀。余者，皆为胃火、邪风、湿热也。火牙痛则多肿，喜饮冷，得寒则更疼者，仇蒭之意也。虫牙则一牙作痛，蚀尽一牙，又蚀又痛，相因无已。若骨槽风，牙龈连颊肿硬疼痛，龈肉腐烂，先出血脓也。牙疳疮，或因骨槽溃后，肿硬不消，然出臭血而不出脓水也。亦有因痘疹癖疾后而成者，症治详见外科。
〖治法〗
治胃火牙痛，牵引头额，面热腮肿，牙龈溃烂，或牙宣出血，主以清胃散。若肠胃积热，肿痛臭烂，目赤头晕，口渴生疮，唇裂便秘者，皆上中焦实火为病，用凉膈散加升麻、石膏末以下其热（见泻火门）。
治风牙痛，常歪口吸气，不甚焮肿，不怕冷热，服温风散，外捺风牙等方（见涌吐门）。若风热相兼，齿连头痛，服独活散（见祛风门）。
治寒牙痛，其痛缠绵，不红不肿，喜饮热汤，常畏风吹，用温风散加麻黄、附子、羌活煎汤，以一半噙漱，吐出寒涎后，服一半，或噙乾姜、肉桂。
治虫牙痛，一牙作痛，蚀尽一牙，再痛再蚀，相因无已，用一笑丸，如法取吐后，次煎玉池散，噙漱一半，温服一半。捺牙疳散（俱见涌吐门）。黑虫牙法：取韭菜子或葱子，置小炉中，炭火烧燃，搁放大水碗内，复以漏斗，将口向虫牙痛处熏之，其虫极小，尽落水中。
治湿热牙痛，牙龈焮肿，口渴便秘，里热盛者，服诸承气汤下之（见攻里门）；轻者，用清胃散加炒芩。牙宣口臭，服清凉甘露饮（俱见泻火门）。
治气、血、痰、火、湿、食六郁为病，牙痛焮肿，用越鞠汤，随症加味（见理气门）。
治中气素虚，自汗气乏，头晕牙疼者，服补中益气汤（见理气门）。
治思虑伤脾，食少不眠，怔忡盗汗，面齿痛，服归脾汤（见理血门）。
治肾水不足，虚火上炎，属阴痛甚者，服六味地黄汤（见补养门）。
治肾气虚寒，形羸气短，口冷牙疼者，服八味地黄汤（见补养门）。
〖骨槽风〗
骨槽症治，载外科二卷。初发耳前，肿连腮颊，筋骨隐痛，不甚焮热者，服升阳散火汤（见泻火门），捺冰硼散（见涌吐门），忌外敷凉药。
〖牙疳疮〗
牙疳症治，详载外科二卷。初终攻毒为主，用芜荑消疳汤（见杀虫门），每日煎服，以肿硬消、黑色变、息气止为度。若不能食，或隔一日，隔二三日，仍攻之。一切发物，任其所食。虽大便溏泻，仍量其轻重攻之。外搽牙疳散（见涌吐门）。余法按外科二卷。

口舌门  ***************************
〖总括〗
口舌生疮糜烂，统名曰口糜，乃心脾二经蕴热深也。平人口淡，故曰脾和；口出气臭，则为胃热。不因食五味而口内溢酸味者，乃肝热淫脾也；溢苦味者，心热淫脾也；溢辛味者，肺热淫脾也；溢咸味者，肾热淫脾也；若溢甘味，乃本经热自浮也。舌忽肿硬而木痛者，名曰木舌。舌下肿起，又似生一舌者，名曰重舌。悬雍垂下坠者，俗名小舌吊下。唇肿，溃裂成疮，名唇疮。唇紧小燥裂，名茧唇。以上皆脾胃与心积热为病也。
〖治法〗
治口舌肿痛，初起色赤焮热，便秘脉实，里热甚者，服栀子金花汤下之。中焦燥实，服凉膈散。心肺蕴热，服清金导赤散。心胃火盛，服清胃泻火汤。日久色淡，属虚热者，当服莲子清心饮（俱见泻火门）。
治口舌肿痛，先服凉药，热退色淡，延久不愈，火不归原也，服七味地黄汤。口内似无皮，时痛时止，喜饮热者，外虚热而内真寒也，服八味地黄丸。口疮日久，气血两虚，无根之火上炎，服凉药而转痛者，用十全大补汤。若胃弱，痰盛滑白，多涎，痛久不愈，服香砂六君子汤（俱见补养门）。若口疮淡，痛微肢时止，或属阴痛甚，服知柏四物汤（见理血门）。若色淡痛微，肢冷腹痛，呕涎者，服理中汤（见祛寒门），寒盛加附子。
外治口舌肿痛糜烂，吹搽冰硼散。热毒盛者，吹经验方（俱见涌吐门）。舌忽青黑，上起芒刺者，将舌舔土壁，频揩去刺，服清心散（见泻火门）。舌忽胀大，俗名蜈蚣毒，用鸡冠热血浸之即收，服解毒汤（见泻火门）。舌忽肿硬，不活动者，用食盐、百草霜、蒲黄研末，频涂之。舌忽垂长数寸，不得收缩者，研冰片末，频搽之。舌与唇或血出如泉涌者，用百草霜、蒲黄、槐花同炒焦黑，研末搽涂。口气臭甚，香薷煎汤，频频噙漱，或噙公丁香，服甘露饮（见泻火门）。
凡舌吐出不收者，名曰阳强，宜清热解毒。舌收缩不能言者，名曰阴强，宜温中散寒。法见伤寒二卷。木舌、重舌、痰包，俱见外科二卷。
〖小舌吊下〗
小舌即悬雍垂，俗名碓嘴。如吊下，色赤肿痛，口气焮热，宜服清凉之剂，外用盐醋调百草霜，以竹箸头蘸点数次，或吹冰硼散，余法同口舌门。若吊下垂长，不赤不肿，犯之则痛，宜服清补之剂，研朱砂末，频点之。
〖茧唇唇疮〗
经曰：脾气通于口。又曰：脾之荣在唇。盖脾燥则干，热则裂，风则瞤动，寒则皮揭。初起唇皮燥裂、紧小，名曰茧唇。又有唇肿重，出如茧者，有本细末大，如茧，如瘤者，因七情动火伤血，或因心火传入脾经，或因厚味积热伤脾，治宜审本病，察兼症，补脾气，生脾血，则燥除火息、风散肿消矣。若妄用劫方，或用线药揭去茧皮，反成翻花败症。
●治法
茧唇初起，口渴口臭，服清凉甘露饮；面赤便秘，服凉膈散。风盛瞤动、燥裂，服泻黄散（俱见泻火门），外搽冰硼散（见涌吐门）。唇疮肿烂，有因肝经怒火风热传入脾经者，服柴胡清肝汤（见和解门）。若疮色淡红，日轻夜重，五心烦热，脉虚者，服滋阴地黄汤（见补养门）。
唇裂出血，捣桃仁和猪油调涂。其馀唇舌症治，详见外科。

声音门  ***************************
〖舌喑声哑〗
舌喑者，因舌本不能转运而难言也。盖肾脉夹舌本，肝脉连舌本，心别脉系舌本，三经虚，舌本脉道不利而喑，而咽喉仍然通畅，症治见前中风门。
〖喉喑嘶哑〗
喉喑者，因积热上攻，或痰涎上壅，阻格气道，轻者音嘶，重者声哑，而舌本仍然活动也。服清化丸、儿茶散、声哑方、冰硼散（见涌吐门）。
或虚火上炎，咽微肿痛，语音嘶哑，先服滋阴降火汤，后服六味地黄丸。若食生冷，或犯风寒，突然声嘶者，服香砂六君汤（俱见补养门）。
至喉癣嘶哑，服牛蒡解毒汤、清咽利膈汤（见泻火门），余按外科。
〖尸咽症治〗
此因脾肺湿热，郁久生虫，剥蚀咽喉，麻痒兼痛，声先嘶而渐哑。初起，用榧子、芜荑、桂心（去皮尖）、炒黄杏仁等分研末，蜜为丸，弹子大，常常噙咽。日久，宜服牛蒡解毒汤。余法按外科二卷。

咽喉门  ***************************
〖总括〗
胸膈上有风热，则咽喉肿痛。风热之邪若盛，则生单双乳蛾，在会厌两旁，高肿似蛾，俗名蛾风。热极则肿闭，汤水不下，言语难出，呼吸不通，名曰喉痹。若热极更兼痰盛，则痰涎绕于喉间，咽响作声，内外肿闭，汤水不下，名曰缠喉风。此皆危病，或服药，或吹药，或针刺，溃破出脓血则愈。若针后不出脓血，仍然肿闭，汤水不下，则死矣。
〖治法〗
大法：乳蛾、喉痹初起，肿痛赤热者，主以消毒凉膈散、清咽利膈汤、玉屑无忧散（俱见泻火门），其馀症治按外科二卷。外治：冰硼散、八宝珍珠散、七宝散、消蛾方（俱见涌吐门）。
治双单乳蛾，轻者，照前法调治。若肿塞胀闭，先用扁针刺两手大指内侧少商穴，在左刺左，在右刺右，左右生蛾，左右俱刺，血鲜者生，紫者重。又以布针缚箸头，用竹板压舌，刺破乳蛾出血，温水漱净，方吹药、服药。若蛾生关内，难用针者，取手指甲或鸡内金焙切研末，对蛾频吹，当自破。尚用前法不效，蛾肿胀大，声息不通者，研皂角末，频吹鼻取嚏，蛾当挣破。或用硬鸡翎蘸盐汤，探扫喉间，令作大吐，挣破出血，温水漱净，方吹珍珠散（见涌吐门），再服清咽利膈汤（见泻火门），禁一切辛酸热物。
治喉痹缠喉，轻者照大法调治。若壮热憎寒，咽肿焮痛，面赤腮肿，喉中有块，堵塞汤水者，照前法刺少商穴，泻热开关。若痰壅气闭不通，用桐油饯探吐（见涌吐门），甘草汤漱净，旋服荆防败毒散（载发表门）。
治时气缠喉，喉闭肿痛，发热恶寒，项背牵强，状似伤寒者，初起连服如意胜金锭，频吹七宝散（见涌吐门），后服清咽利膈汤（见泻火门）。
治时毒缠喉，痰涎壅塞，牙关噤急，气闭昏死，先用如圣散吹鼻取嚏，随灌雄黄解毒丸，令得吐利自醒，外吹七宝散。咽喉溃烂，吹八宝珍珠散（俱见涌吐门）。吐利后，常服清咽利膈汤（见泻火门）。
治酒毒喉痹，毒蒸心脾，痰热上壅，咽肿色黄，面赤气闭，目睛上视，初用桐油饯探吐之，后吹冰硼散（俱见涌吐门），常服牛蒡解毒汤。若肿痛妨食，再服玉屑无忧散（俱见泻火门）。
治少阴经咽痛喉痹，失音乾咳等症，主以甘桔汤，随症加味（载泻火门）。若虚火上升，咽痛，咽疮色淡红而不焮肿，服滋阴四物汤（见理气门）。如阴虚相火上炎，用六味地黄汤加酒炒黄柏、知母、甘草、元参、桔梗。若肺伤咽痛，喘咳痰血，服固金汤（俱见补养门）。虚痛，忌吹、噙凉药。
治因劳役过伤，无根之火上冲，咽喉肿痛糜烂，色不甚红，亦少焮热，但痰喘自汗，脉浮大者，用补中益气汤加桂心（见理气门）。倘遇劳动则发或加重者，前汤加知母、黄柏、元参，服数剂去此，只加麦冬，常服自愈。

心腹门  ***************************
〖总括〗
歧骨陷处痛者，名曰心痛；横满连胸，名肺心痛；下连胃脘，名胃心痛；痛连脐间，名脾心痛；痛连两腰，名肾心痛；痛连小腹，名大肠小肠痛；痛连两胁，名肝心痛；时痛时止，频吐清水，名虫心痛；中恶腹痛，名曰疰痛；寒邪外干，名中寒痛；心悸而痛，名悸心痛。水停心下，属饮也；思虑伤心脾，属伤也。凡停食痛、停水痛、停痰痛、胃火痛、气滞痛、血瘀痛，皆不死之症，当分别施治。惟真心痛，面色黑，四肢逆冷至节，期周一日，必死。
〖治法〗
治心腹诸痛，因湿热郁结及气积食滞，脉沉有力者，服化滞丸（见攻里门）。量体虚实，先攻积滞，后用平胃散，随症加味（见消导门）。
治心腹诸痛，因寒积水停及食停肠胃，冷热不调，腹胀气急，痛满欲死，其脉沉迟有力者，用备急丸先攻积滞（见攻里门），后审症调治。
治心腹钓痛，因痰饮停伏，走移攻注，手足冷痹，气脉不通，筋骨牵引疼痛，用控涎丹攻之，攻后用二陈汤，随症加味（俱见除痰门）。
治一切虫痛，或寒厥吐蛔，或胃腑发咳，咳而呕，呕甚吐虫，俱服乌梅丸。若虫啮腹痛，作止有时，或气痛耕起，往来无常，服集效丸、化虫丸。若胃痛、腹痛，干痛有时，服雄槟丸。虫胀腹痛，喜食炭土，服使君子丸（俱见杀虫门）。若胃寒吐蛔，服理中安蛔丸。小儿中寒，虫动不安，腹中时痛时止，面色乍红乍白，四肢厥冷者，服加减理中汤（见祛寒门）。
治里寒腹痛，迂缓喜按，或厥逆拘急，及感寒霍乱，便溏肢冷，呕吐清水，脉沉迟无力者，俱用理中汤，随症加减（见祛寒门）。
治胃脘寒痛、冷痛、瘀血刺痛、寒怒兼痛，用丁桂汤、神授方，随症加减（俱见祛寒门）。凡寒痛、气痛、食痛，俱用熨脐法（见和解门）。
治外感寒邪，内伤生冷，胸满腹痛，身热无汗，呕吐恶食，脉大无力，主以五积散解表通里（见表里门），后服藿香正气散和之（见和解门）。
治木来乘土，腹中急痛，及阳脉涩，阴脉弦，心悸而烦热，口燥咽乾，主以小建中汤缓肝理脾（见发表门）。若暑饮腹痛，服二香饮（见清暑门）。
治火郁腹痛，壮厉拒按，主以清中汤（见泻火门），或服清郁汤（见理气门）。心胃热痛，服清热解郁汤（见和解门）。实热腹痛，服承气汤（见攻里门）。
治食积腹痛，恶食吐食，胀满便闭，脉症实者，用小承气汤下之（见攻里门），下后仍痛，用平胃散加藿香、香附、砂仁、神麴。食痛兼痰，连绵不止，或食入痛甚，服消导二陈汤（俱见消导门）。泻痛，服保和丸（见理气门）。
治气滞腹痛，无论寒、热、食、湿，服开郁导气汤。七情气痛，服分心气饮。阴阳壅滞，气不宣通，胸腹胀痛，服木香流气饮（均载理气门）。
治脾虚腹痛，服归脾汤（见理血门）。虚寒腹痛，服香砂六君子汤（见补养门）。
●血瘀腹痛
血瘀症，已详载妇科二卷。大法瘀痛初起，形气实者，服抵当诸汤。形气虚者，服玉烛散、失笑散（俱见理血门）。若血虚寒痛，服羊肉汤（见祛寒门）。余详妇科。若气虚寒痛，用补中益气汤加法夏、茯苓、炮吴萸（见理气门）。
●治急痧症
腹中卒然大痛，大叫数声即昏死者，急以手蘸冷水，尽拍两足弯委中穴，拍之良久，必见粗筋一条，将扁针伴筋两旁刺令出血，必苏，旋服阴阳汤二碗，后服六和汤（俱见和解门）。
心腹诸痛，痛在膈上者，属上焦胃脘病也；在中脘者，属中焦脾胃病也；在脐上下痛者，属下焦肝肾病也。热痛迅厉，拒人手按，多在脐上，属实痛也；寒痛迂缓，热手按摩少减，多在脐下，属虚痛也。

胸痛门  ***************************
〖总括〗
喻嘉言曰：胸中阳气，如离照当空，旷然无外。设地气一上，则窒塞有加。故胸痹者，阴气上逆之候也。世医不知胸痹为何病，习用豆蔻、木香、诃子、三稜、曲叶之类，坐耗其胸中之阳，致生他病。惟仲景，轻则用薤白、白酒以益其阳，重则用附子、乾姜以消其阴，法最神妙也。
〖治法〗
治胸痹初起，喘息咳唾，胸背牵疼，气短难卧，服栝蒌薤白白酒汤，若夜不得卧，心痛彻骨者，内加姜制半夏。若气结胸满，胁下气逆抢心者，服枳实薤白桂枝汤（俱见和解门）。
胸痛属气郁者，服颠倒木金散（见理气门）。痰饮盛，服控涎丹（见除痰门）。胸有痰饮，发热作痛，轻者服小陷胸汤，重者服大陷胸汤（见攻里门）。

胁痛门  ***************************
〖总括〗
脉双弦者，肝气有馀，两胁作痛，皆厥阴肝经为病也，其症自两胁下少腹，当辨内外所感之邪治之。如因暴怒伤肝，悲哀气结，饮食生冷，跌仆损形，或痰积注胁，与血相搏，此属内因胁痛。若伤寒少阳，耳聋胁痛，及风寒湿热袭胁作痛，此属外因胁痛。总以散结顺气，化痰和血为主。
〖治法〗
左边胁痛，总属瘀血。轻者，服枳芎散（见理气门），次用四物汤加青皮、元胡、红花、桂心、柴胡（见理气门）；瘀甚，再加莪术、桃仁；热，加炒芩、连。若因暴怒伤肝，房劳伤肾，左胁痛者，用六味地黄汤加柴胡、当归。若瘀以左胁，形气实者，用桃仁承气汤逐之（见理血门）。若肝火燥甚，左胁独痛，吞酸，吐酸，服左金丸、抑青丸（俱见泻火门）。
右边胁痛，总属痰气。轻者，服枳橘散；胀痛，服木香顺气汤（见理气门）；水饮攻甚，服十枣汤（见攻里门）；痰饮走注，服控涎丹。余按后法。左右两胁诸痛，有因肝火盛而木气实，胁痛口苦者，服龙胆泻肝汤。若肝实火旺，两胁痛引小腹，躁扰晕眩，服当归龙荟丸（见泻火门）。若食积胁痛，一条努起，形气实者，服化滞丸、导滞丸（俱见攻里门）。若食滞、湿痰、郁气攻胁胀痛，服香砂和中汤、和中丸、木香顺气汤。若肝郁胁痛，时作太息，难于转移，服疏肝散（俱见理气门）。若胁胀口苦，用小柴胡汤加炒连、栀仁，湿热盛加苍术、青皮、胆草。若痛引肩胸，往来寒热，服逍遥散，夹热加丹皮、栀仁（俱见和解门）。
治因劳伤，两胁胀痛，身热脉虚，用补中益气汤加川芎、炒白芍、炒青皮。
治因闪挫胁痛，服复元通气散（俱见理气门）。
治因血瘀胁痛，服复元活血汤（方见理血门）。

腰痛门  ***************************
〖总括〗
此症有肾虚、气滞、血瘀、湿热、痰饮、闪挫、感风、感寒、感湿之分。
〖脉症〗
腰痛之脉，沉为气滞，弦为血虚，涩则为瘀，濡则为湿，滑伏主痰饮，浮紧主风寒，脉大无力属肾虚也。痛甚，面色忽红忽黑，此为心肾交争，难治之症。
〖治法〗
治肾虚腰痛，悠悠作痛，虚不能举，冷痹无力，先服独活寄生汤（见祛寒门），后服安肾丸、青蛾丸（俱见补养门）。
治气滞腰痛，阴阳壅滞，气不宣通，注腰走痛，先服木香顺气汤。若元气素虚，体倦懒食，不时腰痛，用补中益气汤加炒杜仲、白芍、酒洗牛膝。若虚中有火，再加盐水炒黄柏、知母（俱见理气门）。
治血瘀腰痛，痛如锥刺而不移，日轻夜重，若系死血，服活络丹（见祛风门）。轻者，用佛手散加味；虚者，用四物汤加逐瘀药（俱见理血门）。
治湿热腰痛，痛而重坠，无有休时，或注足热肿，用加味二妙散与后方。若湿痰蓄积，腰如物覆，痛连脊背，服煨肾散（俱见祛风门）。
治风邪腰痛，痛常走移，牵引足背，虚者，服独活寄生汤，或服蠲痹汤；风兼湿者，用小续命汤，随症加减（俱见祛风门）。
治风寒腰痛，牵引背胁，或身热恶寒，无汗肢冷，恶食，服五积散（见表里门）。若寒湿腰痛，沉沉重著，用羌活胜湿汤加味（见利湿门）。
治闪挫腰痛，属气滞者，服复元通气散（见理气门）并奇效方（见祛风门）。属血瘀者，服复元活血汤、加味佛手散（见理血门）。
治痰饮腰痛，走注攻痛者，服控涎丹，轻者服豁痰汤（俱见除痰门）。凡寒虚腰痛，捣烂棉花子炒热，缝布囊袋装定，日夜繫腰，且能固肾。

肩背门  ***************************
李东垣制羌活胜湿汤（见利湿门），通治太阳经风湿，肩背诸痛。
加味法：如兼气郁、气滞，背与肩常作痛者，加陈皮、香附、木香；如气虚郁痛，时作时止，加人参、蜜耆、升麻、柴胡；如血虚郁痛，夜则痛甚，亦或时止，加当归、白芍；如血瘀郁痛，夜痛不止，加红花、姜黄、五灵脂；如风气郁盛，痛则肩项牵强，加威灵仙；如湿气郁甚，痛则肩背沉重，加制苍术、白术；若风痰凝郁，痛则呕晕，本汤送下白丸子（见除痰门）。
又法：治湿热相搏，背重热痛，服当归拈痛汤（见利湿门）。若风痰郁结走痛，服豁痰汤。痰气凝聚背心，一点痛甚，服痰气方。
〖手臂症治〗
治两臂重痛麻木，服加味二陈汤。痰饮走注，手臂冷痛无定，服控涎丹。若两臂疼痛，脉沉细，服指迷丸（以上俱见除痰门）。

痛风门  ***************************
〖要略〗
痛风者，皆因气虚体弱，调理失宜，风、寒、暑、湿结于腰背及四肢骨节之间。如痛处肉色不变，日减夜甚者，为寒痛；肿满坠痛者，为湿痛；遍身走痛者，为风痛。更有气虚、血瘀、痰郁等症，当与三卷五痹五痿参合治之。
〖治略〗
治一切痛风初起，主以三五秦艽汤，随症加减，并上中下通用痛风方。若血脉凝滞，筋骨拘挛，肢节烦痛，服舒筋散。若湿热痛风，焮热重痛，服二妙散（俱见祛风门）。治因劳碌太过，遍身软痛，气乏自汗，用十全大补汤加制半夏、炒乾姜。老人筋骨痛，晕眩尿赤，夜则痛甚，用六味地黄汤加炒栀仁、柴胡（方见补养门）。

鹤膝风  ***************************
〖要略〗
此症治法，详见外科，兹难备载。大抵由三阴虚弱，风寒湿邪乘虚为病也。寒甚，则膝内冷痛；风盛，则筋脉拘挛；湿盛，则沉著重痛，筋缓无力。初起膝上至髀，膝下至胫，渐渐枯细，膝独胖大，形如鹤膝，皮色不变，日增肿痛也。
〖治略〗
鹤膝风初起，毋论双单，先用五积散加牛膝酒引汗之（见表里门），次服换骨丹（见祛风门），外敷冲和膏、玉龙膏（见外科六卷）。如日久不消，势欲溃脓，服独活寄生汤（见祛风门）。若形气虚者，但服大防风汤（见补养门）。溃后托补，外治诸法，俱见外科六卷。有因痢后患鹤膝者，虽名痢风，法治却同也。

大便燥结  ***************************
〖总括〗
热燥，即阳结也，能食而脉浮数有力，与三阳热症同见者也。寒燥，即阴结也，不能食而脉沉迟有力，与三阴寒症同见者也。实燥，即胃实便燥也，与腹满痛症同见者也。虚燥，即脾虚，先硬后溏之燥也，与少气、腹缩症同见者也。气燥，即气道阻膈之燥也，与噎膈、反胃症同见者也。血燥，即血液乾枯之燥也，与久病、老人、虚人同见者也。风燥，即久患风病之燥也，当从风家治之。直肠结，即燥屎巨硬，结在肛门，难出之燥也，当从导法治之。
〖治法〗
治热燥肠结，能食而脉浮数有力，与三阳实热诸症同见者，欲急下，服大承气汤，通治三焦；不欲急下，服小承气汤，不犯下焦；欲缓下，服调胃承气汤，不犯上焦，或服六一顺气汤、麻仁丸（俱见攻里门）。若热燥轻者，只用八正散通利之（见利湿门）。
治寒燥阴结，不能食而沉迟有力，与三阴寒症同见者，或因冷食积留胃中，心腹胀痛，闭结欲死者，用备急丸下之（见攻里门）；若寒燥轻者，用大黄、附子、乾姜、桂心、厚朴、甘草煎服，大便自通。
治寒虚燥结，及老人虚秘、冷秘，小儿形白虚肥，日能饮食，悉化为痰，流散肢体，久不大便者，常服半硫丸（方见补养门），外用握药法（见和解门）。
治气虚燥结，食少形羸，虚喘自汗，时或下坠，粪燥难出者，用补中益气汤加芒硝、酒炒大黄，补而行之（见理气门）。
治阴阳虚壅滞，气不宣通，腹满便闭，服木香顺气汤，兼痰服苏子降气汤。若因七情感伤，上气喘急，胸膈胀闷，气燥便秘，服四磨汤、分心气饮。若因气道阻隔，呃噎便燥，初服人参利膈丸，推陈致新，次服橘杏丸，或服加减正气散（俱见理气门）。
治火灼肺金，内虚外燥，皮肤皱裂，筋急爪枯，大便燥结者，服滋燥养荣汤。若肺受湿热之邪，胸满喘促，食少头昏，口渴便秘者，服清燥汤。若肠胃有伏火，大便闭结，全不思食，及风结、血结，俱服润肠丸。若血虚燥结，津液乾枯，粪涩难出者，服润燥生津汤（均见润燥门）。
治中风风秘，气道不利，脉浮而数，不得大便者，服摇风顺气丸（见祛风门）。若老人风秘，常服麻仁苏子粥、通幽汤（见润燥门）。
治直肠燥结，粪燥巨硬，结滞肛门者，用蜜煎导法、猪胆导法（见攻里门），或用滋燥养荣汤加槐花、芥穗，白蜜引（见润燥门）。
治食滞便闭，兼腹满胀痛、恶食等症，形气实者，服木香槟榔丸、导滞丸（见攻里门）。虚者，用保和汤加酒煨大黄、炒枳实（见理气门）。
治血瘀便闭，腹肋胀痛，大便黑，小水利，及蓄血，发热如狂，服桃仁承气汤，轻者用复元活血汤（俱见理血门）。

小便癃闭  ***************************
〖总括〗
膀胱热结，轻者为癃，重者为闭。闭者，谓尿闭而无点滴下出，致小腹实满胀痛也。癃者，谓淋沥点滴而出，一日数十次，或频数无度，茎中常涩痛也。若上为呕哕，饮食不入，下为癃闭，小便不通，则阴阳之气关格，倘更头汗大出，此为阳绝，决难生也。
〖熨脐法〗
切碎葱白二斤，捣如泥，裂去汁，分作四起，用绢二块包二起，先以一包置脐上，用熨斗盛炭火，熨半炷香久，换第二包，用熨斗盛凉水熨一刻，再换葱包，照前法，先火后水，轮流熨脐，以尿通为度。俗用葱熨法、炒盐熨法（见和解门），轻者，用之亦效。或取田螺肉、葱白、豆豉等分，捣如泥，作饼，烘热，贴脐，以布缚定。

宣上法  ***************************
尿闭胀满，关格不利，服药不效者，浓煎木通、老葱汤，顿服数碗，旋以指探吐，再服，再探吐，以尿利为度。或用炒盐淬童便顿服探吐，法甚简便。
制阳光之脐治之。
俗医不察，辄以便秘为热，概用寒凉，杀人多矣，故详言之。

二便俱闭  ***************************
《总注》：前阴主气，后阴主血。盖膀胱之津液，血所化也，由气而后能出；太阴之传送，气之运也，由血而后能润，此便溺之流通，见气血之依附也。清阳出上窍，呼吸是也；浊阴出下窍，二便是也，倘一息不运，则机缄闭而死矣。故二便不通，加以腹胀气喘，呕哕烦躁者，不可治也。
〖治法〗
凡二便俱闭，形气实者，用八正散加芒硝；虚者，服木通散（见利湿门）。二便俱闭，腹满胀痛者，当审其所因，用黑白散、三化汤、木香槟榔丸，随症施治（俱见攻里门），下之不效，按前熨、吐、汗三法治之。

淋症门  ***************************
〖总括〗
淋者，因心肾气郁，清浊相干，热蓄膀胱而成。盖热甚生湿，则水液浑浊而为淋。若冷气滞于膀胱而作淋者，十不一二。分别症治于下。
〖气淋〗
有因肺金燥热，不能生水，气结于下，致小水短涩，馀沥而出，用八正散加石苇、木香、乌药、冬葵子（见利湿门）。
有因内伤，气虚不能运化，气结于下，虚喘自汗，小水淋沥者，用补中益气汤加茯苓、泽泻、桂心（见理气门）。
〖血淋〗
有因心热遗于小肠，热结尿窍，致血与尿同出，茎中痛甚，先服小蓟饮子清之，后用四物汤调琥珀、滑石末，常服自愈（俱见理血门）。
有因热伤阳络，迫血妄行，与尿同出，胀痛血瘀者，用八正散加生地、郁金行之，弱者用导赤散加生地、郁金、牛膝（见泻火门），余按三卷尿血。
〖石淋〗
俗名砂淋，因湿热蕴结膀胱，日久炼成砂石，便时茎中涩痛，同尿出尽则止，先用八正散加冬葵子、炒桑皮利之，常服琥珀散（俱见利湿门）。
〖膏淋〗
膀胱气虚，湿热凝结，清浊不分，故津溺同出，如油如膏。湿热盛者，先服八正散加苍术；虚者，服琥珀散、萆薢分清饮（俱见利湿门），或研鹿角霜，糯米粥糊丸，盐水下二丸，或六一散加海金沙，盐水服。
〖劳淋〗
有因劳苦伤气，虚损成淋，及遇劳碌淋即发者，用补中益气汤加茯苓、泽泻、桂心（见理气门）。若思虑劳心，淋浊烦热，服莲子清心饮（见泻火门）。
有因房劳过度，气陷成淋，形羸自汗，虚喘心烦，用补中益气汤加益智仁、萆薢（见理气门）。若肾虚成淋，用六味地黄汤加盐水炒益智、萆薢。如阴虚火动，精滑淋漓，久则髓枯，初服知柏地黄汤（俱见补养门）。
〖痰淋〗
此因七情气郁，痰走尿窍，故小便时通时秘，滑白如脂，茎或涩痛，服三因七气汤（见理气门）。风痰，服青洲白丸子、涤痰汤（俱见除痰门）。
〖冷淋〗
此因冷气滞于膀胱，故便时先牙噤寒战，然后尿出淋沥冷痛，用附子理中汤加茯苓、车前子、炒小茴，煎汤，调琥珀末，频频温服（见祛寒门）。
〖热淋〗
总因热结膀胱。重者，服八正散、木通散；轻者，服五苓散、琥珀散。精滑蒸热，服通关丸（见利湿门）。诸淋，表里俱热，服六一散（见清暑门）。

便浊带下  ***************************
〖便浊〗
因肾气虚，不能管束而小便数，膀胱有热，则水道涩而清浊不分，或败精渗入胞中，及服热药，饮食痰积，渗入而成，主以萆薢分清饮（见利湿门）。若因忧思抑郁及酒色过度、虚损酿成者，主以莲子清心饮（见泻火门）。若因肠胃湿热，酿成便浊，服固本丸（见收涩门）。小儿尿白症，初起服胃苓汤（见利湿门），后服六君子汤、八珍汤（俱见补养门）。
〖带下〗
赤带属热，亦有浊带日久，精竭阳虚，不及化白者，主以莲子清心饮。白带属寒，亦有败精湿瘀酿成，腐化黏秽，气热者，主以萆薢分清饮。赤白带下，则属湿热，主以珍珠粉丸；虚者，服滋肾散（俱见利湿门）。若赤白带下，晕睡喘嗽，痰壅气逆，上盛下虚者，服黑锡丹（见补养门）。

遗尿不禁  ***************************
〖总括〗
膀胱寒虚，轻者为遗尿，重者为不禁。遗尿者，膀胱不约，尿出而不自知也；不禁者；膀胱传送失度，知而不能自固也。
〖治法〗
遗尿、不禁及诸淋症，尿色晃白，皆属寒虚。寒盛，用八味地黄汤加白果、益智（见补养门）；虚甚，用补中益气汤加白果、益智（见理气门）。
遗尿、不禁及诸淋症，尿色黄赤，或渴或烦，皆属虚中夹热，服坎离既济汤（见补养门），或四物汤加盐水炒知母、黄柏、益智、麦冬（见理血门）。
若因劳伤发热，小便自遗，时或不利，午前服补中益气汤加炒山药、知母、黄柏（见理气门）；午后服知柏地黄汤（见补养门）。每日如此间服。
小解频数而尿短少者，服桑螵蛸散（见收涩门）。余法再详幼科、妇科。

遗精强中  ***************************
〖总括〗
不梦而精自遗者，谓无所感于心而自遗，则为心肾虚弱不固也；梦与人交合而后遗者，谓有所感于心，相火煽而强迫之，则为君相火强不固也。或过欲之人，日惯精滑；或清气不足，下陷不固；或久旷之人，精盛溢泄泄；或因醇酒厚味，内酿湿热，火强不固，皆令遗精也。
〖遗精症治〗
如心肾虚弱，精滑不能自固，不梦而自遗，甚者阳痿精脱，日夜点滴而出，当服龙骨远志丸（见收涩门），兼服滋补汤（见补养门）。
如心有所慕，夜多烦躁，寐则梦遗，此君火既动，相火随之，法当治心，初服黄连清心汤，次服莲子清心饮（俱见泻火门）。
如久旷火强，兼有所慕，梦遗滑泄，虚怯食少，大便溏者，服三才封髓丹。若阴虚火动，两尺脉旺，服知柏地黄汤（俱见补养门）。
如久旷之人，火强精溢，素惯遗精，胃强能食，大便硬者，服坎离既济汤（见补养门）。若间或梦遗，不必服药。房劳遗精，见后精滑症治。
〖强中症治〗
强中者，阳强不倒，精出不禁也。或服房术热药，或贪淫纵欲，火併而成。久则精竭，阳强不化，迫血而出，茎痛腹疼，形羸瘦，死；轻则发消渴大痈。
初起形实热盛者，服黄连解毒汤（见泻火门）；渴甚，服茯菟丹（见收涩门）。若阳盛阴虚，强中，精泄不止，服大剂坎离汤。精泄气脱，服补精汤。强中已愈，常服滋补汤（俱见补养门）。
凡阳盛者，不必泻阳，只补其阴以配阳，使水火均平，自无偏盛之患。

阴痿精滑  ***************************
〖总括〗
阴痿者，谓阳物痿软而不兴举也。精滑者，谓阳方兴举而精随滑泄也。用平和之剂分别调治，若妄服房中术药、金石燥剂，则贻害深矣。
〖治法〗
如因清阳下陷，气怯痿滑者，用补中益气汤加盐水炒益智、萆薢、五味子（见理气门）。肝肾虚损，用八仙长寿饮加炒研益智仁、萆薢。如因气血两虚，羸弱痿滑者，服七宝美髯丹。
脾肾虚寒，服还少丹。火强不固，服坎离既济汤。相火不足，服八味地黄丸（俱见补养门）。
如因肝肾虚，湿热壅于下焦，致阴痿、阴汗、精滑、蒸热，服通关丸（见利湿门）。心肾气虚，服龙骨远志丸。心神不安，服宁神丸。精滑甚，服固精丸（俱见收涩门）。以上皆平正之方，听其选用。所有方家术药，一概削除。

附法便览  ***************************
〖房事杂忌〗
饱食入房，脾肾俱伤，血乘气乱，渗入大肠，时便清血，久则腹痛，结为肠癖。大醉入房，气竭肝伤，男子精液衰耗，阴痿不举；女则气血错乱，经候不调。忿怒后入房，精衰气怯，多发痈疽。恐惧后入房，阴阳偏盛，主自汗、盗汗。疲劳后入房，气血伤损，多变五劳。月事未绝入房，冷气干内，身面痿黄。金疮未痊，犯房劳，疮目败坏变逆。强忍小便入房，主成淋疾、转胞等症。痈疽未愈，犯房劳，疮口破裂，不治。时疾未愈，犯房劳，舌出数寸，主死。
再有缩阴症，见前霍乱转筋门。
欲冒症、脱阳症，见三卷中虚门。附录于此，俾养生者知所顾忌云。
阴阳易病，见一卷伤寒辨症篇。

养生格言  ***************************
《抱朴子》曰：才不逮，强思之；力不胜，强举之，伤也甚矣。强之字，真戕生、伐寿之本也。饮食所以养生，然使醉而强酒，饱而强食，未有不致疾、丧身者。彼夫孳孳名利，心力交疲，死而后已，非强而何？
航中帆曰：常想病时，即尘心渐灭；常想死日，则道念自生；风流得意之事一过，辄生悲凉；清真寂寞之乡愈久，转增意味。
汪訒庵曰：人之有生，备五官、百骸之躯，具圣知中和之德，所繫非细也。不加葆摄，恣其戕伤，使中道而夭横，负天地之赋畀，辜父母之生成，不祥孰大焉。故《内经》曰：圣人不治已病治未病。夫病已成，而后药之，譬犹渴而掘井，斗而铸兵，不亦晚乎。故养生为先务也。


卷五·伤寒杂病医方  ——————————————————————————————————————————————————————————————————————————————————————————

医方发表门  ***************************
●桂枝汤　治风寒在表，脉浮弱，自汗出，头痛发热，恶风恶寒，鼻鸣乾呕等证，及杂病自汗盗汗、虚损虚疟，皆可煎服。若伤寒脉浮紧，无汗，及酒客病风寒而汗出者，禁用。
桂枝　生姜　酒洗白芍（各三钱）　炙甘草（二钱）　红枣（二枚）
煎汤温服，须臾啜热粥一碗，以助药力，温覆取微汗，不可令如水流漓，必不除。一服汗出，不必再服。若不出汗，照法再服。
禁生冷、黏滑、肉面、五辛、酒酪、臭恶等物。后诸仿此。
《医宗金鉴》曰：此方为仲景群方之冠，乃解肌发汗、调和营卫之第一方也，凡中风、伤寒，脉浮弱，汗自出而表不解者，皆得而主之，其他但见一二证即是，不必悉具。故麻黄、葛根、青龙发汗诸剂踵行其后也。如汗不出，麻黄证也；脉浮紧，麻黄脉也。余法详见一卷太阳上中下篇。
●疏邪实表汤　陶节庵用代桂枝汤。治同前证。
土炒白术（二钱）　桂枝　白芍　羌活　防风　川芎　炙草（各钱半）　生姜（三片）　红枣（二枚）　饴糖（一匙）
自汗不止，加蜜炙黄耆；喘，加柴胡、杏仁；胸膈饱闷，加桔梗、炒枳壳。
●黄耆汤　张洁古用代桂枝汤。治春夏月发热恶寒，自汗不止，脉微弱者。
蜜炙黄耆　土炒白术　北防风（等分）
煎服。恶风汗甚，加桂枝。
●白术汤　王海藏用代桂枝汤。治内伤冷饮、外感风邪，寒热自汗，脉浮者。
土炒白术　北防风（各三钱）　炙草（钱半）　生姜（三片）
●小建中汤　治伤寒表未解，或心悸而烦，或腹中急痛，而脉阳涩阴弦者。
酒洗白芍（六钱）　桂枝　生姜（各三钱）　炙草（二钱）　大枣（二枚）　饴糖（一合）
煎服。凡病呕者，忌服，恐甜助呕也。
●桂枝加葛根汤　治太阳风伤卫，汗出恶风，项背强急，太阳兼阳明症者。
葛根（四钱）　桂枝　白芍　炙草（各二钱）　生姜　大枣（引）
●桂枝加芍药汤　治太阳病，误下之，致邪入太阴，腹满，时痛时止，脉浮弱。
白芍（六钱）　桂枝　生姜（各三钱）　炙草（二钱）　大枣（二枚）
●桂枝加大黄汤　治太阳病误下，邪陷入太阴，腹满，大实作痛，脉浮数者。
桂枝　生姜　白芍（各三钱）　炙草（二钱）　大黄（一钱）　大枣（二枚）
●桂枝加厚朴杏仁汤　治表症误下之，致微喘气逆而停表邪者。
桂枝　生姜　白芍（各三钱）　炙草　姜炒厚朴（各二钱）　去皮尖杏仁（十枚）　大枣（二枚）
●桂枝新加汤　治伤寒发汗后，身痛，脉沉迟者，用此补气血而通营卫。
酒洗白芍　生姜（各四钱）　桂枝（三钱）　人参　炙草（各二钱）　大枣（二枚）
●桂枝去芍药汤　治太阳病下之，脉促，胸满者。此阳邪内陷，满而不痛，尚未成结胸也。
桂枝　生姜（各三钱）　炙草（二钱）　大枣（二枚）
●桂枝加附子汤　太阳病，发汗，遂漏不止，其人恶风，小便难出，四肢微急难屈伸者。
桂枝　生姜　白芍（各三钱）　炙草　炮附子（各二钱）　大枣（二枚）
●桂枝去芍药加附子汤　治伤寒八九日，风湿相搏，身重烦痛，不能转侧，不呕不渴，脉浮虚涩。
即前方减去芍药，以避酸寒也。
●桂枝甘草汤　治发汗过多，叉手冒心，心下悸，欲得按者。
桂枝（五钱）　炙甘草（三钱）　大枣（三枚）
煎汤，频服。
●桂枝麻黄各半汤　若太阳病，得之八九日，如虐状，热多寒少，脉微浮缓，小便清白而不呕者，病当自愈。如脉微不缓，面赤热而身痒者，犹有表邪怫郁也，用此汤轻轻表之。
桂枝（钱半）　麻黄　炙草　酒洗白芍　生姜（各一钱）　去皮尖杏仁（十粒）　大枣（一枚）
服，取微汗。
●桂枝二麻黄一汤　治太阳病，服桂枝汤，大汗出，形如虐，日再发者，服此。
桂枝（二钱）　麻黄（一钱）　酒芍　生姜　炙草（各钱半）　去皮尖杏仁（十粒）　枣（一枚）
●桂枝二越婢一汤　治太阳病，发热恶寒，热多寒少，脉微弱者，服此解之。
桂枝　生姜　酒芍（各二钱）　麻黄　炙草（各一钱）　石膏末（二钱）　大枣（二枚）
●桂枝龙骨牡蛎汤　《金匮》治男子遗精、女子梦与鬼交者。
桂枝　生姜　白芍　煅龙骨　煅牡蛎粉（各二钱）　炙草（钱半）　大枣（二枚）
●桂枝五物汤　《金匮》治血痹，身体不仁，如风痹状。亦治风中经络，心清，舌软难言者。
蜜炙黄耆　酒洗白芍　桂枝　生姜（各三钱）　大枣（二枚）
●桂枝栝蒌汤　治太阳症备，身强[几][几]，脉反沉迟。此为痉，用此彻热荣筋，调和营卫。
桂枝　生姜　白芍　天花粉（各三钱）　炙草（二钱）　枣（二枚）
●桂枝防风汤　治婴儿伤寒，不堪发汗，用此解肌。
桂枝　白芍　防风　炙草（等分）　姜　枣（引）
喘，加炒枳壳、去皮尖杏仁；呕，加制半夏、陈皮。
●桂枝羌活汤　治风疟初起，先伤于风，后伤于寒，热多寒少，脉浮，有汗。
桂枝　羌活　防风　甘草（等分）
煎汤。于临发之先服之。呕，加半夏。
●桂枝芍药汤　治太阳阳明合病，日间发疟，寒热大作，汗出不止。
桂枝（钱半）　黄耆　白芍　知母　石膏（各三钱）
煎服，寒热必减。
●桂枝石膏汤　亦治前疟。
桂枝（一钱）　黄芩（二钱）　知母　石膏末（各三钱）
●麻黄汤　治伤寒，太阳症，寒邪伤营，发热无汗，恶风恶寒，头痛而喘，身痛腰疼，项背牵强，骨节痠痛，胸满呕逆，脉浮紧，或浮数。并治太阳阳明合病，喘促胸满，及风寒湿三痹，肺经壅塞，昏乱不语，冷风哮吼等症。
去根节麻黄（三钱）　桂枝（二钱）　炙草（一钱）　去皮尖杏仁（廿粒）
不用引。煎汤。热饮。温覆，静卧，只取微汗，中病即止，无汗再服一剂。
《医宗金鉴》曰：此方开表逐邪，发汗第一峻剂，其制在温覆取汗。若不温覆取汗，则不峻也（解见太阳中篇）。凡伤风有汗，脉浮弱，尺脉迟者，禁服。
●升阳发表汤　节庵用代麻黄汤。治同前症。
麻黄　桂枝（各钱半）　羌活　防风　白芷　川芎　升麻　甘草（各一钱）　去皮尖杏仁（十粒）　生姜　葱白　豆豉（引）
●川芎汤　洁古用代麻黄汤。治春初秋末伤寒，发热，无汗，恶寒，强痛，身重，牵疼，脉浮紧者。
川芎　羌活　法制苍术（各三钱）
恶寒甚者，加入麻黄一钱，温服取微汗。
●麻黄杏仁甘草石膏汤　治汗下后，汗出而喘。亦治温疟，先热后寒，喘甚，渴饮无汗者。
麻黄（四钱）　炙草（二钱）　石膏末（八钱）　去皮尖杏仁（廿粒）
●麻黄连翘赤小豆汤　治伤寒因发汗不尽，邪热壅于肌表而发黄者。
麻黄　连翘根　炙草　生姜（各二钱）　赤小豆（一合）　梓树根白皮（五钱）　去皮尖杏仁（十粒）　大枣（二枚）
服，取微汗。
●麻黄升麻汤　治伤寒六七日，大下后，寸脉沉迟，手足厥冷，下部脉不至，咽喉不利，唾出脓血，下利不止者。
麻黄　萎蕤　当归　白芍　茯苓　炙草　土炒白术　去心天冬　升麻　桂枝　黄芩　知母　乾姜　石膏末
●麻黄白术汤　《金匮》治湿家身体烦痛，用此发汗燥湿。
麻黄（三钱）　土炒白术　桂枝（各二钱）　炙草（一钱）　制杏（粒）
煎服。取汗。
●麻黄附子汤　《金匮》治水病，脉沉，虚胀，属少阴气水者。
麻黄（三钱）　炙草　炮附子（各二钱）
温服。
●麻黄附子细辛汤　治少阴伤寒始得之，反发热，脉沉，太阳少阴同病者。
麻黄　炮附子（各二钱）　北细辛（一钱）
方解见一卷少阴篇。
●麻黄附子甘草汤　少阴始得病，反发热，脉沉者，则用前汤。若得之二三日，脉沉，热微而无吐利厥逆之里症者，用此汤微表之。
麻黄　炙甘草（各二钱）　炮附子（钱半）
●麻黄羌活汤　治寒疟初起，先伤于寒，后伤于风，寒多热少，脉浮无汗者。
麻黄　羌活　防风　甘草（等分）
煎汤。将发之先温服取汗。呕，加制半夏。
●还魂汤　治邪在太阴，卒中暴厥，口噤气绝，下咽奏效，而不用温覆取汗。
麻黄（三钱）　炙草（二钱）　去皮尖杏仁（十粒）
《千金方》加肉桂，治同。
●三拗汤　《局方》治感冒风寒，鼻塞，咳嗽。
麻黄（四钱，留根节，发中有收也）　杏仁（廿粒，留尖，取其发；连皮，取其涩也）　生甘草（二钱，补中有泻也）
●大青龙汤　治太阳风寒两伤，营卫同病，脉浮紧，身疼痛，发热恶寒，不汗出而烦躁。又治两伤病，脉浮缓，身不痛而重，乍有轻时，而无少阴症者。方解见一卷太阳下篇。
麻黄　石膏末（各三钱）　桂枝　炙草（各一钱）　生姜（钱半）　去皮尖杏仁（十粒）　大枣（二枚）
服取微汗，得汗即停。
张仲景曰：若脉微弱，汗出恶风，不可服此。误服则致变厥逆，筋惕肉瞤。此为亡阳，急服真武汤以救逆（见祛寒门）。
●小青龙汤　治伤寒表不解，心下有水气，发热，乾呕，或咳或渴，或喘或噎，或少腹痛，小水不利，短气不得卧，及杂病肤胀、水肿等症。
麻黄　桂枝　白芍　炙草（各三钱）　北细辛　制半夏　五味子　乾姜（各二钱）
加减法：渴，去半夏，加花粉；喘，去麻黄，加制杏仁；噎膈，去麻黄，加炮附子；尿秘、少腹满，去麻黄，重加茯苓；形肿、喘逆，去麻黄。肺胀，咳而上气，烦躁而喘，心下有水，脉浮者，加石膏末五钱。
●葛根汤　治太阳病，项背[几][几]，无汗，恶风。又治太阳阳明合病，下利，头痛腰疼，肌热，鼻乾，脉浮大而长。
葛根（四钱）　麻黄　生姜（各三钱）　桂枝　白芍　炙草（各二钱）　大枣（二枚）
合病，不下利但呕者，加制半夏二钱。
●葛根解肌汤　治伤寒温病，发热恶寒，头痛项强。
前汤加黄芩二钱。
●升麻葛根汤　治阳明伤寒、伤风，头痛身重，发热恶寒，无汗口渴，目痛鼻乾，卧不得安，及阳明发斑，欲出不出，凡寒暄不时致生疫疾，一切斑疹。
升麻（三钱）　葛根　白芍（各三钱）　炙草（一钱）　生姜（三片）
随症加味：头痛，加川芎、白芷；身痛背强，加羌活、防风；头面浮肿，加芥穗、防风、白芷、川芎、连翘、牛蒡、石膏末；咽痛，加桔梗；斑出不透，加紫草茸；脉弱，加人参；腹痛，倍加白芍；胃弱食少，加土炒白术；发热不止，春，加柴胡、防风、黄芩，夏，加黄芩、石膏。
凡痘疹初发热，此汤主之（见五集痘科）。
●柴葛解肌汤　节庵用代葛根汤。治太阳阳明合病，头目眼眶疼痛，鼻乾，不眠，肌热，恶寒，脉微洪，无汗者。
柴胡　葛根　羌活　黄芩　白芷　白芍　甘草　桔梗　石膏末（等分）　生姜　红枣（引）
恶寒甚，冬月加麻黄，春、夏、秋加苏叶。
●柴胡升麻汤　治少阳阳明合病，伤风，壮热恶寒，头痛身疼，鼻塞咽乾，痰盛咳嗽，唾涕稠黏，及阳气郁遏，元气下陷，并时疫感冒，脉浮洪兼弦者。
柴胡　前胡　芥穗　黄芩　赤芍（各二钱）　升麻　葛根　桑白皮（各钱半）　石膏末（三钱）　生姜（三片）　豆豉（二十粒）
●十神散　治时气瘟疫，风寒两感，恶寒无汗，发热，头痛，鼻塞，咳嗽，脉浮者。
麻黄　苏叶　升麻　葛根　川芎　白芷　甘草　陈皮　赤芍　香附（等分）　姜　葱（引）
●百解散　治瘟疫初起，表实无汗，壮热憎寒，头身强痛，咳嗽，烦喘，唾涕稠黏，脉浮有力者。
麻黄（二钱）　制苍术　芥穗　白芷（各钱半）　陈皮　甘草（各一钱）　生姜　葱白（引）
脉浮有汗，按和解门；表里俱实，按表里门。
●大羌活汤　洁古用治两感伤寒（见二卷两感附法）。
羌活　独活　防己　防风　黄芩　黄连　制苍术　白术　川芎　生地　炙草　知母　生姜（引）
●冲和灵宝饮　节庵治两感初起，发热憎寒，头痛烦渴，口燥舌乾，三阳经先受病者。
羌活　防风　白芷　川芎　柴胡　细辛　生地　黄芩　薄荷　甘草　石膏　葛根　姜　枣
冬月，去黄芩，加麻黄。余按二卷辨症篇。
●人参败毒散　治伤寒伤风，憎寒壮热，头项强痛，鼻塞声重，风痰咳嗽。凡时气疫疠，岚瘴鬼疟，或声如蛙鸣，赤眼口疮，湿毒流注，脚肿腮肿，喉痹毒痢，诸疮斑疹，脉浮有表者，皆宜服此。
人参　甘草（各五分）　羌活　独活　柴胡　前胡　枳壳　桔梗　川芎　茯苓（各一钱）　薄荷（三分）　生姜（三片）
口乾舌燥，加黄芩；湿热脚气，加制苍术、大黄；皮肤风痒，加蝉蜕。
●荆防败毒散
前方去人参，加芥穗、防风。治前症脉浮数而兼风热。通治疮疡初起，发热恶寒；亦治肠风，下血清鲜。
●连翘败毒散
前方去人参，加连翘、银花。治一切风热疮毒之主方。
●硝黄败毒散
前方去人参，加芒硝、大黄。治脉浮而数，里热便秘者。
●黄芩败毒散
前方去人参，加黄芩。治温病发热，不恶寒而口渴者。
●仓廪散
前方加陈米一合。治噤口痢，食入即吐，及痢后寒热渴饮。
●再造散　治无阳症，凡伤风寒，寒热无汗，头身强痛，服汗药数剂汗不出者，此因阳虚不能作汗也。
人参　炮附子　北细辛（各五分）　黄耆　桂枝　羌活　防风　川芎　炙草　酒炒白芍（各一钱）　姜　枣（引）
夏月，加黄芩、石膏。
●九味羌活汤　张元素用代麻黄、桂枝、青龙、各半等汤。治伤寒伤风，憎寒壮热，头疼身重，项痛脊强，呕吐烦渴，脉浮无汗，及四时感冒诸症。
羌活　防风　法制苍术（各钱半）　川芎　白芷　生地　黄芩　甘草（各一钱）　北细辛（五分）　姜　枣（引）
脉虚自汗，去苍术，加黄耆、白术；胸满，去生地，加枳壳、桔梗；喘，加制杏仁；夏月，加知母、石膏末；要汗下兼行，加大黄。
此方药备六经，治通四时，不犯三阳禁忌，为解表神方。春可治温，夏可治热，秋可治湿，冬可治寒，是诸路之应兵，用代麻桂青龙等汤，最为稳常。但阴虚气弱之人，及表虚自汗之症，亦在所禁耳。
●羌活冲和汤　《金鉴》用治一切头风晕痛，眉稜骨痛。
即前方倍用川芎、白芷，加白菊花钱半，随经加引。
头痛由项后起者，属膀胱经，倍羌活，加藁本；脉实、便秘，俱加酒炒大黄；痛由太阳起，牵引眉目脑额者，属胃经，倍白芷，加葛根、石膏末各二钱；痛由耳后起者，属胆经，加柴胡；痛兼足冷气逆者，属肾经，倍用细辛；痛兼腹痛身重，属脾经，倍苍术；痛兼肢冷，呕吐涎沫，属肝经，加吴萸；大痛烦渴，肌热，倍条芩，加石膏；痛，吐痰饮，手足温者，加茯苓、制半夏。
●贴太阳穴法　治风邪入脑，头痛如破。
雀脑　川芎　白附子（等分）
研末，生葱捣汁，调作二饼，贴左右太阳穴，以布裹住，良久自愈。
●清上蠲痛汤　治一切头痛，随症加味。
羌活　独活　防风　菊花　川芎　白芷　甘草　当归　蔓荆子　北细辛　制苍术　酒炒黄芩　去心麦冬　生姜（引）
加味法：左边痛，加柴胡、胆草、生地、红花；右边痛，加葛根；虚，加黄耆；眉骨痛，加天麻、法半；痰痛，加法半、南星；食痛，加炒枳实、神麴、麦芽；脑顶痛，加藁本、苍耳；风甚，加芥穗、苍耳、全蝎、殭蚕；气血两虚，加参耆、炒芍、熟地；虚寒痛，去黄芩、麦冬，加乾姜、桂心；甚，加白附、天麻、藁本。
　芎芷石膏汤　治头风晕痛，脉浮洪数。
羌活　藁本　白芷　川芎　石膏　菊花
风甚目昏，加防风、芥穗；热甚，加栀子、连翘、条芩、薄荷；苦痛，加细辛；头痛烦渴，脉实便秘，加酒炒大黄、芒硝。
●川芎茶调散　治诸风上攻，偏正头痛，目眩，发热，恶风，有汗，鼻塞淡壅者。
薄荷叶（八钱）　川芎　芥穗（各五钱）　羌活　白芷　防风　甘草（各三钱）　北细辛（一钱）
共研细末。每用茶汤调化三钱，食后热服。
●菊花茶调散
前方加白菊花、炒殭蚕。治头目胀痛，风热兼痰者。
以上二散照减分量，加茶叶，同煎服。治头痛甚便。
●清震汤　治雷头风，头面疙瘩昏痛，恶寒发热，状似伤寒，耳中常闻雷鸣。
制苍术　升麻　荷叶（等分）
煎汤，频服。又名升麻汤。
●葱豉汤　治伤寒初起，发热恶寒，头身强痛，表实无汗。
葱白（七茎）　豆豉（一合）
煎汤。温服。或加生姜。服此若无汗出，加葛根二钱，再煎服，取汗；如夹热烦渴，表实无汗，切碎姜、葱、豆豉、豆腐同煮熟，空心服食，取汗。
●杏苏散　治伤风喘嗽，脉浮缓者。
去皮尖杏仁（十粒）　桑白皮　炒枳壳　酒炒黄芩　去心麦冬　苏叶　陈皮　前胡　贝母　桔梗　甘草（各一钱）　生姜（引）

医方涌吐门  ***************************
●瓜蒂散　仲景治伤寒，如桂枝症，头不痛，项不强，寸脉微浮，胸中痞硬，气上冲喉，不得息者，胸有寒也，用此吐之。通治卒中，痰迷涎饮壅盛，颠狂烦乱，人事昏沉，五痫痰壅，窒塞上膈，及火气上冲喉，不得息，食停上脘，欲吐不出。亦治卒然发黄，心满气喘。
甜瓜蒂（炒黄色）　赤小豆（等分）
研极细末。量人虚实，或用一钱，或五分，煎豆豉汤调服，白汤调服亦可。吐时须令闭目，束紧肚皮。如吐不止，服葱白汤解之。倘服药良久不作吐者，令含砂糖一块，当即作吐。
凡头额两太阳痛者，令噙水一口，将竹管挑此散一字，吹入鼻中，鼻出黄水即愈。凡胸中停食、停痰，及水湿涎饮，胸满头痛，发热恶寒，脉浮紧而不大者，皆服此散吐之。但亡血虚家、老人、产妇，血虚脉微者，忌服。
●三圣散　治中风，风痫，痰厥头痛。
炒瓜蒂　藜芦　防风（等分）
研末。每用一钱，白汤调服，照前法吐之。用此吹鼻，能治头风。
●二圣散　治风痰壅盛。
炒瓜蒂（一钱）　焙全蝎（五分）
共研极细。白汤调服。
●二神散　治伤寒烦闷。
炒瓜蒂
研末，豆豉汤调服一钱，照前法吐之。
●参芦散　治虚弱人痰涎壅盛。
人参芦
研末，竹沥调一二钱，滚汤冲服。
丹溪曰：人参补阳中之阴，参芦反泻太阴之阳，亦犹麻黄，根茎不同也。
●稀涎散　治中风暴仆，痰涎壅盛，气闭不通。先开其关，令微吐稀涎，续进他药。亦治喉痹不能进食者。
白矾（一钱）　皂角（去皮弦，炙焦，二钱）
共研极细，白汤调服五分，以取微吐，但使咽喉疏通，能进汤药即止，勿再服。
吐后关开，应用药饵须缓缓与服。若饮食太猛，恐伤胃气也。
丹溪曰：胃气亦赖痰以养，不可尽攻。尽则虚而愈剧。
●常山方　用吐疟痰。
白矾　皂角　藜芦　常山　甘草
研末。白汤，每下五分。
●五元散　涌吐重剂。
白矾　胆矾　皂角　藜芦　赤豆
研末。白汤，每下五分。
●巴矾丸
巴豆肉　枯矾（等分）
研末，水糊小丸。水下三分。
●栀子豉汤　治伤寒汗吐下后，虚烦不眠，甚者，反复颠倒，心下懊憹，及大下后身热不退，心下结痛，或痰在膈中，用此微吐之。粪微溏者勿服。
连壳大栀子（七枚）　豆豉（二合）
煎汤。温服，以取微吐。
本方加甘草，治前症兼少气者；加生姜，治前症兼呕者；去豆豉，加乾姜，治误下，身热不去，微烦者；去豆豉，加厚朴、枳实，治下后烦满者。
●栀子柏皮汤　治伤寒身热，发黄。
栀子　黄柏　甘草（等分）
煎汤。温服。
●枳实栀豉汤　治伤寒新差劳复。
炒栀子　炒枳实　淡豆豉
温服取汗。
●栀豉大黄汤　治酒疸发黄，心中懊憹，时或热痛，亦治伤寒食复等症。
栀子　豆豉　大黄　枳实
酌量煎服。轻则消导，重则吐下。
瓜蒂散，吐中之重剂，用吐上焦有形之实邪，凡未经汗下，邪郁胸膈而痞满者宜之。栀子豉汤，吐中之轻剂，用吐无形之虚烦，凡经汗吐下，邪乘虚客于胸中而懊憹者宜之。若停宿食，宜服栀豉大黄汤。
●乾姜霍乱吐方　治腹中绞痛，欲吐不得吐，欲泻不得泻，俗名绞肠痧症。
炒枯盐一把，淬热童便中，分作三碗，顿服一碗，旋以指头，或用鹅翎探扫喉间，令作大吐，再服一碗，如法再探，再吐。三饮而三吐之。
盐涌于上，溺泄于下，则中通矣。方极简便。
●盐汤探吐法　治伤食物，痛连胸膈，痞闷不通，手足逆冷，尺脉全无者。
炒枯盐一把，淬热汤中，顿服一二碗，旋以指探喉间，令作大吐，立愈。
凡霍乱蛊毒，冷气鬼气，宿食腹痛，先用此法三饮而吐之，大胜用药。
●桐油饯　治喉风喉痹，痰涎壅塞，气闭不通。
热水半杯，内调桐油少半，取鸡鹅硬翎，蘸桐油探扫喉间，导引作吐，一连探吐数次，痰涎涌出，以气通声高为度。预煎甘草汤，频频漱口，以解油毒，后服药饵。
凡腹痛便秘者，为下症，胸满便软者，为吐症。若大便溏泻，多属里虚，寒在下也，不宜取吐。
●雄黄解毒丸　治缠喉急痹，痰涎壅盛，内外肿痛，汤水不下，病势危急者。
明净雄黄　川郁金（各三钱，先研细末）
剥净巴豆肉十四粒，绵纸包裹，捶压去油，合前末，研匀，米醋糊为丸，绿豆大。茶汤送下七丸。得吐利自愈。
若昏冒不醒，牙关噤急者，用醋化开十丸，含医人口中，以竹管插其鼻，将药从管中徐徐吹入，度过咽喉，俾得吐利，其关立开。
●如意胜金锭　治喉痹初起，状似伤寒，用此开关利格。
火牙硝　净儿茶　石硫黄　生川乌　薄荷叶　小川芎　乾生地（等分）
研极细，捣生葱汁糊药为锭，每重一钱。薄荷汤磨化，服之。甚者，连服三锭，得吐利自减。
●夺命散　治中风闭症，腹满便秘，神昏口噤，痰结喉间。
生南星　半夏　葶苈子　白芷梢（各一钱）
先研极细，另研巴豆肉，纸包压去油，取霜一钱，合前末研匀。每用五分，白汤调服，以吐利为度。
●清化丸　治积热上攻，喉痛声嘶，痰涎壅闭。
黄连　桔梗（各三钱）　粉甘草　山豆根（各二钱）　硼砂　薄荷叶（各一钱）
研末，蜜丸，重一钱。噙化，白汤嚥下。
●声嘶方
研细薄荷叶（一两）
拌白糖、乌梅肉各二两，捣膏为丸。常当噙咽。
●儿茶散　通治音哑。
儿茶（五钱）　硼砂（三钱）
研末。白汤，每调二钱，频嚥下。
嚏鼻追喉引涎诸方，皆属上行宣越之法，故并载涌吐门。
●通关散　治中风、中痰、中恶、惊痫，卒然昏死，不省人事。吹鼻取嚏，以通关。
生南星　生半夏　北细辛　薄荷叶　牙皂肉（等分）
研极细。男左鼻，女右鼻，每用竹筒吹入三五釐。有嚏者，生。无嚏者，肺气绝也。治痰厥，加白矾。
●霹雳散　治中恶卒死。
川芎　白芷　牙皂肉　北细辛　明雄黄（各五分）　踯躅花（俗名老虎花。一分）
先研极细，加麝香五釐，再同研匀，磁瓶收贮。每用三五釐，吹鼻取嚏，引出毒涎，温水漱净，后服汤药。
●如圣散　治时气缠喉，牙关噤闭。
藜芦　雄黄　枯矾　皂角（等分）
研极细。每用三五釐，吹鼻，得嚏自开。
●碧云散　治头风目翳，眉稜、脑额诸痛。
鹅不食草（即石胡荽，晒灱。五钱）　川芎（四钱）　北细辛　辛夷　净仁（各一钱）　青黛（五分）
晒研极细。每用五釐，口含温水，竹管吹鼻，取嚏。或用小瓶收贮，常常嗅鼻，能坠风翳。
●荜茇散　治风热头痛。
研荜茇（五钱）
猪胆汁拌湿，晒乾，再研极细，照前法吹鼻，令出黄水。
治风湿头痛：甜瓜蒂、松罗茶等分，研末，吹鼻。
●熏鼻法　治中风痰，口噤昏死。
巴豆肉（五钱）
绵纸包裹，捶碎，令油黏纸上，去渣，再卷皂角末烧烟燻鼻。巴豆油纸搓丸，塞鼻，治喉痹不通。
●解语法　治中风舌强不能言。
取乌龟，放磁盘中，以镜对照，龟自撒尿。用鸡翎蘸尿，频点舌根下，舌自软能言。
●开关散　治中风痰，惊痫痉症，牙关不开。
生南星　乌梅肉（各三钱）
先捣如泥，拌冰片一分，再同捣匀。每用二钱，遍捺牙关，涎出立开。
●乌梅方　通治口噤不开。
捣乌梅肉，频捺牙关。风寒牙噤，生姜捺之。
●一笑丸　治六郁牙痛，虫牙痛。
研碎川椒七粒，和巴豆肉一粒，再同研匀，捣饭糊为丸，薄绵包裹，咬在痛处，良久，恶涎涌出，方取下漱后。
●玉池散　用此噙漱，治诸虫牙痛。
升麻　防风　白芷　川芎　细辛　藁本　甘草　当归　黑豆　槐花　地骨皮（等分）
煎汤，常常噙漱。
●牙疳散　主治牙疳及牙痛。
焙乾人中白　煅绿矾　五倍子　槟榔片（各二钱）　冰片（五釐）
共研极细。煎甘草汤漱口，用此捺牙，再漱，再捺。
风热牙痛：用石膏、白芷各五钱，花椒、胆草、枯矾、炒盐各二钱，研末，捺之；
风冷牙痛：用良姜、细辛、川椒、荜茇、升麻、草乌等分，研末捺之，温水漱口。
●经验方　治牙痛，舌肿，唇口诸症。
元明粉　硼砂　儿茶（各二钱）　川连　雄黄　青黛（各五分）
先研细末，兑冰片五釐，再同研匀。吹、捺听便。
●风牙方
炒焦草乌片（二钱）　焙灱全蝎　殭蚕（各一钱）　北细辛（五分）
先研末，加冰片五釐，再同研匀。每用五分，捺牙，吐出风涎，良久，用白汤漱口。
●温风散　治风牙痛，不甚焮肿，不怕冷热。
当归　川芎　白芷　藁本　防风　细辛（各一钱）　露蜂房（五分）
煎汤。先噙一半，漱吐风涎，次温服一半。
●寒牙痛
前方加羌活、麻黄、炮附子。
先噙漱一半，次服一半。
又方：乾姜、黑豆、花椒、艾茸、葱白等分。煎汤。照前法噙服。
●冰硼散　通治口舌咽鼻肿痛、溃烂。
硼砂　元明粉（各三钱）　朱砂　冰片（各一分）
共研极细。或吹或搽。
●七宝散　治喉风肿痛。
牙硝　雄黄　白矾　胆矾　硼砂　牙皂　焙灱全蝎（等分）
研末。每用三五釐，竹管吹入，良久，用白汤漱吐恶涎。
●珍珠散　治咽喉溃烂。
川连　黄柏　贝母　儿茶　硼砂　青黛　煅人中白（各钱半）　煅鱼脑石　烧蝎子灰　水粉（各一钱）　冰片　牛黄　朱砂　豆腐煮珍珠（各五分）　麝香（三分）
共研极细，磁瓶收贮。每用三五分，吹捺患处。
●消蛾方　治乳蛾初起。
胆矾　枯矾　硼砂（各钱半）　焙灱鸡内金　百草霜（各二钱）
研细，醋调成糊。鹅翎蘸扫患处，满吐恶涎，后用薄荷汤漱口。
●附　嗅鼻法　治呃逆不止。
石硫黄　净乳香（等分）
封口煎汤，乘热揭孔，以鼻嗅之。
又方：烧盐梅存性，香荩蒂煎汤调服，或姜汁、白蜜，滚水冲服。
●附　硫汞散　治吐逆哕噫，汤水到咽即吐。
石硫黄（三钱）　水银（钱半）
同研至水银不见星，色如烟煤为度，捣生姜汁，和酒调成糊，滚汤冲化，顿服。次日大便出黑粪，已后食，不再吐逆。
又方：净黄土，和盐少许，搓三丸，弹子大，煅红，淬白汤中，待温，顿服之。水调灶心土，塞鼻，服药不吐。

医方攻里门  ***************************
●大承气汤　治伤寒，阳明府病，阳邪入里，胃实不大便，腹常满痛，发热自汗而不恶寒，胃实谵语，手足濈然汗出，胃燥妄言，如见鬼状，喘冒不能卧，脉滑实、沉实，痞满燥实坚五症全见者。并治杂病三焦俱热，六脉沉实，及阳明刚痉。然非大实大满，不可轻投，恐有寒中、结胸、痞硬之变。
酒洗大黄（四钱）　姜汁炒厚朴（八钱）　面炒枳实（一钱）　净芒硝（三钱。俱另包）
先将厚朴、枳实煎汤，次入大黄，煎数沸，后将芒硝同煎一二沸。去滓，温服。良久，大便下利，不可再服。此正阳阳明药，解见一卷阳明篇。
●小承气汤　治伤寒阳明症，谵语便硬，潮热而喘，及杂病上焦痞满不通。
生大黄（四钱）　姜炒厚朴（二钱）　面炒枳实（一钱）
温服，取微下，勿令大泄。五症未全，故除芒硝，毋伤真阴。此少阳阳明药，解见一卷阳明篇。
●调胃承气汤　治伤寒，阳明症，不恶寒，反恶热，口渴，便闭，谵语，腹满，中焦燥实，及伤寒吐后，腹中胀满，阳明病，不吐，不下，而心烦者，亦治渴症中消，善食而溲。《金鉴》治表解有汗，里热不除，胃因不和而邪不作解者。
酒浸大黄（四钱）　芒硝（八钱）　炙甘草（二钱）
煎汤。少少温服，只取微泄。
此足太阳阳明药也。三汤方解见一卷阳明篇后。
●三一顺气汤　后人合前三汤为一方，治伤寒杂病，蓄热内甚，燥实坚胀。
酒浸大黄　炒厚朴　净芒硝　炙甘草（各二钱）　炒枳实（一钱）
温服，取下。
●六一承气汤　节庵合三一承气与大柴胡、大陷胸六方为一方，治潮热自汗，烦渴，谵语，发斑发黄，腹满便秘，胃府实症。
酒洗大黄　炒厚朴　柴胡　黄芩　芒硝　炙草（各钱半）　炒枳实（八分）
临服，兑铁锈水三匙，或加白芍。
●麻仁丸　治大阳症，传入阳明，肠胃燥热，大便秘结，小水数多，脉浮而涩。
蒸晒去壳净麻仁（二两）　去皮炒灱杏仁　姜炒厚朴（去皮）　大黄　酒炒白芍（各一两）　面炒枳实（五钱）
晒灱，研细，炼蜜糊丸，梧子大。白汤先下十丸，日三服，渐加至二十丸，以便利为度。
●大陷胸汤　治伤寒下之早，表邪入里，心下满而硬痛，或重汗而复下之，不大便五六日，舌上燥渴，日晡潮热，从心至小腹硬满，痛不可近，或无大热，但头出微汗，脉沉，而为水结胸症。
大黄（五钱）　芒硝（一两）
先煎熟，去渣，另调甘遂末五分。温服，以取快利。
●大陷胸丸　治伤寒结胸，项强如柔痉状。
大黄　芒硝　炒葶苈子　炒灱去皮杏仁（各五钱）　甘遂（五分）
共研末，蜜糊丸，弹子大。水煎服，过宿乃下。
●小陷胸汤　治伤寒误下，邪结心下，按之则痛，脉浮滑者，并治痰热塞胸。
姜制半夏　栝蒌仁（各三钱）　黄连（一钱）
煎汤。温服。
●十枣汤散　治太阳中风，下利呕逆，表解者乃可攻之。其人头痛，漐漐汗出，心下痞硬痛，引胁下，乾呕，短气，汗出不恶寒，表解而里未和，邪热内蓄，有伏饮者宜之。
炒黑芫花　红芽大戟　甘遂（各二钱）
共研极细。强人用一钱，虚人用五分，红枣十枚，煎汤，调服，取快利，下后服粥补养。
●黄龙汤　节庵治热结下利（见二卷辨症篇后）。
酒洗大黄　炒厚朴　芒硝　当归　桔梗　炙草（各一钱）　人参　煨枳实（各五分）　姜　枣（引）
老弱人，去芒硝。
●三化汤　《机要》：治中风邪实，便秘腹满胀痛者。
大黄（四钱）　炒厚朴　羌活（各一钱）　炒枳实（一钱）
温服。通利三焦，复其传化之常。
●小胃丹　丹溪治胸膈肠胃热痰、湿痰。
炒芫花　大戟　甘遂（各一钱）　酒炒黄柏（六钱）　煨大黄（三钱）
米粥糊为小丸。姜汤送下五分。
●备急丸　《千金》：治食停肠胃，冷热不调，腹胀气急，痛满欲死，及中恶客忤，暴病卒死，脉症实者。
巴豆肉（纸包，捶去油，取霜。二钱）　大黄　乾姜（各三钱）
共研末，蜜为丸，绿豆大。每用三丸，白汤送下，口噤者化开灌之。
●硇砂丸　《本事》：治一切积聚，痰饮心胁引痛，通治肉食积滞、血积、气积。
硇砂　白芷　乾姜　三稜　巴豆霜（各三钱）　木香　槟榔　胡椒　青皮　肉蔻（各钱半）　炒乾漆　大黄（各五钱）
研末，煮醋糊为小丸。姜汤，每下五丸。
●木香槟榔丸　治胸腹积滞，痞满结痛，二便不通，或泻泄下利，里急后重，食疟实积。
木香　槟榔　去白陈皮　醋炒青皮　面炒枳壳　酒炒黄柏　吴萸汤炒黄连　醋炒三稜　莪术（各五钱）　大黄（一两）　黑丑　香附米（各二两）
共晒灱，研末，煮芒硝四两，滤汁，糊丸，绿豆大。每用一钱，或八分，白汤送下。
●导滞丸　东垣治伤湿热之物，不得施化，腹痛痞硬，及酒食积滞泻泄。
大黄（一两）　面炒枳实　炒神麴　酒炒黄连　黄芩（各五钱）　土炒白术　茯苓　泽泻（各三钱）
晒灱，研末，煮面糊丸，绿豆大。每用一钱，姜汤送下，日三服。
●化滞丸　治心腹急痛，湿热郁结，及气积食滞，脉沉有力者。
巴豆肉（纸包，捶压去油，取霜。二钱）　醋炒青皮　三稜　莪术　酒炒黄连（各五钱）　制半夏　陈皮（各八钱）　木香　丁香（各三钱）
晒灱研末，面糊小丸。白汤，每下五分。
●透罗丹　治寒实痰饮，喘咳顿塞，气闭不通。
巴豆霜　皂角肉　制半夏　炒杏仁　大黄　黑丑（等分）
研末，面糊小丸。姜汤，每下五分，或三分。
●一捻金　治里热便秘，痰壅气促，喘急胀满。
大黄　槟榔　白丑　黑丑　人参（以沙参代。等分）
研细末。每用一钱，或五分，蜜汤调服。
●黑白散　治热毒壅结肛门，腹痛，胀秘欲死。
黑丑　白丑　半生半炒大黄　槟榔　陈皮　甘草（各三钱）　元明粉（五钱）
研极细。蜜水，每调下一钱。
●大黄汤　治三阳热结，反胃呃逆。
川大黄（五钱。切片，姜汁拌炒焦黑色）
兑陈米一合，葱白三寸，煎汤。作二次温服。
●破郁丹　治心口饱塞，嗳气不止。
醋炒香附（二两）　栀仁　川连　青皮　枳实　莪术　苏子（俱炒）　槟榔　栝蒌仁（各五钱）
研末，煮面糊小丸。白汤下一钱。
●一块气　通治积聚、症瘕，及呃逆疝气，形气实者。
三稜　莪术　香附　青皮　神麴　麦芽　萝卜子（俱炒灱。各五钱）　白丑　槟榔　陈皮　郁金　炒川连（各三钱）　面炒枳实　炙牙皂肉　百草霜（各钱半）
共研极细，煮面糊丸，绿豆大。每用三四十丸，视病上下，食前、食后，酒水送下，日三服。
●破积丸　治积聚、症瘕。
炒焦乾漆　去油巴豆霜　醋煮硇砂（各三钱）　煨大黄　煨三稜（各五钱）
共研极细，煮醋糊为小丸。米汤，每下五分，日二服。
●桃仁煎　治血积、血瘕。
去皮尖灱桃仁　大黄　朴硝（各五钱）　炒焦虻虫（二钱）
共研极细，慢火熬成米醋，糊末为丸，绿豆大，晒乾，磁瓶收贮。先日莫吃晚饭，五更初温酒送下一钱，攻下恶物为度，不下利，再服。
●三稜煎　治积聚、症瘕。
去皮尖杏仁　莱菔子　乾漆　青皮　神麴　麦芽（各一两）
俱炒灱，研极细末。另切碎三稜四两，入砂锅内，酒熬成膏，布滤去渣，糊匀药末为丸，梧子大。空心，米汤送下三十丸，日二服。
●保安丸　治心腹内结块如拳，渐上撞心，及奔豚恶症。
酒蒸晒大黄（三两）　乾姜（一两）　炮附子（五钱）　醋炙鳖甲（两半）
研极细，醋糊丸，梧子大。每日五更，白汤送下二十丸，以通利为度。
●四制丸　治一切痢疾。
锦纹大黄一斤，切片，分作四分（去声）：一分煎黄连一两，取汤拌大黄，炒焦；一分用乳汁浸透，炒焦；一分煎吴萸一两，取汤拌大黄，炒焦；一分用童便浸透，炒焦。
共研极细，酒煮灰面糊丸，梧子大。每服一二钱。
白痢，煎吴萸汤送下；赤痢，煎川连汤送下；赤白痢，米汤送下。
●法制丸　通治失血、夹热、停瘀，及咳血、咯血等症。
川大黄一斤，切大片，拌红花四两，烧酒浸透，盛大碗内，九蒸九晒，以大黄透黑为度。晒灱，研末，水糊丸，梧子大，青黛滚衣。每用一钱，空心，白汤送下。
●沆瀣丹　治小儿里热便秘之通剂。
酒蒸大黄　酒炒黄芩　酒炒黄柏　川芎（各九钱）　酒炒赤芍　炒灱黑丑　滑石　槟榔　连翘（各六钱）　面炒枳壳　薄荷叶（各四钱）
晒灱，研末，炼蜜为丸，重一钱。空心，白汤化服。
●大黄皂刺汤　治疝瘕、血疝，形气实者。
大黄、皂刺（等分）
酒煎成汤。空心，温服，中病即止。
●当归承气汤　河间治里热火郁，或皮肤枯燥，或咽燥鼻乾，或二便秘结，蓄瘀发狂。
酒浸大黄　当归　芒硝（各三钱）　炙甘草（二钱）　姜　枣（引）
●大黄甘草汤　《金匮》治食已即吐，《外台》用治吐水有升无降者。并治三焦消渴实症。
酒浸大黄（六钱）　炙草（三钱）
煎汤。温服，取下。
●蜜煎导法　治阳明症，自汗，尿利，大便秘结。
白蜜四两，入铜杓内，慢火熬炼，频搅，勿令灼焦，俟凝结如饴糖状，捻作挺子，头锐如指，约长三寸，掺皂角末少许，乘热套入肛门中，良久，候欲大便时取出。
●胆汁导法　治同前症。
猪胆一枚，沥汁，兑醋少许，和匀。用竹管如指头大，长三寸，下削平口，刮光，套入肛内二寸许，上裁斜口，令其俯卧，以胆汁自斜口灌入，良久，必欲大便，方才取出。
●酱姜导法　主治冷秘。
取肥实大酱姜，削作挺子，如小指大，插入肛中，待欲大便时方取出。
《集解》曰：津液枯者，宜蜜煎导法；热邪盛者，宜胆汁导法；冷秘气滞者，宜酱姜导法。王海藏用蜜煎与盐相合，治大便燥硬，与草乌末相合，治风寒秘结。法贵变通也（见一卷阳明篇集解）。

医方表里门  ***************************
●大柴胡汤　治伤寒发热，汗出不解，阳邪入里，热结胃府，心下痞硬，呕而下利；或往来寒热，烦渴谵妄，腹满便秘，表症未除，里症又急，脉洪或沉实弦数。
柴胡（四钱）　黄芩　白芍　制半夏（各钱半）　酒浸大黄（一钱）　面炒枳实（五分）　生姜（三片）　大枣（一枚）
治疟，加槟榔、煨草果、炒厚朴。
●五积散　治少阴伤寒，及外感风寒，内伤生冷，身热无汗，头痛身疼，项背拘急，胸满恶食，呕吐腹痛，寒热往来，脚气肿痛，冷秘寒痛，寒疟湿疟，恶寒无汗，妇人经水不调，寒湿为病者。
白芷　陈皮　炒厚朴　制苍术　炒枳壳（各八分）　当归　川芎　白芍　茯苓　桔梗（各一钱）　制半夏　麻黄　肉桂　乾姜　甘草（各五分）　生姜（三片）　葱白（三寸）
有汗，去麻黄、苍术；气虚，去枳壳，加人参、白术；腹痛夹气，加吴萸；胃寒，加煨姜；阴症伤寒肢冷，虚汗，加炮附子；妇人调经，加醋炒艾茸。
●五积交加散　五积散合人参败毒散（见发表门）。治寒湿为病，身体重痛，腰脚痠疼。五积者，能散寒积、痰积、气积、血积、食积也。
●防风通圣散　通治风寒、暑湿、饥饱、劳役内外诸邪所伤，气血怫郁，表里三焦脉症惧实，壮热憎寒，头晕目眩，眼赤睛痛，鼻塞耳鸣，口苦舌乾，咽喉不利，唾涕稠黏，咳嗽上气，大便秘结，小便赤涩，疮疡肿痛，折跌损伤，瘀血便血，肠风痔漏，手足瘛瘲，惊狂谵妄，丹毒瘾疹，服此解表通里。
防风　芥穗　连翘　麻黄　当归　炒芍　川芎　薄荷　土炒白术　酒炒大黄　炒黑栀仁　芒硝（各五分）　石膏末　黄芩　桔梗　甘草（各一钱）　滑石末（三钱）　生姜（三片）　葱白（三寸）　豆豉（十粒）
自利，去硝、黄；自汗，去麻黄，加桂枝；涎嗽及呕逆，加生姜、制半夏。去大黄、芒硝，亦名双解散。
●双解通圣散　即防风通圣散。刘河间用此解利四时、冬温、春温、夏热、秋热、正令伤寒，凡邪在三阳，表里不解者，服此汗下兼行，从无寒中痞结之变（详见二卷伤寒附法门）。
●参苏饮　治外感风寒，内伤饮食，发热头痛，呕逆咳嗽，痰塞中焦，嘈杂心烦，头晕目眩，或兼下利，及伤寒已汗，发热不止。
人参　苏叶　前胡　葛根　法半　茯苓（各一钱）　甘草　桔梗　去白陈皮（各八分）　炒枳壳　木香（各五分）　姜　枣（引）
表重，去枣，加葱白三寸；肺中有火，去人参，加制杏仁、桑白皮；泻利，加土炒白术、炒扁豆、莲肉；无人参，以沙参、萎蕤加倍代之。
●芎苏饮　治外有发热恶寒头痛之表，内有咳嗽吐痰气逆之里症者。
即参苏饮去人参、前胡，加川芎、柴胡。
●杏苏饮　治前症肺中有火，喘嗽痰涎。
即参苏饮去人参，加去皮尖杏仁十粒。热甚，再加酒炒黄芩。
●茯苓补心散　治虚人感冒，及吐衄便血，表未解者，用此兼治之。
即参苏饮加当归、川芎、炒芍、熟地，煎服。
●香苏饮　治四时感冒，头痛发热，或兼内伤胸膈满闷，嗳气恶食。
酒炒香附　苏茎叶（各二钱）　陈皮　甘草（各一钱）　生姜（三片）　葱白（二寸）
伤食，加炒神麴、麦芽、山楂；咳嗽，加杏仁、桑皮；痰甚，加制半夏、茯苓；心中卒痛，加元胡索，酒引；伤风自汗，加桂枝；伤寒无汗，加麻黄；鼻塞头晕，加羌活、净芥穗；头痛，加白芷、川芎。
●黑奴丸　治阳毒（见二卷辨症篇）。
小麦奴（是小麦成黑穗者）　麻黄　黄芩　大黄　芒硝　百草霜　吊扬尘（等分）
晒研极细，蜜丸，重二钱。新汲水化服。服后若渴欲饮冷水，令恣意饮之，须臾自当寒振出汗，腹响微利，邪作解也。如始终不作渴，恐是阴极似阳，忌服此。
●还阳散　治阴毒（见辨症篇）。
石硫黄
研细末。每用二钱，艾汤调服。良久发热汗出，其邪自解。若不汗出，可再服之。
●退阴散　治阴毒。
炮川乌　炒乾姜（等分）
研末。每用一钱，热盐汤调服。肢冷者，连进三服，温而汗之。
●烧裤裆散　治阴阳易病（见二卷辨症篇）。
取男女裤裆近隐处者，剪下，烧灰存性，水调服方寸匙，日三服，尿利自愈。男病用女裆，女病用男裆。
●葛根芩连汤　治桂枝汤症，医反下之，利遂不止，脉促，喘而汗出，用此汤散表清里。
葛根（四钱）　炙草　黄芩（各一钱）　黄连（钱半）　姜　枣（引）
●三黄石膏场　治伤寒温毒，表里俱热，狂叫奔走，烦躁大渴，面赤鼻乾，两目如火，身体拘急而不得汗，或已经汗下，过经不解，三焦大热，谵狂鼻衄，身目俱黄，六脉洪数，及阳毒发斑。
石膏末（三钱）　黄芩　黄连　黄柏　麻黄（各一钱）　栀子（三枚）　豆豉（十粒）　细茶（五分）　姜　枣（引）
有汗，减麻黄一半。
●二圣救苦丹　凡时疫、传染、伤寒、温病、热病，热盛形气实者，初起服此，或汗或吐或下，三法兼行，其病立解。
川大黄（二两）　皂角肉（一两）
晒灱，研细末，水糊为丸，梧子大。无根水，每下二三钱，老幼减半服。
●冰解散　治时疫一二日，头痛壮热。
麻黄（二钱）　大黄　黄芩（各钱半）　桂枝　白芍　炙草（各一钱）
煎汤。温服，令汗下兼行，其疫自解。
●葳蕤汤　治风温初起，表里俱实。
萎蕤　羌活　麻黄　葛根　白芷　川芎　甘草　木香　石膏末　去皮杏仁
酌量服。里实热甚，多汗者，加大黄、芒硝。
●八仙汤　治哮吼不止，脉浮大者。
麻黄　桔梗　知母　贝母　甘草　枯芩　石膏末　去皮尖杏仁
煎汤，频服。
●九宝汤　治久吼，遇寒即发者。
苏叶　陈皮　薄荷　甘草　麻黄　桂心　桑白皮　大腹皮　制杏仁　姜　葱（引）
●五虎汤　治表盛无汗而喘者。
麻黄（二钱）　石膏末（四钱）　去皮杏仁（廿粒）　陈茶（一钱）　生姜（三片）
痰盛，加陈皮、法半、茯苓、甘草。
●定喘汤　治肺虚感寒，膈热气逆，哮吼不止。
麻黄　苏子　甘草　条芩　制杏仁　制半夏　款冬花　白果肉　桑白皮　生姜（引）
又方：治气喘。南苏子、白芥子、萝卜子等分，炒香，煎服。
●华盖散　治外寒伤肺，气逆喘急。
麻黄　款冬花（各钱半）　桑皮　苏子　陈皮　茯苓　甘草　制杏仁（各一钱）　姜　葱（引）
●千缗汤　治痰饮喘急。
姜制半夏　法制胆星　炒枳壳　赤茯苓　桔梗　甘草　炙皂角　生姜（引）
●苏葶丸　治水盛上攻，喘不得卧。
炒苏子　炒葶苈子（等分）
研极细，煮红枣取肉，糊药为丸，梧子大。姜汤，每下一二钱。
●葶苈大枣汤　治水饮攻肺，喘不得卧。
葶苈子（一两）　红枣（十枚）
煎汤。做三次服。忌食酸咸。
●泻肝散　治雷头风，形气实者。
大黄　枯芩　芒硝　胆草　知母　元参　羌活　桔梗　当归　车前子　薄荷（引）
●磁石丸　治头风，形气虚者。
磁石（一两。能吸铁者方真，火煅酒淬三次）　元参　丹皮　乾姜（各八钱）　炮附子　五味子（各五钱）
晒灱，共研极细，蜜为小丸。茶水送下二钱。
●外台茵陈丸　治时气、瘴疫、黄疸、痎疟、赤白痢疾初起，脉症实者，皆可服。
白花茵陈　醋炙鳖甲　栀子　芒硝（各四钱）　去皮炒灱杏仁　酒洗常山　川大黄（各六钱）　巴豆肉（纸包，捶压去油，取霜。二钱）　豆豉（五钱）
晒灱，研细末，蜜糊为丸，梧子大。白汤，每下五分，良久，或汗或吐或下，其病自减。
若不见效，邪气实也，再服五分。倘仍不效，则饮热汤催之。老幼量服。
此方备汗吐下三法，故能统治诸病，居常预合此丸，以备缓急。虽云劫剂，实良方也。

医方和解门  ***************************
●小柴胡汤　治伤寒中风，少阳症，往来寒热，胸胁痞满，默默不欲食，心烦喜呕，或腹中痛，或胁下痛，或渴或咳，或利或悸，小便不利，口苦耳聋，脉弦者；或汗后馀热不解，及春月时嗽，疟发寒热，经妇伤寒，热入血室。又治伤寒五六日，头汗出，微恶寒，手足冷，心下痛，不欲食，便硬，脉细者，为阳微结。
柴胡（四钱）　人参　黄芩　生姜　甘草　制半夏（各钱半）　红枣（二枚）
加减法：烦而不呕，去人参、半夏，加栝蒌仁；腹中痛，去黄芩，加白芍；口渴，去半夏，加花粉；胁下痞硬，去枣引，加煅牡蛎；胁下痛，加白芍、醋炒青皮；心下悸，小便秘，去黄芩，加茯苓；若不渴而外有微热，去人参，加桂枝，取微汗；咳嗽，去人参、姜枣，加乾姜、五味子；呕逆，倍生姜，加陈皮；虚烦，加粳米、淡竹叶；齿燥无津，加石膏末；痰多，加贝母、栝蒌仁；本经头痛，加川芎；发黄，加茵陈。节庵加陈皮、白芍，名柴胡双解散；加芒硝，名柴胡芒硝汤；以前胡易柴胡，名小前胡汤。
●柴胡加桂枝汤　前汤加桂枝钱半。治伤寒六七日，发热微恶寒者。
●柴胡合桂枝汤　前汤加桂枝、酒洗白芍各钱半。治牡疟等症。
●柴胡黄芩汤　前汤加石膏、知母各二钱，桂枝五分。治阳疟不愈。
●柴胡四物汤　前汤加当归、熟地、白芍、川芎。治妇人虚劳，往来寒热。
●柴平汤　前汤加制苍术、炒厚朴、陈皮各钱半。治湿疟身重，伤食痞闷。小柴胡加羌活、防风，治少阳温疫；加桔梗，治春月咳嗽。
●柴胡去半夏加花粉汤　小柴胡汤去半夏，加花粉二钱。治劳疟口渴。
●厚朴生姜半夏参草汤　小柴胡汤去柴胡、黄芩，加厚朴。治汗后虚胀。
●黄芩汤　仲景治太阳少阳合病，自下利。
黄芩（三钱）　酒洗白芍　炙草（各二钱）　红枣（二枚）
后人运化此方治诸痢疾。
●黄芩加半夏生姜汤　黄芩汤加法半、生姜各二钱。治胆府发咳，呕出苦水如胆汁者。
●外台黄芩汤　治乾呕下利。
黄芩　乾姜（各三钱）　制半夏（二钱）　桂枝　人参（各一钱）　大枣（二枚）
●乾姜芩连汤　治伤寒热虚口渴，得食则吐。
炒乾姜　黄芩　川连（等分）
煎服。一方有人参。
●栝蒌薤白白酒汤　治胸痹，喘息咳唾，胸背痛者。
栝蒌（一枚）　薤白（三两）
白酒二斤，煎药，作三次服。若心痛彻背，夜不得卧，加制半夏一两。
●枳实薤白桂枝汤　治胸痹，气结在胸胁下，气逆抢心。
面炒枳实　姜炒厚朴　桂枝（各钱半）　薤白　栝蒌仁（各三钱）
煎服。
●逍遥散　治血虚火旺，头痛目眩，口苦烦渴，目赤耳聋，往来寒热，骨蒸劳热，咳嗽便秘，抑郁不乐，两胁作痛，小腹重坠，妇人月经不调，脉弦大而虚者。
柴胡　茯苓　酒洗当归　酒炒白芍　土炒白术（各二钱）　炙甘草（一钱）　薄荷（三分）　煨姜（三片）
肝气滞，加陈皮；肝气郁，加川芎、酒炒香附；肝气郁热，加吴萸汤炒黄连一钱。
●八味逍遥散　前方加丹皮、黑栀仁各一钱。治怒气伤肝，血少目暗。
●温胆汤　治胆虚痰热不眠，虚烦惊悸，口苦呕涎。
陈皮　茯神　制半夏（各二钱）　炒枳实　甘草　竹茹（各一钱）　生姜（引）
心虚，加人参、枣仁；心内烦热，加炒连、麦冬；口燥舌乾，去半夏，加麦冬、五味、花粉；表热未清，加柴胡；大便自利，去枳实，加炙白术；内实心烦，加炒栀仁。
●六和汤　治夏月饮食不调，内伤生冷，外伤暑气，寒热交作，霍乱吐泻，及伏暑烦闷，倦怠嗜卧，口渴便秘，治一切酒病。
炒研砂仁　去皮尖杏仁　炒研扁豆　土炒白术　制半夏　炒厚朴　赤茯苓　藿香　木瓜　人参　甘草（等分）　姜　枣（引）
伤暑，加香茹；伤冷，加紫苏；食滞，加炒神麴、麦芽、山楂。
●却瘴汤　预服此汤，能辟时疫。
制苍术　白术　前胡　陈皮　茯神　甘草　炒川连　条芩　炒神麴　栀仁　制半夏　山楂　生姜（引）
日服一剂。
●藿香正气散　治外感风寒，内伤饮食，壮热憎寒，头痛呕逆，胸满痞闷，气喘咳嗽，及伤冷伤湿，疟疾中暑，霍乱吐泻，感冒山岚瘴气，皆可服此。
藿香　紫苏　白芷　茯苓（各钱半）　陈皮　桔梗　大腹皮　炙白术　制半夏　炒厚朴（各一钱）　甘草（五分）　姜　枣（引）
或加木瓜。伤食，加消导药。
●三解汤　治时行、疟疾，初起形气实者。用此汗利和三法解之。虚，加补药。
麻黄　泽泻　柴胡（各三钱）
温服取汗利。
●清脾饮　治疟疾，热多寒少，口苦嗌乾，小便赤涩，脉弦数者。
醋炒青皮　厚朴　酒炒黄芩　煨研草果　制半夏　炙白术　柴胡　茯苓　炙草　生姜（等分）
或加槟榔。渴甚，加麦冬、知母；疟不止，加酒炒常山一钱，乌梅一个；虚，加人参；湿甚，加苍术、泽泻；痰多，倍半夏，加陈皮；渴热，加知母、花粉、麦冬、石膏末；食滞，加炒神麴、麦芽、山楂。
●柴胡截疟饮　治疟疾日久，表里无症，用此截之。
柴胡　法半　甘草　条芩　酒炒常山　煨研草果　去皮尖桃仁　槟榔　人参　乌梅　姜　枣
隔夜煎汤，露一宿，次日临发之先一时，烫热服之。如欲作呕，以白砂糖压之。
●陀僧散　截疟之峻剂。
研陀僧末
每用七分，冷烧酒调匀，临发之先一时，面南服之。不愈，如法再服。忌荤腥冷热物数日。
●常山饮　截久疟不止。
酒炒常山（二钱）　煨研草果　知母　贝母　甘草　槟榔（各一钱）　乌梅（二个）　姜（三片）　枣（二枚）
半酒半水煎汤，露一宿，五更时烫热，温服。其渣再煎成汤，俟疟将发之时，乘热服之。
●七宝饮　治久疟，脉症实者。并治鬼疟、食疟。
酒炒常山　煨研草果　醋炒青皮　厚朴　陈皮　甘草　槟榔（等分）
酒水煎成。露一宿，临发之先，烫热服之。
●麻桂柴胡四物汤　治三阴疟疾，发在夜间，初起宜汗宜和。
麻黄　桂枝　柴胡　当归　熟地　炒芍（各一钱）　黄芩　川芎　炙草　人参　法半　生姜（各五分）　去皮尖杏仁（五粒）　大枣（一枚）
●苏合香丸　治鬼疟，入夜则发，尸气注之，睡多恶梦，时生恐惧，久不止者。
安息香一两，研细末，用苏合香油五钱、烧酒半斤，拌匀前末，熬膏听用；另研丁香、木香、檀香、沉香、荜茇、香附、朱砂、诃子肉、锯犀角、羚羊角各取净末一两，麝香、冰片、熏陆香各末五钱。共研匀，筛入前膏内，加炼蜜糊丸，梧子大，新瓶收贮。每用一钱，酒水送下，小儿减半服。
●黄连阿胶汤　治伤寒少阴病（见一卷少阴篇）。
黄连（四钱）　黄芩（一钱）　白芍（二钱）　阿胶（三钱）
煎成汤。搅化鸡子黄一枚，分作二服药，冲化服之。
●海藏方　治伤寒热毒入胃，下利脓血。
炒黄连　炒黄柏　炒阿胶（各二钱）　栀仁（八分）
血虚，加当归、川芎；血甚，加地榆；腹痛，加白芍。
●姜茶饮　治赤白痢。
生姜　陈茶（等分）
煎浓汤。每服一碗。常服最妙。
●梅蜜饮　主治热利。
陈白盐梅　白冬蜜（等分）
煎汤。频服。
●阴阳汤　通治霍乱。
百沸汤　清泉水（各用半盅）
和匀，顿服。
●柴胡清肝汤　治肝经郁火，致生疮疡。
酒炒柴胡　当归　生地（各二钱）　炒研牛蒡　连翘　赤芍（各钱半）　炒黄连　黄芩　升麻　栀仁　甘草　丹皮（各五分）
●清热解郁汤　治心胃刺痛。
炒川连　栀仁　枳壳　香附　制苍术　川芎　陈皮　甘草　乾姜
痛甚，加生姜汁。
●加味八仙汤　治身肢麻木。
当归　川芎　生地　赤芍　人参　炙术　茯苓　炙草　制半夏　威灵仙　陈皮　秦艽　牛膝　木瓜　羌活　防风　生姜（引）
●舒筋汤　治气滞经络，手足麻木。
制苍术　半夏　苏叶　陈皮　香附　乌药　川芎　当归　胆星　秦艽　羌活　桂枝　甘草　良姜　葱白（引）
●调肝汤　治肝气不行，皮肤麻痒。
黄耆　当归　川芎　白芍　丹参　桂心　泽泻　甘草　陈皮　香附　酒炒芥穗　醋炒青皮　酒（引）
●甘草黑豆汤　治筋疝，茎中刺痛，挺胀不堪。
甘草梢　大黑豆（等分）
煎汤。频频温服。用洗诸疮，能解百毒。
●苏饼汤　治感冒夹食腹痛。
苏叶（连茎切碎。二两）
入罐封口，水煎成汤。另用小锅炒焦陈谷二两，将苏汤淬湿，粗碗盖定，煮乾，再炒再淬，以炒至焦黑成饼，方用苏汤泡浸，滤去渣，乘热服。治小儿食滞更效。
●熨脐法　治脐腹气痛，曲腰不伸。
生姜　豆豉　葱白（等分）
共捣如泥，加盐少许，入锅炒热，用布二块，轮流包裹，推熨脐腹。治缩阴最效。
●姜熨法　治伤寒、感冒、寒结、痰结、血结、气结、食结、水结。
切碎生姜（一斤）
捣如泥，略去汁，入锅炒热，照前法包熨胸腹。寒结，加葱白更妙。
●盐熨法　凡霍乱、缩阴、奔豚、疝气，及平常腹痛，胀硬不消，大小便秘之症。
生盐（一斤）
入锅炒热，用布二块，轮流包熨胸腹。亦治诸处肿硬。
●葱熨法　治虚冷厥逆，阴毒伤寒，脐腹刺痛，二便不通。
连须生葱（一斤）
捣如泥，和盐二两，加麦麸半升，再同捣匀，入锅炒热，用绢二块，轮流包熨胸腹，良久气通自愈。
●握药法　治燥结冷秘。
巴豆肉　韭菜子　乾姜　姜黄　甘遂　硫黄　槟榔（各一钱）
共研极细，米汤糊作二丸。先煎花椒汤，洗净两手，麻油涂手心，握定两丸，良久，便自泻利，欲止洗去。小儿减半。此方神效，世莫知之。

医方理气门  ***************************
●补中益气汤　治烦劳内伤，身热心烦，头痛，恶寒，懒言，恶食，脉洪大而虚，或喘或渴，或阳虚自汗，或气虚不能摄血，或脾虚疟痢久不能愈，一切清阳下陷，中气不足之症。惟上焦痰喘，中焦湿热，伤食膈满者，忌服。
蜜炙黄耆（二钱）　人参　当归　炙草　炙白术（各钱半）　留白陈皮（一钱）　柴胡　升麻（各五分）　生姜（三片）　红枣（二枚）
无人参，重用沙参、蜜蒸萎蕤代之。
加减法：精神短少，加五味子一钱；肺热咳嗽，去人参；嗌乾，加葛根；血虚，倍用当归；头痛，加蔓荆子；痛甚，加川芎；脑痛，加藁本、细辛；风湿相搏，一身尽痛，加羌活、防风；湿痰，加半夏；风痰，加前胡、胆星；胃寒气滞，加青皮、木香、白蔻、益智；腹痛，加白芍；热痛，加炒川连；腹胀，加炒枳实、厚朴、煨砂仁、木香；能食而心下痞闷，加川连；大便秘结，加酒炒大黄；咽痛，加桔梗；有寒，加肉桂；阴火，加黄柏、知母；阴虚水亏，去升麻、柴胡，加熟地、山药、枣皮；春月，加旋覆花、款冬花；夏月，加麦冬、五味子；秋月，加枯芩；冬月，加留根节麻黄；寒，加乾姜；泻甚，去当归，加制苍术、益智仁、茯苓；湿盛，加苍术、泽泻，或加茯苓。
●调中益气汤　治脾胃不调，胸满肢倦，食少短气，口不知味，或食入反出。
前汤去当归、白术，加制苍术一钱，木香五分。
●益胃升阳汤　治月经不调，或脱血后食少，水泻，并治飧泻。
前汤加炒神麴、炒黄芩。
前汤加白芍、五味，治气虚多汗。
●升阳益胃汤　治脾胃虚，倦怠嗜卧，四肢不收，值秋燥令，湿热退时，体重节疼，口乾舌燥，大便不调，小水频数，食不消化，饮食无味，兼见肺病洒淅恶寒，惨惨不乐。
蜜耆　炙草　人参　法半（各一钱）　羌活　独活　防风　陈皮　炒芍　炙术　泽泻　茯苓（各五分）　柴胡　川连（各三分）　姜　枣（引）
尿利，去泽泻。
●补中益气加黄柏生地汤　治阴火乘阳，发热昼甚，自汗短气，口渴无味。
补中益气汤内加生地钱半，黄柏八分。
●乌药顺气散　治中风，遍身顽麻，骨节疼痛，步履艰辛，语言蹇涩，口眼喎斜，喉中气急痰喘。
乌药　陈皮（各二钱）　炒枳壳　麻黄　桔梗　白芷　川芎（各一钱）　炒殭蚕　炮姜　炙草（各五分）　姜　葱（引）
自汗，去麻黄，加黄耆；手足强硬，加防风、续断、威灵仙；拘挛，加木瓜；脚气肿痛，加独活、牛膝、秦艽。
●木香顺气汤　治阴阳壅滞，气不宣通，胸膈痞闷，腹胁胀满，大便不利。
木香　陈皮　当归　茯苓　炒研草蔻　炒研益智　醋炒青皮　法制苍术　炒厚朴　制半夏（各一钱）　泽泻　乾姜　升麻　柴胡　泡吴萸（各五分）
●苏子降气汤　治虚阳上攻，气不升降，上盛下虚，痰涎壅盛，喘嗽呕血，或大便不利。
炒研苏子　炒厚朴　制半夏　当归　前胡　陈皮（各钱半）　炙草　桂心（各一钱）　生姜（三片）
●越鞠汤　通治六郁，胸膈痞闷，吞酸呕涎，饮食不化。
醋炒香附　制苍术　炒神麴　川芎（各钱半）　炒栀仁（一钱）　生姜（引）
或制为丸。姜汤，每下二钱。
加味法：湿郁，周身重痛，或关节坠痛，天气阴寒转甚者，加茯苓、白芷；火郁昏冒，小水短赤，倍栀仁，加青黛；气郁，胸胁胀痛，加木香、槟榔；血郁，四肢无力而能食，加桃仁、红花；血虚，往来寒热，加当归、柴胡；痰郁，动则气喘，寸口脉滑，加制半夏、胆星、海石、栝蒌仁，或加陈皮、茯苓；食郁，吐酸嗳臭，腹饱不欲食，寸口脉紧者，加炒神麴、麦芽、砂仁、山楂；挟寒，加泡吴萸；春，加防风；夏，加苦参；秋，加黄芩；冬，加乾姜。
●四磨汤　治七情气逆，上气喘急，腹胁气痛。
槟榔　枳壳　乌药　木香（等分）
磨汁。白汤调服。腹痛，加白芍、甘草。
●七气汤　治七情气郁，痰涎结聚，咯不出，咽不下，名梅核气；或胸满喘呕，攻冲作痛。
制半夏　茯苓（各三钱）　姜炒厚朴（二钱）　紫苏（钱半）　姜　枣（引）
●三因七气汤　治七情郁结，阴阳反戾，吐利交作，寒热眩晕，痰满噎塞。
法半　炒朴　茯苓　白芍　紫苏　陈皮　人参　桂心　生姜　红枣
●开郁正气散　通治五积六聚。
醋炒青皮　酒炒香附　土炒白术　酒煮元胡　炒研砂仁　炒神麴　炒麦芽　山楂肉　茯苓　陈皮　桔梗　炙草　海粉　生姜（等分）
煎服。或晒研细末。姜汤，每调二钱，空心，日三服。
●大七气汤　治积聚症瘕形气实者。
煨三稜　煨莪术　醋炒青皮　炒研益智仁　藿香　桔梗　陈皮　甘草（各一钱）　木香　肉桂（各五分）
●四七汤　治七情气郁，痰涎结聚，虚冷上气，或心腹绞痛，或胀硬喘急。
人参　官桂　姜制半夏（各一钱）　甘草（五分）　生姜（引）
心腹痛，加元胡索。
●代赭旋覆汤　治伤寒汗吐下后，心下痞硬，噫气不除。
旋覆花　制半夏　甘草　生姜（各三钱）　人参　代赭石（各一钱）　枣（二枚）
●丁香柿蒂汤　治因寒呃逆。
丁香　柿蒂（各二钱）　人参（一钱）　生姜（引）
夹痰，加陈皮、法半、茯苓、良姜、甘草；夹热，去人参、生姜，加陈皮、竹茹。
●橘皮竹茹汤　治虚羸呃逆，及吐利后哕噫嗳气。
陈皮　竹茹　人参　炙草　赤茯苓　制半夏　去心麦冬　蜜炙楷杷叶　姜　枣（引）
胃热，去人参；胃寒，去麦冬、竹茹，加丁香、砂仁；呃甚，加丁香、柿蒂。
●金匮橘茹汤　主治哕逆。
陈皮　竹茹　甘草　生姜（各三钱）　人参（一钱）　枣（引）
胃热，用沙参；气逆，加香附；痰，加半夏、茯苓；伤酒，加炒神麴、葛根。
●利膈丸　治呃逆、便秘、喘嗽。
人参　炙草　藿香　桃仁（各三钱）　当归　大黄　炒麻仁　枳壳　厚朴（各一两）　槟榔　木香（各二钱）
研末，蜜为小丸。白汤下二钱。
●五噎丸　治五噎（解见四卷）。
炙白术　茯苓　陈皮（各一两）　人参　川椒　炮姜　桂心　炮附子　吴萸　细辛（各五钱）
研末，蜜为小丸。酒水，每下一二钱。
●加减正气散　治呃逆反胃。
制苍术　厚朴　炒研白蔻　陈皮　藿香　茯苓　法半　土炒白术（各一钱）　炒枳实　炒连　炙草（各五分）　姜（引）
●橘杏丸　治噎膈反胃，大便燥者。
陈皮（研末）　杏仁（去皮）　麻仁（去壳，各三两）　郁李仁（泡去皮，五钱）
共捣如泥，煮枣取肉，糊为小丸。枳实汤下二钱。
●保和汤　治积滞反胃。
陈皮　法半　茯苓　连翘　炒神麴　莱菔子　山楂（各钱半）　姜炒川连（五分）
噎不止，加木香；痰呃，加栝蒌仁；便秘，加大黄。
●保中汤　治虚热呃逆。
炙白术　制半夏　炒研砂仁　姜炒川连　蜜炙枇杷叶　酒炒条芩　炒黑栀仁　陈皮　茯苓　甘草　桔梗　生姜　黄土（引）
●比和饮　治胃虚久病，见食即吐。
人参　炙术　茯苓　炙草　藿香　陈皮　炒神麴　伏龙肝　炒研砂仁　陈米　生姜　红枣
●复脉散　治呃逆无脉。
人参　炙术　茯苓　炙草　法半　陈皮　竹茹　五味子　去心麦冬　姜　枣（引）
●补元汤　治元气败坏，呃逆不止。
人参　炙术　蜜耆　炙草　山药　陈皮　石斛　木香　炒研白蔻　益智仁　姜　枣（引）
●清郁汤　治痰火气食，嗳噫吞酸。
陈皮　法半　茯苓　甘草　川芎　白芍　炒香附　川连　枳实　栀子　神麴（俱炒香）　制苍术　生姜（引）
煎服。
●和中丸
炙白术　法半　楂肉　茯苓　连翘（各两半）　炒枳壳　神麴　乾姜　陈皮（各一两）　炒萝卜子　炒白蔻　木香（各三钱）
研末，米汤糊为小丸。白汤下二钱。
●茱连丸　治郁积吐酸。
制苍术　炒川连　泡吴萸（各五钱）　陈皮　茯苓　法半（各一两）
研末，煮面糊为小丸。姜汤，每下二钱。
●吴萸丸　治醋心吐水。
泡吴萸（一两）　炒神麴　炒麦芽　制苍术　陈皮　桂心（各五钱）
研末，煮面糊为小丸。姜汤，每下钱半。
●痰火越鞠丸　治嘈杂懊憹。
去油栝蒌仁　制苍术　胆星　海石　川芎　栀仁（各一两）　醋炒香附（三两）
研末，面糊小丸，青黛滚衣。白汤，每下二钱。
●顺气消滞汤　治气滞呃逆。
法半　陈皮　茯苓　炙术　丁香　柿蒂　香附（各一钱）　炒川连　神麴　炒研砂仁　竹茹（各五分）　生姜（引）
●保合丸　治积滞腹痛。
土炒白术（二两）　法半　陈皮　茯苓　香附（各一两）　煨三稜　莪术　炒川连　条芩　制苍术　厚朴　炒神麴　麦芽　炒萝卜子　连翘　山楂肉（各五钱）　炒枳实　木香（各钱半）
研末，姜汁糊小丸。白汤，每下二钱。
●化坚汤　通治诸积。
炙白术　炒香附　炒枳实　制桃仁　醋炒三稜　莪术　制半夏　当归　川芎　红花　茯苓　山楂　甘草　生姜（引）
伤面积，加炒研萝卜子；肉积，加制杏仁、炒川连；左胁有块，加柴胡；右胁结块，加炒青皮；饱胀，加藿香、炒研砂仁；口渴便秘，加大黄；奔豚气，加乌药、木香。
●夺命汤　治奔豚攻心。
泡吴萸（五钱）　茯苓（三钱）　泽泻（钱半）　肉桂（一钱）
●奔豚方
炒小茴　炙山甲（各五钱）　焙全蝎　木香（各三钱）
研末，酒下二钱。
●泻肺丸　治嗽血、痰壅、气逆。
去油栝蒌仁　炒葶苈子　制杏仁　煨大黄　炒川连　法半　枯芩　贝母　郁金
便溏，去大黄。研末，面糊丸。白汤下一钱。
●保肺汤　治肺痈。
白芨　苡仁　银花　贝母　陈皮　桔梗　甘草（节）　炒葶苈子
●木香调气饮　治中气昏死。
木香　丁香　檀香　藿香　茯苓　甘草　炒研白蔻　炒研砂仁
煎汤，频频灌之。中气中恶，见三卷类中风。
●中恶调气散　治中恶昏死。
前方加制苍术、炒厚朴、陈皮。煎汤灌之。
●八味顺气散　治中虚昏死。
人参　炙草　茯苓　陈皮　乌药　白芷　土炒白术　醋炒青皮　姜　枣（引）
煎汤，灌之。
●木香流气饮　快利三焦，通行荣卫，外达表气，内通里气，中开胸膈逆气，通治水肿腹满，气逆喘嗽，气痛走注。
人参　炙术　茯苓　炙草　陈皮　法半　木香　丁香　沉香　槟榔　桂心　白芷　木通　木瓜　苏叶　川芎　大腹皮　去心麦冬　青皮　枳壳　香附　草果　厚朴　莪术　大黄（俱用酒炒）　生姜（引）
酌量煎服。
●分心气饮　治七情气滞，胸腹胀痛。
藿香　苏叶　陈皮　桔梗　茯苓　炙术　甘草　木通　制半夏　大腹皮　炒青皮　炒桑皮　醋炒莪术　香附　去心麦冬（各一钱）　槟榔　桂心　木香（各五分）　姜　枣（引）
●香砂和中汤　治食积、气郁、湿痰诸胀。
藿香　炒研砂仁　法制苍术　土炒白术　青皮　枳壳　香附　神麴（俱炒香）　陈皮　茯苓　山楂　甘草　生姜皮（引）
●开郁导气汤　通治寒热食气诸胀痛。
制苍术　炒香附　炒栀仁　炒神麴　炮姜　茯苓　川芎　白芷　陈皮　甘草
煎服。尿秘，加滑石末。
●寒痛胀满方
炮姜　桂心　陈皮　甘草　香附　良姜　炒研砂仁　炮附子　泡吴萸　炒厚朴　枳壳　木香（引）
食滞，加炒神麴、麦芽、山楂。
●颠倒木金散　通治气郁胸痛。
木香（一两）　郁金（五钱）
研末。酒下二钱。属血郁者，用郁金一两，木香五钱。研末。酒调服。
●疏肝散　治肝实胁痛。
柴胡　白芍　香附　川芎　陈皮（各钱半）　炒青皮　枳壳　甘草（各一钱）　木香（引）
痛甚，加胆草。
●枳芎散　治左胁痛属瘀血者。
枳壳　川芎　甘草　郁金
煎服。
●枳橘散　治右胁痛属痰气者。
枳壳　陈皮　姜黄　甘草
煎服。
●益气健脾汤　治飧泻，胃强脾弱（解见三卷虚劳门）。
人参　炙术　茯苓　炙草　陈皮　炒芍　炮姜　诃子　制苍术　煨肉蔻　酒炒升麻
腹痛，去升麻，加木香，姜枣引。
●复元通气散　主治乳痈，并治胸胁气滞胀痛。
酒炒青皮　去白陈皮（各二两）　去油栝蒌仁　焦川山甲（半生半炙）　甘草　银花　连翘（各一两）
共晒灱，研末，磁瓶收贮。每用一二钱，酒水调服。

医方理血门  ***************************
●四物汤　通治血虚经产之总剂。
熟地黄（三钱。血热时改用生地黄）　白芍（二钱。血瘀改用赤芍）　当归（二钱）　川芎（钱半）
煎汤。温服。
凉血法：凉心，加生黄连；凉胆，加炒连；凉肝，加条芩；凉肺，加枯芩；凉大肠，加子芩；凉肾与膀胱，加黄柏；凉脾，加生地；凉胃，加大黄；凉三焦，加地骨；凉心包络，加粉丹皮；凉小肠，加栀仁、本通、淡竹叶。
清气法：清心与包络，加麦冬；清肝，加丹皮、柴胡；清脾，倍白芍、生地；清肺，加枳桔；小肠，加赤苓；清胃，加葛根、石膏；大肠、三焦，加连翘；血滞，加元胡；血燥，加人乳；膀胱，加滑石、琥珀；血瘀，加桃仁、红花、韭菜汁、童便；暴血，加元参，薄荷、炒黑芥穗、蒲黄；血下不止，加发灰、京墨、炒蒲黄；久下不止，加酒炒升麻；血虚脱，加炙草、艾叶、炒阿胶。
调经法：血热，加黄连、条芩；血色淡、脉沉迟，加附片、桂心；肥人多痰，加陈皮、法半、胆星；瘦人多火，加炒知柏、栀仁；气滞夹食，加木香、香附、藿香、炒曲、砂仁；瘀，加桃仁、红花、元胡、桂心；血热脉实，加酒大黄、丹皮、炒枳实、厚朴；气虚，加参耆、炙白术、炙草；安胎，加条芩、炙白术。
杂治法：阴虚有火，加黄柏、知母、元参，用蜜为丸，名坎离丸；治阴虚嗽血、阴火咽痛，加元参、桔梗、甘草、花粉；去血过多，目成障翳，加香附、夏枯草；血虚，五心烦热，加酒炒黄连、胡连；血脱，加蜜耆、升麻、柴胡、生地、丹皮；阴虚，往来潮热，加黄柏、黄芩、甘草；血亏经闭，加甘草、芒硝、酒炒大黄；仆损血瘀，藏结便秘，加桃仁、红花；风虚晕眩，风秘便难，加羌活、秦艽；血虚气滞，血气上冲，加木香、槟榔；发汗过多成痉者，去白芍，加防风；血虚心腹㽲痛，去地黄，加炒乾姜；经水淋漓不止，加阿胶、艾叶、炙草。
●神应养真丹
四物内加天麻、羌活，研末，蜜丸。姜三钱，姜汤化服。主治肝经受风寒暑湿，瘫痪不遂，语言蹇涩，及血虚脚气肿痛。左瘫，属血瘀，四物加桃仁去皮尖、红花、竹沥，姜汁煎服。
●地骨皮饮
四物内加地骨皮、丹皮。治血虚发热，不恶寒者。
血热甚，加芩连；寒甚，加附桂；破血，加桃仁、红花；止血，加茅根、炒黑蒲黄。
●双和饮
四物内加蜜炙黄耆、炙草、桂心、姜枣。补血益气之妙方。
●生津汤
四物内加麦冬、知母、花粉、甘草、炒川连、黄柏、薄荷，乌梅引。主治上消。四物内加麦冬、知母、芡实、莲肉。主治下消、消浊。
●圣愈汤
四物内加人参一钱、蜜耆二钱。治一切失血过多，阴虚气弱，烦热口渴，睡卧不宁者。
●佛手散　治脉络受伤，失血诸症。凡胎动不安，子死腹中，产后头痛，皆可煎服。
当归（一两）　川芎（五钱）
催生保产，用酒引；子死腹中，加炒黑豆、童便，煎服；交骨不开，横生产难，加醋炙龟板五钱，煅枯头发二钱，名加味芎归饮；平常血瘀，用佛手散加大黄下之，或加红花、桃仁破之，或加郁金、丹皮、苦酒行之。
●当归补血汤　治伤于劳役，肌热面赤，烦渴引饮，脉大而虚，亡血血脱者。
蜜炙黄耆（一两）　酒洗当归（二钱）
煎汤，温服。
●归脾汤　治思虑过度，劳伤心脾，怔忡惊悸，健忘盗汗，发热体倦，食少不眠，或脾虚不能摄血，致血妄行，及妇女经带。
蜜炙黄耆　土炒白术　炒研枣仁　龙眼肉　白茯神（各二钱）　酒洗当归　去骨远志（各一钱）　炙草　木香（各五分）　生姜（三片）　红枣（二枚）
●酸枣仁汤
前汤去白术、元肉、木香，加茯苓、陈皮、炒莲肉。治虚烦不眠。
●金匮枣仁汤
炒枣仁　茯苓　川芎　知母（各二钱）　甘草（一钱）　姜（引）
治同前。
●仁熟散　治胆虚气怯，恐惧不眠。
去油柏子仁　茯神　枸杞（各钱半）　熟地（三钱）　炒枣皮　五味子　白菊花（各一钱）　炒枳壳　桂心　人参（各五分）　酒（引）
●安神丸　治心热胆弱，怔忡惊悸。
黄连（一两）　当归　生地（各五钱）　甘草（三钱）
研末，面糊为小丸，朱砂滚衣。临卧，盐汤，每下二钱。
●养心汤　治心虚血少，神气不宁，健忘恍惚。
蜜炙黄耆　酒洗当归　川芎　法半　茯苓　茯神（各一钱）　炒远志肉　去油柏子仁　炒研枣仁　五味子　炙草　人参　肉桂（各五分）
无肉桂，用桂心；无人参，重用沙参，或萎蕤代之。
●人参养荣汤　治脾肺气虚，荣血不足，惊悸健忘，盗汗发热，食少无味，身倦肌瘦，色枯气短，毛发脱落，小水赤涩。亦治过汗，身振脉摇，筋惕肉瞤。通治疮疡溃后，气血虚者。
人参　蜜耆　炙术　炙草　茯苓　白芍　酒洗当归　熟地　陈皮（各一钱）　远志肉　五味子　桂心（各五分）　生姜（三片）　大枣（二枚）
●咳血方　治咳嗽痰血。
去油栝蒌仁　炒黑栀仁　净诃子肉　青黛　海石（等分）
研末，蜜丸，重一钱。噙化，白汤嚥下。嗽血，加去皮炒灱杏仁。
●独圣散　治久嗽肺痿，咳血红痰，肺叶伤损，常服可愈。
白芨（半斤，切片）
晒灱，研末。每用一二钱，临卧，用糯米汤调服。
●鸡苏丸　治肺有郁热，咳血嗽血，衄血便血，热淋消渴，口苦口臭等症。
鸡苏叶（一名龙脑薄荷，似苏叶而皱面，尤香者。一两六钱）　生地（晒灱。一两）　去心麦冬（晒灱。五钱）　蛤粉炒阿胶　炒黑蒲黄　蜜黄耆　银柴胡　炙草　木通（各三钱）　沙参（四钱）
研末，蜜为小丸。白汤，每下一钱。
●太平丸　治膈上有火，早间咯血，面颊色赤，咽喉不利。
薄荷叶　川连（各五钱）　桔梗（两半）　防风　甘草　川芎　柿霜（各一两）
研末，蜜丸。白汤，每下二钱。
●犀角地黄汤　治胃热火盛，吐血衄血，嗽血便血，蓄血如狂，漱水不欲咽，阳毒发班。
生地（五钱）　白芍（三钱）　丹皮　犀角（各一钱）
煎服。如无犀角，代以黄连；热甚如狂，加黄芩；因怒致血，加栀仁、丹皮。
●升麻葛根合犀角地黄汤
前汤加升麻、葛根各二钱。治衄血无汗。
●加味犀角汤
前汤加当归、红花、桔梗、陈皮、甘草、藕汁。节庵治前症。
●参地煎　治因热伤吐血衄血，久不得止。
古用人参五钱，生地一两；今无人参，当用北沙参、生地各一两。
煎汤。温服。
●还元水　治咳血吐血，及产妇血晕，阴虚久嗽，火蒸如燎。
取八九岁童子不茹荤腥清彻小便，去头尾，乘热服。有痰，加生姜汁。
●发灰散
取壮盛人头发，洗净，纳满小砂罐中，瓦片封口，盐泥固济，阴乾，架灰火上煅令通红，待冷，取出，研末，筛细，磁瓶收贮，听用。
凡吐衄不止，用热酒和童便，调服三钱；鼻衄，用竹管吹入，数次自止。
●加味救肺饮　治肺劳咳血。
沙参　蜜耆　当归　白芍　紫菀　麦冬　炙草　百合　马兜铃　款冬花　五味子
脾劳嗽血，加川郁金。
●抵当汤　治太阳病，六七日，表症仍在，脉微而沉，反不结胸，其人发狂者，以热在下焦，少腹当硬满，小便自利，必有蓄血，令人善忘，所以然者，以太阳随经，瘀热在里也。
酒浸大黄（四钱）　去皮尖研桃仁（七粒）　虻虫（去头足翅，三枚）　水蛭（三条，俱用猪油炒令焦黑）
煎服。中病即止。
●代抵当汤丸　前汤大峻，此丸代之。
酒炒大黄（二两）　晒灱生地　归尾　炙川山甲　去皮炒灱桃仁　元明粉（各五钱）　桂心（二钱）
共研极细，面为丸，梧子大。酒水，每下二钱。
●下瘀血汤　治血蛊石瘕，单腹鼓胀。
酒炒大黄（四钱）　桃仁（去皮尖，炒灱，廿粒）　土鳖（去足，炒黄，三枚）
酒煎服。
●大黄䗪虫丸　治五劳七伤，内有乾血，肌肤甲错，两目黑暗。
酒蒸大黄　晒灱生地（各一两）　桃仁　杏仁（去皮尖，炒灱）　酒炒白芍（各五钱）　炒条芩　甘草（各三钱）　炒焦乾漆　炒焦土鳖　焙灱蛴螬（各一钱）　炒焦蚂蝗（十条）　虻虫（去头足翅，炒焦，七枚）
共研极细，蜜为小丸。酒水，每下五分，日三服。
●桃仁承气汤　治伤寒外症不解，热结膀胱，小腹胀满，大便黑，小便利，燥渴，谵语，血发热如狂，及血瘀胃痛、腹痛、胁痛，疟疾实热，夜发痢疾，蓄血急痛。
去皮尖研桃仁（十粒）　大黄（四钱）　芒硝　甘草　桂枝（各一钱）
节庵加当归、白芍、柴胡、苏木、青皮、枳实，功效尤速。
●当归活血汤　治夹血症（解见一卷辨症篇），不与桃仁承气症治相同。
当归　赤芍　生地　川芎　甘草　柴胡　炮姜　人参　红花　桂心　炒枳壳　制桃仁
酒水煎服二三剂，去桃仁、红花、桂心，加茯苓、炙白术，多服自愈。
●复元活血汤　治从高坠下，瘀留胁下，痛不可忍。
归尾（二钱）　酒浸大黄（三钱）　柴胡　花粉　炙山甲（各钱半）　甘草　红花　制桃仁（各一钱）
酒水煎服。
●槐花散　治肠风藏毒下血。
炒槐花　炒侧柏叶　炒黑芥穗　炒枳壳　炒川连（等分）
研末。米汤下二钱。肠风，加秦艽、防风；藏毒，加苍术、苦楝肉。
●槐角丸
前散去柏叶，加当归、槐角、条芩、地榆。
研末，酒糊小丸。米汤，每下一钱。治便血日久不止。
●和血汤　治久便血。
制苍术　秦艽　当归　蜜耆　白芍　桂心　丹皮　陈皮　生地　熟地　炙草　生草　酒炒升麻（有热，加吴萸汤炒黄连。等分）
煎服。
凡治痔漏方法，详见外科医方便考。
●当归芍药汤　治下痢脓血稠黏，腹痛后重。
归尾　白芍　黄芩　黄连（各一钱）　大黄　炙草　木香　槟榔　桂心（各五分）
煎服。痢不减，倍大黄；前症兼渴，去桂心、炙草，加炒枳壳。
●香连和胃汤　治痢疾攻后，病势大减，用此调养。
木香　黄连　黄芩　炙草　当归　白芍　茯苓　陈皮　土炒白术　炒研砂仁
白痢久虚，加人参、炮姜；赤痢血多，加炒地榆、椿白根皮。
●白术和中汤　治白痢日久。
当归　白芍　白术　茯苓　陈皮　炙草　炒连　炒芩
木香汁兑服。
●加味补血汤　治赤痢日久。
当归　川芎　赤芍　升麻　炒连　炒芩　去皮桃仁
赤白兼者，加茯苓、白术、香附、陈皮；白多红少，再加炮姜、炒吴萸。
●香连化滞汤　治时痢里热。
归尾　白芍　川连　条芩　黄柏　甘草　木香　槟榔　酒浸大黄　炒枳壳　滑石末
酌量服。
●芍药地榆汤　治下利脓血脱肛者。
制苍术　炒地榆　白芍　卷柏　蒲黄　炒阿胶（等分）
煎服。
●小蓟饮子　治下焦热结而成血淋。
小蓟　木通　生地　当归　甘草　藕节　炒蒲黄　炒栀子　淡竹叶　滑石末（等分）
煎服。
●失笑散　治杀血心痛，一切血滞瘀痛。
五灵脂（焙灱）　蒲黄（微炒，等分）
研极细。每用一钱，醋调成糊，滚汤化服。


卷六·伤寒杂病医方  ——————————————————————————————————————————————————————————————————————————————————————————

医方祛风门  ***************************
●小续命汤　治中风不省人事，神气溃乱，半身不遂，筋急拘挛，口眼喎斜，语言蹇涩，风湿腰痛，痰火併多，六经中风，及痉病、诸痹、脚气，随症加减。
防风（钱半）　麻黄　桂枝　防己　人参　炙草　川芎　酒炒白芍　酒炒黄芩　去皮尖炒研　杏仁（各一钱）　炮附子（五分）　生姜（三片）　红枣（二枚）
煎汤，温服。
中风加减法：筋急语迟，脉弦者，去白芍，加当归、苡仁；烦躁便秘，去附、桂，倍白芍，加竹沥；便秘日久，胸满不快，加大黄、炒枳壳；藏寒下利，去防己、黄芩，倍附子，加白术；呕逆，加制半夏；语言蹇涩，手足战掉，加竹沥、石菖蒲；身痛发搐，加羌活；口渴，加花粉、麦冬；烦渴多惊，加羚羊角末；汗甚，去麻黄、杏仁，加炙白术；舌燥，去附、桂，加石膏末。
●小续命汤　易老分治六经中风加减活法：
太阳中风，无汗恶寒，倍用麻黄、杏仁、防风。有汗，倍用桂枝、杏仁、白芍。
阳明中风，无汗壮热，去附子，加知母、石膏。有汗，倍用桂枝、黄芩，加葛根。
太阴中风，无汗身凉，倍附子，加乾姜、甘草。
少阴中风，有汗无热，倍用桂枝、附子、甘草。
藏府中风，六经混淆，系之于少阳、厥阴者，加羌活、连翘。
痉病加减法：风寒盛，则无汗，为刚痉，去桂枝；风湿盛，则有汗，为柔痉，减去麻黄；表实，去人参、附子，加羌活、独活；里实秘结，加大黄、芒硝。
诸痹加减法：行痹风胜，倍防风；痛痹寒胜，倍附子；著痹湿胜，加防己；皮痹，加黄耆；脉痹，加红花、姜黄；肌痹，加白芷、葛根；筋痹，加川续断、羚羊角末；骨痹，加炙虎骨、狗脊；有汗，减去麻黄；便溏，去防己；寒胜，去黄芩；热盛，去附子，加石膏。
●加减续命汤　通治脚气。
制苍术　白术　麻黄　桂枝　防己　防风　羌活　独活　炒白芍　川芎　炙草　姜　枣（引）
脚气加减法：邪中三阳，必热而脉数，去麻黄、桂枝，加炒黄柏、条芩、柴胡；寒中三阴，所患必冷而脉迟，加秦艽、细辛；冷痛，再加炮附子、乾姜；脉浮者，起于风，加秦艽；脉滑急者，湿痰盛，加半夏、威灵仙；脉微弱者，属湿热，加牛膝、木瓜；脉紧数，大便硬者，加酒炒大黄，或加归尾。
●大秦艽汤　治中风，手足不能运掉，舌强不能言语，风邪散见，不拘一经。
秦艽　石膏末（各三钱）　酒洗当归　酒炒黄芩　土炒白术　炙草　茯苓　生地　熟地　白芷　川芎　羌活　独活　防风（各一钱）　北细辛（五分）　生姜（三片）
春夏月，加知母；心下痞闷，加炒枳壳。此通治六经中风之轻剂。
●三生饮　治中风卒倒，但见六脉沉伏，四肢逆冷者。
生南星（二钱）　生川乌　附子　人参（各一钱）　木香（三分）　生姜（三片）
煎服。
●换骨丹　治中经之人左瘫右痪，形气虚者。
制苍术　防风　川芎（各八钱）　制何首乌　炒蔓荆子　炒桑皮　白芷梢（各五钱）　炒苦参　威灵仙（各一两）　五味子　槐角　人参　木香（各三钱）
晒研极细。另切麻黄四两，水熬成膏，糊前末为丸，每重二钱。研冰片、麝香各五分，朱砂五钱，滚丸为衣，磁瓶收贮。每用一丸，温酒化下，日三服。再有万灵丹，见外科医方黄字号。
●黄耆五物汤　治风中经络，审其脉症的是荣卫不足者。
蜜炙黄耆（六钱）　酒炒白芍（二钱）　桂枝　生姜（各三钱）　红枣（四枚）
水煎服。
经曰：卫虚则不用，营虚则不仁。中左者，加当归三钱；中右者，倍蜜耆；风中两腿胫膝，加牛膝、苡仁；筋软难屈伸，加木瓜；骨痿，加炙虎骨；经络不通兼里寒者，加附子。此方功专补外，故不用人参、炙草。
●搜风顺气丸　治中风、风秘、气秘，便溺阻隔，遍身瘙痒，脉来浮数，亦治左瘫右痪，及肠风下血。
酒蒸晒透大黄（五两）　泡去皮郁李仁　酒炒牛膝　炒麻仁　车前子　山药　枣皮（各二两）　炒枳壳　菟丝子　独活　防风　槟榔（各一两）
晒灱，研末，蜜为丸，梧子大。酒水，每下二钱，空心，日一服。
●牛黄清心丸　治中藏之人，痰迷口噤，形气实者。
真牛黄　白附子　炒殭蚕　煨天麻肉　防风（各二钱）　真胆星　焙蝎梢　蝉蜕梢（各三钱）
先晒研极细，加麝香五分，再同研匀，煮红枣取肉，糊丸，梧子大。姜汤，每下一钱。
●祛风至宝丹　治风邪卒中，不论藏府经络，得见六脉浮数，身热心烦者。
麻黄　细辛　天麻　白附　羌活　独活　芥惠　防风　天麻　薄荷　甘草　桔梗　殭蚕　全蝎　黄柏　黄芩　黄连　大黄（俱用酒炒）　连翘　栀仁　石膏　滑石　人参　芒硝　当归　熟地　炒芍　川芎　土炒白术（等分）
晒灱，研末，蜜丸，重二钱。茶酒任下。
●祛风至宝汤
即前方每味一钱。大罐煎汤，作三次温服，其效尤速。
●牵正散　治中风口眼喎歪。
焙灱全蝎　炒灱殭蚕　晒白附子（等分）
研细末。酒水，每调一钱，数服自止。
●羌活愈风汤　凡中风必有先兆，服此预防之。中风初愈，常服行导诸经。
秦艽　石膏末（各一钱）　羌活　防己　防风　麻黄　桂枝　柴胡　前胡　薄荷　白芷　炙草　川芎　当归　茯苓　熟地　生地　地骨皮　蔓荆子　白菊花　北枸杞　炒白芍　蜜黄耆　制苍术　炙白术　制半夏　炒厚朴　煨枳壳　炒条芩（各六分）　人参　北细辛（各三分）　生姜（引）
加重分量，研末，蜜丸。酒下二钱，日三服最妙。
●活络丹　治中风手足不仁，日久不愈，经络有湿痰死血，腿臂间忽有一二点痛者。
炮制川乌　草乌　真胆星（各三两）　焙灱蚯蚓　去油乳香　没药（各两半）
研末，酒糊小丸。酒下一钱，日二服。若兼腰痛，加炒五灵脂。
●豨莶丸　治中风喎僻，语言蹇涩，肢软骨痛，及风痹走痛，十指麻木，肝肾风气，风湿诸疮。
五月初五，或六月六、七月七採豨莶草，不拘多少取枝叶花实，用酒浸透，九蒸九晒，研末，蜜为小丸。空心酒下二钱，日三服。
●加味地黄饮　治中风舌喑，不能言语，足不能行（解见三卷中风喑痱）。
熟地（二钱）　制肉苁蓉　去心麦冬　茯苓　巴戟（各钱半）　远志肉　炒枣皮　石菖蒲　五味子　金钗石斛（各一钱）　炮附子　肉桂　薄荷（各五分）　姜　枣（引）
●桂枝补血汤　治产后金疮、大伤血后风袭成痉。
桂枝　生姜　酒洗白芍（各二钱）　当归　炙草（各一钱）　蜜炙黄耆（五钱）　枣（二枚）
●如圣饮　治刚痉、柔痉，面赤项强，头摇口噤，角弓反张，手足瘛瘲等症。
羌活　防风　白芷　川芎　甘草　法半　柴胡　黄芩　当归　白芍　乌药　生姜
煎服时加竹沥半杯。刚痉无汗，加苍术、麻黄；柔痉有汗，加白术、桂枝；口噤咬牙，大便秘结，加酒炒大黄。
●玉真散　治破伤风，牙关噤急，角弓反张。
生南星　白附子　天麻　白芷　羌活　防风（等分）
晒研极细。热酒，每调下二钱。外用：唾津调此散涂敷伤口，干则再涂。若痉风昏死，心口尚温者，连进三服，可生，有瘀亦愈。外用唾津调敷疯犬咬伤，最妙。
●江鳔丸　治破伤风，风邪在里，惊悸抽搐。
天麻　雄黄（各一钱）　细切鱼鳔　炒灱殭蚕　炒鸽子粪　炙焦蜈蚣（各称足五分）
共研极细末，分作四分：以一分兑巴豆净霜一分三釐，捣饭糊为丸，梧子大；又将三分捣饭糊为丸，绿豆大，研朱砂末滚衣。每用二十丸，兑前巴豆丸二粒，白汤送下，俟大便利后，只服朱衣丸。
●独活汤　治风虚瘛瘲，昏愦不醒。
独活　羌活　防风　桂心　当归　法半　川芎　茯神　净白薇　石菖蒲　远志肉（各一钱）　人参　炙草　北细辛（各五分）　姜　枣（引）
●五痹汤　主治诸痹，随症加味。
麻黄　桂枝　白芷　葛根　防风　防己　羌活　黄耆　红花　甘草　羚羊角末　炙焦虎骨　炮制附子
水煎，酒引。
行痹走痛，以羌活、防风为主；痛痹苦痛，以麻黄、附子为主；著痹重痛，以羌活、防己为主；皮痹麻痒，以桂枝、黄耆为主；脉痹色变，以桂枝、红花为主；肌痹顽木，以白芷、葛根为主；筋痹牵强，以羚羊角末为主；骨痹痠痛，以醋炙虎骨为主。
●木通汤　随症加味。
鲜木通（一两）
煎汤热服，以取微汗，不愈再煎服。
行痹：上下左右流走无定，风邪甚也，加羌活、防风各二钱。
痛痹：其痛甚苦，寒邪盛也，有汗加附子，无汗加麻黄一钱。
著痹：其痛重著而难移动，湿邪甚也，加防己、苡仁各二钱。
胞痹、肠痹：俱服五苓散加味（见后利湿门）。
●蠲痹汤　治中风身体烦痛，项背拘急，手足冷痹，腰膝沉重，举动艰难。
蜜耆　炙草　羌活　防风　当归　酒炒赤芍　酒炒片子姜黄　姜　枣（引）
●三痹汤　治气血凝滞，手足拘挛，风寒湿痹。
人参　蜜耆　茯苓　甘草　当归　生地　白芍　川芎　独活　防风　秦艽　续断　杜仲　牛膝　桂心　细辛　姜　枣（引）
●舒筋散　治血脉凝滞，筋骨拘牵，肢节胀痛。
川独活　上桂心　酒洗当归　酒炒元胡索（等分）
酒煎服。
●独活寄生汤　治肝肾虚热，风湿内攻，腰膝作痛，冷痹无力，屈伸不便。
川独活　桑寄生（无真寄生，代以川续断）　秦艽　防风　甘草　茯苓　当归　熟地　炒芍　川芎　川牛膝　姜汁炒杜仲（各一钱）　桂心　人参　北细辛（各五分）　姜　枣（引）
煎汤服。或加分量，如法浸酒。通治风湿痹痉，久服自效。
●三五秦艽汤　通治痛风。
当归　生地　赤芍　川芎　蜜耆　炙草　牛膝　杜仲　红花　秦艽　羌活　独活　五加皮　制苍术　炒萆薢　黄柏　川连　黄芩（俱用酒炒）
如遇阴天预先痛甚，加防风、天麻、升麻；午后夜间痛甚，加丹皮、熟地、酒炒升麻；午前痛甚，加连翘，兑竹沥。
●通用痛风方　痛风有寒热痰湿血瘀之辨，此方通治。
制苍术　泡南星　酒炒黄柏（各二两）　去皮尖桃仁　炒神麴　胆草　川芎　防己　白芷（各一两）　羌活　桂枝　红花　归尾　威灵仙（各四钱）
晒灱，研末，面糊小丸。酒水，每下二钱。
●二妙散　治湿热痛风。
制苍术　酒炒黄柏（等分）
研末。姜汤，每下二钱。
●加味二妙散　治湿热腰痛，注足热肿。
制苍术　炒川柏　炒杜仲　牛膝　木瓜　防己　川芎
热甚，加栀仁；湿盛，加苡仁。酒水煎服。
●胃风汤　治风邪乘虚入胃，其人反能食，但牙关紧闭，手足瘛瘲，肉瞤面肿，名曰胃风。又治风冷客于肠胃，飧泻下注，完穀不化，及肠风下血。
土炒白术　炒白芍　茯苓　当归　川芎（各二钱）　人参　桂心（各一钱）　粟米（百粒）
●东垣方　治胃风内热成痹而消中。
葛根　白芷（各钱半）　升麻　麻黄（留节，各一钱）　柴胡　羌活　藁本　当归　黄柏　炙草　蔓荆子　煨草蔻　制苍术（各五分）　姜　枣（引）
渴，加花粉、石膏；热甚，加生地、竹沥；津少，重加萎蕤。
●腰痛方　治湿痰攻痛。
制苍术　炒黄柏　炒苡仁　威灵仙　炒杜仲　川牛膝　羌活　陈皮　泽泻　木瓜　炒芍　甘草
煎服。
●奇效方　治闪挫腰痛。
当归　木香（盐水炒）　小茴　杜仲（酒煮）　元胡（炒）　黑丑（等分）
研末。酒水，每下二钱。伤重，加乳香、没药。
●煨肾散　治湿痰蓄积，腰如物覆，痛连脊背。
猪腰子剖开，研川椒、甘遂、食盐末各五分，捺内合拢，湿纸包定，入燃灰中，煨熟嚼食，酒水嚥下。
●独活散　治风热头痛、牙痛。
羌活　独活　芥穗　防风　陈皮　甘草　薄荷　炒芩　石膏　生地　白芷　川芎（各一钱）　北细辛（五分）
煎服。
●清空膏　治偏正头痛，日久不愈，及风邪湿热上壅头目，头脑苦痛不止。
酒炒黄连　黄芩　羌活　防风（各一两）　柴胡（七钱）　川芎（五钱）　炙甘草（两半）
晒灱，研末。每用三钱，茶调如膏，白汤送下。
加减法：如少阴头痛，必足寒气逆，脉沉而迟，内加北细辛三钱；如太阴头痛，必兼吐痰涎，脉沉而缓，去羌活、防风、川芎、甘草，加制半夏；如偏头痛，服之不愈，减羌活、防风、川芎一半，倍加柴胡，以散少阳相火；如自汗发热，恶热烦渴，此属阳明头痛，不可服此，用白虎汤加白芷。
朱丹溪曰：东垣制清空膏治诸般头痛，惟血虚头痛从鱼尾相连者不治。又云：治少阳头痛固妙，如痛在太阳、厥阴者，勿用，盖谓巅顶痛也。
王海藏曰：热在至高之分，当以轻剂抑之，从缓治也。若急治之，上热未除，中寒生矣。故芩、连用酒炒，非独制其寒，且欲其上升也。

医方祛寒门  ***************************
●理中汤　治太阴病，自利不渴，寒多而呕，腹痛脉沉，或厥冷拘急，及感寒霍乱。
陈壁土拌炒白术　炙甘草　乾姜　人参（各二钱。无人参，用沙参、蜜蒸萎蕤加倍代之亦可）
煎汤。温服，少顷啜热粥一碗，以助药力。
加减法：自利腹痛，加木香五分；不痛，利多者，倍白术；渴者，倍白术；倦卧沉重，利不止者，加炮附子；腹满，去甘草；呕吐，去白术，加法半；脐下动气，去白术，加肉桂一钱；心悸，加茯苓；寒实结胸，加炒枳实；脾气虚寒作泻者，加陈皮、茯苓；脾虚作泻，恶食不化食，再加炒砂仁；腹满痞闷兼食者，加陈皮、青皮；脾虚作满，加蜜耆、炒芍、陈皮、藿香；忧思郁结脾气，胀满上冲，饮食不下者，加当归、炒芍、厚朴、陈皮、川椒。
●理中丸
前汤加分量，研末，蜜为丸，重二钱。日服二丸，夜服一丸，白汤化下。治同前症，凡中气不运，腹中不实，口失滋味，病久不食者，可常服之。
●连理汤
前汤加黄连、茯苓。主治伤暑泻而渴者。
●丁萸理中汤
理中加丁香、吴萸。治脾寒呃逆哕噫，手足温者。
●茵陈理中汤
理中加茵陈等分。治阴黄，脾湿肾寒，两经虚者。
●加减理中汤
理中去炙草，加川椒钱半，乌梅一个。治胃寒虫扰腹痛。
●理中安蛔丸
理中去炙草，加炒川椒、茯苓等分。研末。醋煮乌梅取肉，捣膏糊药为小丸。白汤，每下二钱。治胃寒吐蛔。
●附子理中汤　
理中加炮附子一钱。治中寒身痛、腹痛，四肢拘急逆冷。若中寒无汗，加麻黄、细辛；阴毒，加生川乌；呕吐，加吴萸、丁香、生姜；脉微细欲绝，倍加人参。
●附子汤　治少阴病，身体痛，手足寒，骨节痛，脉沉者，及少阴病得之一二日，口中和，背恶寒者。
生附子三钱（切作三片）　土炒白术（四钱）　酒洗白芍　茯苓（各三钱）　人参（二钱）
煎汤，温服。不用生附子，用炮附子亦可。此汤温经助阳，兼补气血。
●白术附子汤　东垣用治寒中病，脾胃寒湿内盛，胀满多溺，涎涕外盛，足软喜睡，腰脊牵痛，睾丸冷痛，或妄见鬼状，卧则梦见亡人。
制白术　炮附子　制苍术　制半夏　炒厚朴　茯苓　猪苓　陈皮　泽泻（各一钱）　肉桂（五分）　生姜（三片）
煎汤。作二次服。解见三卷内伤门。
●吴茱萸汤　治阳明症，食谷欲呕，胃中冷也。若得汤反剧者，则属上焦，为太阳热呕，忌服。又治少阴症，吐利肢冷，烦躁欲死。又治厥阴症，乾呕吐涎，头痛。
汤泡吴萸　去苦汁人参（各三钱）　生姜（六钱）　红枣（二枚）
加附子，治寒疝腰痛，牵引睾丸，尺脉沉迟者。
●四逆汤　治三阴伤寒，身痛腹痛，下利清穀，恶寒不渴，四肢厥冷，或反不恶寒，面赤烦躁，里寒外热，或乾呕，或咽痛，三阴脉沉，或微细欲绝者。
生附子（三钱，切作三片）　炙草（二钱）　乾姜（钱半）
呕吐，加生姜二钱；面赤者，格阳于上也，加葱三茎，以通阳气；腹痛者，真阴不足也，加白芍二钱，以敛阴；咽痛者，阴气上结也，加桔梗钱半，以利咽；利止，脉仍不出者，加人参一钱，助阳益阴；加麦冬、五味子、人参、陈皮，名返本回阳汤，治阴盛格阳；加茵陈蒿二钱，名茵陈四逆汤，治阴黄厥冷如冰，身重而痛；加当归、木通，亦名当归四逆汤，治感寒，手足厥冷，脉微欲绝。
●当归四逆汤　治厥阴伤寒，手足厥逆，阴缩乳收，脉细欲绝。
当归　桂枝　白芍（各三钱）　炙草　木通　北细辛（各二钱）　红枣（三枚）
加泡吴萸二钱，生姜三钱，酒水煎服，治素有久寒。
●通脉四逆汤　治四逆汤症。服四逆汤，利止脉仍不出者，用此以通脉。
生附子（五钱，切作五片）　乾姜（三钱）　炙草（二钱）
加味同四逆汤。加猪胆汁一匙，调服，治四肢拘急，脉微欲绝者。
●白通汤　治少阴病，下利，脉微，真阳衰微于下，不能上升达表者宜之。
生附子（三钱，切作三片）　乾姜（一钱）　葱白（四寸）
煎汤，加猪胆汁一匙，人尿三匙，兑药同服。治服前汤，利不止，厥逆无脉者。
●真武汤　治少阴病，腹痛，小便不利，四肢沉重，瘀痛，自下利者。此为有水气，或咳或呕，或小便利。又治太阳病，过汗亡阳，反汗出不解，仍发热，心悸头眩，筋惕肉瞤，振振欲擗地，气虚恶寒者。
炮制附子（三钱）　土炒白术（二钱）　酒洗白芍　生姜　茯苓（各三钱）
水寒相搏作咳者，加乾姜、五味子、北细辛各五分；小便利，去茯苓；下利，去白芍，加乾姜一钱；呕，去附子，倍加生姜。
●四逆散　治少阴病，阳邪入里，四肢不温，或咳或悸，或小便不利，或腹痛，或泄利下重。
柴胡　炙草　面炒枳实　酒炒白芍（等分）
研末。白汤，每下二钱，日三服。咳，加五味子、乾姜各一半，并治下利；悸，加桂枝；不利，加茯苓；腹痛，加炮附子；泄利下重，加薤白，煎汤调服。
●大建中汤　《金匮》治心胸中大寒痛，呕不能饮食，腹中寒气上冲皮起，出见有头足，上下痛而不可触近者。
蜀椒　人参（各二钱）　乾姜（四钱）
煎熟，再入饴糖一两，微煎，温服。
●黄耆建中汤　治虚劳，卫气不足，及伤寒汗后，身痛，表虚，恶寒，脉迟弱者。
蜜炙黄耆（钱半）　白芍（六钱）　桂枝　生姜（各三钱）　炙草（一钱）　大枣（二枚）
煎汤，去渣，再入饴糖一两，微火煎化。温服。
●当归建中汤
前汤去黄耆，加当归二钱。治虚劳，荣血不足。
●乐令建中汤　治藏府虚损，身体羸瘦，潮热自汗，将成痨瘵。
蜜耆　人参　茯苓　炙草　法半　炒芍　当归　麦冬　柴胡　陈皮（各一钱）　肉桂　细辛（各五分）
●八味建中汤　治气血不足，虚损成劳。
蜜耆　当归　炒芍　茯苓　陈皮　法半（各钱半）　人参　肉桂（各五分）　姜　枣（引）
同煎服。
●回阳救急汤　治三阴中寒，初病，身不热，头不痛，恶寒战慄，四肢逆冷，引衣自盖，蜷卧沉重，腹痛吐泻，口中不渴，或指甲口唇色青，频吐涎沫，或脉沉迟无力，或无脉者。
炮附子　五味子　人参　肉桂　炙草　乾姜（各五分）　制白术　制半夏　茯苓　陈皮（各一钱）　生姜（三片）
煎服时内调麝香末二三釐，温服。若无脉，加猪胆汁一匙，调匀服；若泻甚，加升麻、蜜耆；若吐涎沫，加盐水炒吴萸五分；呕吐，加生姜汁。
●四神丸　治肾泻脾泻。
酒浸炒灱故脂（四两）　面裹煨熟肉蔻（二两）　盐水泡炒吴萸（一两）　炒灱五味子（三两）
共研细末，用红枣百枚，拌生姜片八两，同煮透熟，去姜，取枣肉，糊药为小丸。临卧，盐汤，每下二钱。
●二神丸　治同前症。
酒浸炒灱故脂（一两）　面裹煨熟肉蔻（五钱）
生姜片拌煮红枣三十枚，取肉糊丸。临卧，盐汤，每下二钱，每日三服。
●导气汤　治寒疝疼痛。
川楝子（四钱）　茴香（二钱）　泡吴萸　木香（各一钱）
●疝气方　治疝气疼痛。
吴萸　枳壳　栀子　楂肉（俱炒灱）　煅荔枝核（存性，等分）
研末。空心，酒水，每下二钱。常服自愈。
●橘核丸　治四种㿗疝。
海藻　海带　昆布（各二两）　酒洗焙灱去皮尖桃仁　川楝肉　橘核（各两半）　元胡索　炒枳实　炒厚朴　木通　木香　桂心（各五钱）
晒研细末，面糊小丸。每用二钱，酒水听下。
●交加汤　治疝气，寒热不分者，用此交治之。
川楝肉　胡芦巴　小茴　吴萸　大黄　黑丑（俱酒炒）　滑石末　车前子　木通　乌药（等分）
煎服。
●乌头栀子汤　治外寒内热，疝气肿痛，便秘气实。
炮川乌　炒栀子（等分）
煎服。寒多，倍用川乌；热多，倍用栀仁。
●当归温疝汤　治中寒冷疝，阴丸收引，少腹痛甚。
当归　炒芍　泽泻　茯苓（各钱半）　元胡索　炒小茴　川楝子（各一钱）　桂心　乾姜　炮附子　泡吴萸（各五分）
煎服。若便溺时先发寒战，尿后出者，再加香附子。
●七疝汤　通治七疝奔豚、小肠气，脐腹大痛者。
酒炒元胡　盐炒小茴　川楝　沙参（各钱半）　炮附子　炒栀子（各一钱）　全蝎　木香（各五分）
酒水兑煎，温服。治奔豚气，加乌药一钱。
●豆淋酒　治奔豚疝气，血瘀刺痛。
炒焦黑豆半升，乘热淬酒二斤，频饮。
又方：炒小茴、炙山甲、焙全蝎、木香等分。研末，酒下二钱。
●乌桂汤　治外寒入腹，阴缩阴紧，腹痛危急。
炮川乌　大桂心　炒芍　炙草　生姜（等分）　红枣　白蜜（引）
缩阴症有寒热二端，见一卷厥阴篇。
●十味苍柏散　治醇酒厚味，内酿滋热，不谨房劳，复受外寒，致成疝瘕。
制苍术　黄柏　青皮　香附　小茴　益智仁（俱炒香）　制桃仁　炮附子　元胡索　山楂（等分）　生姜（引）
诸疝解，见四卷疝症门。
●茴楝五苓散　治膀胱水疝，小水不利。
酒炒小茴　川楝　土炒白术　茯苓　猪苓　泽泻（各一钱）　桂心（五分）　葱白（五寸）
临服调盐少许。
●青木香丸　治气疝气走痛。
青木香　毕澄茄　炒小茴　乌药（各二钱）　酒煮香附　盐水炒吴萸（各五钱）
打碎巴豆肉十粒，拌川楝肉三钱同炒焦，去巴豆，取楝肉，合前药研极细，捣葱汁糊为小丸。盐汤，或酒，每下二钱，日二服。
●茴楝丸　主治狐疝。
炒小茴　泡吴萸　炒青皮　炒枣皮　川楝肉　橘核　陈皮（各五钱）　醋炒焦芫花　马蔺花（各三钱）
研末，煮醋糊丸。酒下二钱，日二服。
●云林方　主治㿗疝。
海藻　黑丑　巴戟　橘核　胡芦巴（俱炒灱）　醋炒青皮　元胡　香附　煅荔核　制苍术　炒小茴　茯苓　泽泻（等分）
研末。酒水，每下二钱。
●贴脐方　治因著惊，肾茎与睾丸缩入少腹。
莴苣子（一合）　莴苣草（一把）
同捣如泥，再入麝、片各二分，拌捣极匀，烘热贴脐，以帛缚住，一宿全愈。
●当归羊肉汤　治血分寒疝。
羯羊肉（一斤）　当归（三两）　生姜片（五两）
入砂锅内，水煮极烂，吹去浮油，取汤作三四次服。后食羊肉亦可。
治产后脐腹引阴胀痛之妙方。
●暑疝方　治暑湿入膀胱，因成疝气。
香茹　陈皮　泽泻　藿香　木通　甘草　香附　厚朴　滑石　猪苓　煨三稜　莪术　炒苍术　元胡　车前子　川楝肉（等分）
服。
●寒疝方　治寒邪入膀胱，因成偏坠。
麻黄　桂心　乾姜　甘草　白芷　陈皮　当归　炒芍　川芎　茯苓　桔梗　枳壳　制苍术　半夏　炒青皮　厚朴　元胡　生姜（引）
●木肾方　治睾丸肿坠，不热不痛者。
制南星　苍术　白芷（各一两）　炒橘核　炒神麴　制半夏　泡炒吴萸　楂肉　川芎（各五钱）
研末。酒水，每下二钱。
●丁桂汤　治胃脘冷痛。
制苍术　炮乾姜　制半夏（各钱半）　桂心（一钱）　丁香（五分）　生姜（三片）
痛甚，加木香引。
治胃脘寒痛：丁香、桂心、炒川椒、炒良姜等分。研末。白汤，每下一钱。
治瘀血刺痛：去皮尖炒桃仁、炒焦五灵脂、焙灱归尾等分。研末，煮醋糊为小丸。酒水，每下一钱，日三服。
●神授方　治胃脘诸痛，随症加减。
良姜（酒洗七次，切片，晒灱，另研末）　香附（醋洗七次，焙乾，另研末）
如痛因寒起，用良姜末二钱，香附末一钱，姜汤调匀，温服。
如痛因怒起，用良姜末一钱，香附末二钱，姜汤和酒，调服。
如寒怒相兼，用良姜末钱半，香附末钱半，姜酒盐汤，调服。

医方清暑门  ***************************
●四味香薷饮　治感冒暑气，皮肤蒸热，头痛头重，自汗肢倦，或烦渴吐泻。
陈香薷（三钱）　姜汁炒厚朴　研白扁豆（各钱半）　姜汁炒黄连（八分）
煎汤，待微冷方服。热服香薷，令人作泻。
加减法：治瘅疟，加茯神二钱；中暑热盛，口渴心烦，或下鲜血，去扁豆；伤暑里虚，呕逆泄泻，去炒连；暑月中气不和，去炒连，加茯苓、炙草；暑湿内伤，头重吐利，身倦，神昏，去炒连，加蜜耆、炙术、茯苓、炙甘草、陈皮。
●香薷葛根汤
前方去炒连，加葛根二钱。治伤暑渴泻，暑月咳嗽、发热。
●香薷羌活汤
前方去炒连，加羌活、防风。治中暑兼中风僵仆抽搐者。
●二香散　治暑月外感风邪，内伤饮食，身热腹胀。
香薷（钱半）　制苍术　炒厚朴　炒研扁豆　酒炒香附　陈皮　茯苓　甘草　木瓜　紫苏（各一钱）　姜　葱（引）
●二香饮　治伏暑吐泻，霍乱转筋。
香薷　藿香　茯苓　白芷（各钱半）　苏叶　陈皮　桔梗　法半　大腹皮　炒厚朴　土炒白术　炒研扁豆（各一钱）　炒黄连　甘草（各五分）　生姜　红枣（引）
伤食，加炒神麴、麦芽、山楂。
●清暑益气汤　治长夏湿热炎蒸，四肢困倦，精神减少，胸满气促，身热心烦，口渴恶食，自汗身重，肢体疼痛，小便赤涩，大便溏黄，而脉虚者。
蜜炙黄耆（钱半）　土炒白术　去心麦冬　炒神麴　炙甘草　陈皮　葛根　酒洗当归（各一钱）　酒炒黄柏　面炒青皮　制苍术　五味子　升麻　泽泻　人参（各五分）　生姜（三片）　红枣（二枚）
咳者，去人参，或用沙参；中满，去炙草。去青皮、泽泻、葛根，治暑伤元气；加丹皮、生地、炒连，治伤暑吐血、衄血。
●补肝汤
前汤去白术、青皮、麦冬、五味，加茯苓、猪苓、羌活、防风、柴胡、连翘、知母。东垣治阴汗如水，阴冷如冰，脚软无力。
●生脉散　治热伤元气，气短倦怠，口渴多汗，肺虚而咳。
人参（五分）　去心麦冬（一钱）　五味子（十粒）
煎服。
●五味子汤
前散加陈皮、炙草。治肺虚少气，咳嗽自汗。
●六一散　治伤寒中暑，表里俱热，烦躁口渴，小便不通，泻痢热疟，霍乱吐泻，下乳滑胎，解酒食毒，偏主石淋。
滑石（六两）　粉甘草（一两）
共研极细。灯草煎汤，调服二三钱。伤暑吐泻，生姜汤调服。
加辰砂末少许，名益元散；加薄荷少许，名鸡苏散；加青黛三钱，名碧玉散；加红曲五钱，名青六散；加乾姜五钱，名温六散，治白痢。
●黄耆六一散　治诸虚不足，自汗消渴。
蜜耆（六钱）　炙草（一钱）　枣（引）
煎服。
●缩脾饮　治霍乱吐泻，心烦口渴，及暑月酒食所伤。
炒研砂仁　炒研草果　炙草（各二钱）　炒研扁豆　葛根（各钱半）　乌梅（二个，引）
●消暑丸　治伏暑烦渴，发热头痛，脾胃不利。
醋煮半夏（四两）　茯苓　甘草（各二两）
研末，姜汁糊为小丸。白汤，每下二钱。热痰盛，加黄连一两。
●大顺散　治胃暑伏热，引饮过多，脾胃受湿，水穀不分，清浊相干，阴阳气逆，霍乱吐泻，藏府不调。
甘草　乾姜　桂心　去皮尖杏仁（各一两）
另切片，取河边细沙，入锅炒热，拌甘草、乾姜、杏仁，同炒黄色，筛去白沙，合桂心片，研为细末。白汤调下二钱，日三服。
张兼善曰：风寒湿皆地之气，系浊邪，所以俱中足经，而为伤寒、伤风。暑乃天之气，系清邪，所以中手少阴心经，其症多与伤寒相似，但伤寒初病，末至烦渴，暑初病即渴，伤寒脉必浮盛，暑脉虚弱，为不同耳。

医方利湿门  ***************************
●五苓散　治太阳病，发汗后，大汗出，胃中干，烦躁不得眠，欲饮水者，少少与之，令胃气和则愈。若脉浮，小便不利，微热消渴者，此汤主之。并治中风发热六七日不解而烦，有表里症，渴欲饮水，水入即吐，名曰水逆，及伤寒痞满，服泻心汤不解，渴而烦躁，小便不利。通治诸湿胀满，水饮水肿，呕逆吐泻，水寒射肺，或喘或咳，中暑烦渴，身热头痛，膀胱积热，便秘而渴，霍乱吐泻，痰饮湿疟，身痛身重。
土炒白术　茯苓　猪苓（各钱半）　泽泻（二钱）　肉桂（五分）
无真桂，用桂心一钱；有表末解，用桂枝一钱，灯心草引，煎汤温服。加重分量，晒研细末。灯草汤，每调服三钱，服后多饮热水，汗出而愈。伤暑者，内加朱砂末；加制苍术，治脾胃寒湿。
●茵陈五苓散
五苓加茵陈二钱。治湿热发黄，便秘烦渴。
●春泽汤
五苓加人参、炙草一钱。治无病而渴，病愈后渴。
●节庵导赤散
五苓加滑石三钱，甘草、栀子一钱，食盐调服。治热蓄膀胱，便秘烦渴。再加茵陈，治中湿发黄；再加木通，治湿水结胸。
●胃苓汤
五苓加制苍术钱半，炒厚朴、陈皮、甘草各一钱，姜枣引。治中暑伤湿，夹食停饮，腹痛泄泻，及口渴便秘。
●渗湿汤
五苓加苍术、厚朴、陈皮、甘草、香附、川芎各一钱，酒炒川连、炒研砂仁各五分。治中湿兼伤食者。再加羌活、防己、黄芩，治表里湿盛。
●薷苓汤
五苓加姜汁炒川连八分，姜炒厚朴、陈香茹各钱半。治伤暑泄泻，口渴心烦。
●柴苓汤
五苓加柴胡二钱，人参、法半、黄芩、炙草各一钱，姜枣引。治泄泻发热作渴，疟疾热多寒少，口燥心烦者。
●四苓散
五苓去肉桂。治五苓诸症，无恶寒头痛之表症者。
四苓加黄连，主治暑毒入心，发热烦渴，小便不利，自汗身重。
四苓加苍术、白芍、甘草、条芩、羌活、栀仁，治表里湿盛。
●猪苓汤　治阳明病，脉浮，发热，渴饮，尿秘；少阴病，下利六七日，咳而呕，烦渴不得眠；及湿热黄疸，口渴溺赤。
猪苓　茯苓　泽泻　阿胶　滑石末
煎服。
●茯苓甘草汤　治伤寒，水气乘心，厥而心下悸，或汗出不渴，及膀胱府咳，咳而遗尿。
茯苓　桂枝（各三钱）　炙草（钱半）　生姜（四钱）
●半夏茯苓汤　治卒呕吐，心下痞，膈间有水，眩悸。
制半夏（六钱）　生姜（三钱）　茯苓（二钱）
加丁香一钱，治支饮，呕吐不渴，亦治黄疸。
●越婢汤　治风水，恶风，一身尽肿，脉浮，不渴，续自汗出，无大热者。
麻黄（三钱）　石膏末（四钱）　生姜（钱半）　甘草（一钱）　红枣（二枚）
恶风甚，加炮附子。
●越婢加苍术汤
前汤加制苍术二钱，不用枣引。治溢饮喘咳，及风水，肿从头面肿至腰止，乃因外感风邪，用此汗之。
●肾著汤　治伤湿身重，腹痛腰冷，尿利不渴，饮食如故，病属下焦。并治胞瘅，膀胱热痛，涩于水便，上为清涕。
炮姜　茯苓（各四钱）　炙白术　炙草（各二钱）
或加杜仲、牛膝、泽泻、桂心。肾病用脾药益土，正所以制水也。
●舟车丸　治水肿水胀，形气俱实。
炒灱黑丑（一两）　酒浸大黄（五钱）　甘遂　大戟（各二钱半。面裹，煨熟）　青皮　芫花（俱用醋炒）　陈皮（各三钱）　木香（钱半）　轻粉（三分）
共研极细，面糊小丸。空心，姜汤，每下一钱，便利三五次为度。
●浚川散　治肿胀实症。
炒黑丑（四钱）　炮去皮郁李仁　大黄　芒硝（各二钱）　面裹煨甘遂（一钱）　轻粉（一分）
晒研极细。姜汤，每下五分。
●疏凿饮子　治通身水肿，喘渴便秘。
羌活　秦艽　商陆　槟榔　木通　椒目　泽泻　大腹皮　茯苓皮　赤小豆　生姜皮（等分）
煎服，以取汗利。
●实脾饮　治肢体浮肿，色瘁声短，便利不渴。
炙白术　炒厚朴　茯苓　木瓜（各钱半）　炙草　木香　大腹皮　炮附子　炮黑姜　煨研草蔻（各一钱）　姜　枣（引）
●金色鲤鱼汤　治脾虚肿胀，日久不愈。
金色鲤鱼重一斤者，隹去肠肚，和冬瓜皮、葱白，水煮极烂。食肉饮汤，作数服。
●沉香琥珀丸　治湿水肿。
沉香（无沉香以木香代）　炒葶苈子　郁李仁（泡去皮，各四钱）　琥珀　防己　泽泻　陈皮　赤茯苓　炒苏子　去皮尖炒杏仁（各三钱）
共晒研极细，蜜糊丸，梧子大，研麝香末五分，滚丸为衣。白汤，每下二钱。
●茯苓导水汤　治虚人水肿，用此外散内清。
土炒白术　去心麦冬　赤茯苓　桑白皮　泽泻　木瓜　陈皮　苏叶（各一钱）　炒研砂仁　大腹皮　木香　槟榔（各五分）　灯心（引）
治子肿，神效。
●调中健脾丸　治脾虚肿胀，凡胃口气痛。
沙参　蜜耆　制半夏　苍术　炒白芍　陈皮（各一两）　土炒白术　醋煮香附　炒苡仁　山楂肉　茯苓（各二两）　去油栝蒌仁　炒萝卜子　炒苏子　煨草果　五加皮　泽泻（各五钱）　吴萸汤　炒黄连（二钱）　木香（三钱）
晒研极细，煮面糊丸，梧子大，白汤下二钱，日三服。
●贴脐饼　治湿水，肿自腰起，至两足止，乃脾经湿热。
巴豆肉（四钱）　水银（二钱）　硫黄（一钱）
共研成饼，先用新棉一片，包饼贴放脐上，以布缚定，待泻下恶水三五次，方取去，食米粥补住。虚羸人隔一日取下，三次。
又法：捣烂生商陆根，作饼，杯口大，实贴脐心，以布缚住，水自小便出矣。
又法：田螺肉五枚，大蒜五个，车前子三钱，照前法捣，贴脐心，以取便利。
●麦门冬汤　治肢体皆肿。
去心麦冬（五钱，姜汁炒黄）
和粳米五钱，煎服。
●厚朴散　通治单腹鼓胀，肠覃气实者。
炒青皮　枳壳　厚朴　陈皮　槟榔（各五钱）　木香　甘遂　大戟（各二钱）
晒研极细。白汤，调下一钱，日三服。
●朴香散　治中寒胀满，不思饮食，脉迟弱者。
姜炒厚朴（一两）　炮附子（五钱）　木香（三钱）
晒研细末。姜汤，每下二钱。
●五皮饮　治水肿胀满，上气喘急，腰下肿者。
五加皮　茯苓皮　大腹皮　生姜皮　地骨皮（等分）
煎服。或去五加，用陈皮，或用桑白皮。
●五子五皮饮
前方加苏子、萝卜子、葶苈子、山楂子、香附子（俱炒香）等分。煎服。治通身先肿，而后喘急，上气不得卧。
●寒胀中满分消汤　治中寒胀满，便闭肢冷，食入反出，腹冷心痞等症。
炮川乌　毕澄茄　人参　当归　乾姜　生姜　麻黄　柴胡　泽泻　茯苓（各一钱）　黄连　吴萸　青皮　益智　厚朴　草蔻　升麻　黄柏（俱酒炒）　黄耆　法半　木香（各五分）
煎服。
●热胀中满分消汤　治中满热胀、鼓胀、气胀。
姜炒厚朴（二钱）　川连　条芩　知母　枳实（俱酒炒）　法半　茯苓　陈皮　泽泻（各一钱）　乾姜　姜黄　甘草　猪苓　炙白术　炒砂仁　人参（各三分）
煎服。
●枳实分消汤　治胀满发热，便秘脉数。
面炒枳实（钱半）　姜炒厚朴（三钱）　酒炒大黄（一钱）　炙草　桂心（各五分）　生姜皮（引）
●治蛊胀方
黑丑　甘遂　木香（各五分）
研末，劈开猪腰子，纳药入内，用线扎住，湿纸包裹，入燃灰中煨熟。空心，嚼服，白汤送下。不效再服。
●厚朴温中汤　治虚寒肿胀，及客寒犯胃，胃口时痛。
姜炒厚朴　炒研草果　炮姜　茯苓　陈皮　炙草（各钱半）　木香（五分）
煎服。寒甚，加桂心、附子。
●茵陈蒿汤　治阳明病，发热，但头汗出，身无汗，小便不利，渴饮水浆，此为瘀热在里，必发黄，腹满，脉沉实。
茵陈（六钱）　酒浸大黄（二钱）　炒栀子（二枚）
煎汤，温服。俟尿利如皂角汁一宿，腹减，黄从小便出也。
●麻黄茵陈醇酒汤　治阳黄表实。
茵陈　麻黄（等分）
酒水兑煎。温服取汗。
●加味玉屏散　治黄汗疸。
石膏（三钱）　茵陈　黄耆　炙术　防风（各钱半）
煎服。
又方：研蔓青子末，白汤调下钱半，日三服，俟尿白即愈。
●胃疸汤　治谷疸，热不实而脉虚，用此清解。
茵陈　陈皮　制苍术　白术　茯苓　猪苓　泽泻　防己　秦艽　葛根　炒连　栀仁
●肾疸汤　治女劳疸，形气虚者。
人参　炙白术　制苍术　茯苓　猪苓　泽泻　葛根　升麻　柴胡　羌活　独活　甘草　防风　炒神麴　酒炒黄柏　黄芩　生姜（引）
●石膏散　治女劳疸，面额黑，少腹急，小便自利，形气实者。
煅石膏　净滑石（等分）
研末。每用二钱，大麦汤调，日三服。
●羌活胜湿汤　治湿气在表，头痛头重，或腰脊重痛，一身尽痛，微热昏倦，凡膀胱经气不通行，风湿郁结，肩背痛者，皆随症加味。
羌活　独活（各二钱）　川芎　藁本　炙草　防风（各一钱）　蔓荆子（六分）　生姜（引）
如身重，腰中沉沉然，中有寒湿也，加酒洗防己、炮附子；肩背常痛不止，气郁滞痛也，加木香、香附、陈皮；时痛时止，气虚郁痛也，加人参、蜜耆、升麻、柴胡；夜痛甚，时或止者，血虚郁痛也，加当归、炒芍；夜痛不止，血瘀郁痛也，加红花、姜黄、灵脂；痛则肩项牵强，风气郁盛也，加威灵仙；痛则沉重，湿气郁盛也，加制苍术、白术；痛则呕眩，痰风郁结也，用此汤吞送白丸子（方见痰门）。
●羌活除湿汤　治湿因外中，身痛昏冒，便溏浮肿。
羌活　藁本　升麻　柴胡　防风　制苍术（等分）
煎服。
●升麻除湿汤
即前胜湿汤去川芎，加苍术、黄耆、升麻、当归，治水疝肿大，阴汗不绝。再加炒曲、麦芽、猪苓、泽泻，去黄耆、当归，治脾虚风湿泻痢。
●羌活导滞汤　治脚气里实，热盛便秘。
羌活　独活　防己　当归　酒炒大黄（各钱半）　炒枳实（八分）
煎汤。热服，取汗下。
●胜湿饼子　治脚气湿盛，肿而重痛。
黑丑　白丑　甘遂（各五钱）　荞麦粉（二两）
共研极细，水和作饼，每重三钱，蒸熟。每食一饼，茶汤呷下。
●攒风散　治脚气表实无汗。
麻黄　桂枝　炙草　萆薢　炮川乌　制杏仁
煎服。
●加味苍柏散　治湿热脚气，脉症实者。
制苍术　白术　酒炒黄柏　知母　羌活　独活　防己　木瓜　木通　甘草　当归　生地　牛膝　槟榔　赤芍　生姜
●当归拈痛汤　治湿热相搏，肢节烦痛，肩背沉重，或遍身痛，脚气肿痛，腿足生疮，脓水不绝，及湿热发黄，脉沉实紧数动滑者。
茵陈　苦参　条芩　知母（俱用酒炒）　制苍术　炒白术　当归　炙草　羌活　防风　升麻　泽泻　猪苓
每味一钱。煎汤，空心服。
●八正散　治湿热下注，咽乾口渴，少腹急满，小便不通，或淋痛尿血，或因热为肿。
木通　瞿麦　扁蓄　大黄　滑石末　甘草梢　车前子　炒栀子（各钱半）　灯草（引）
气滞，加木香；血淋，加生地、郁金；大便燥结，加牛膝、郁金；膏淋，加制苍术；气淋，加木香、石韦、乌药、冬葵子。
●木通散
八正内加赤茯苓、枯黄芩、薄荷少许。治大小便秘。
●萆薢分清饮　治阳虚白浊，小便频数，漩白如油，名曰膏淋。
川萆薢　石菖蒲　盐水炒研益智仁　乌药　茯苓（各二钱）　甘草梢（一钱）
煎服。
●珍珠粉丸　治赤白浊带属湿热者。
炮黑姜　炒神麴　酒炒黄柏　炒椿根皮（各一两）　滑石（二两）　青黛蛤粉（各五钱）
研末，面糊小丸。盐汤，每下二钱。
●琥珀散　治气淋、血淋、膏淋、砂淋。
滑石（四钱）　琥珀　木香　当归　扁蓄　木通　郁金（各二钱）
共研极细。灯草汤，每下二钱。尿秘，加冬葵子。
●珀珠散　治尿血成块，堵塞精窍，胀痛欲死。
琥珀（一钱）　珍珠（五分）　朱砂（八分）　滑石（六钱）　粉甘草（钱半）
共研极细，筛末，分作三贴。木通煎汤，空心调下，日三服，自愈。
●滋肾散　治赤白浊带，下焦虚热者。
川萆薢　去心麦冬　去骨远志　盐水炒菟丝　酒炒黄柏（各钱半）　五味子　淡竹叶（各一钱）　灯草（引）
●滋肾丸　又名通关丸。治肾虚，湿热壅于下焦，脚膝无力，阴痿阴汗，冲脉上冲而喘，及下焦邪热，口不作渴而小便癃闭。
酒炒黄柏（二两）　酒炒知母（一两）　肉桂（一钱）
研极细末，蜜为丸，梧子大。盐汤，每下二钱，空心，日三服。肾虚目昏，内去肉桂。

医方润燥门  ***************************
●琼玉膏　治肺虚肺痿，乾咳嗽。
乾地黄一斤，水浸透，捣极烂，入砂锅内，水熬成糊，布绞去渣，再和白蜜半斤，慢火炼成膏。另研茯苓三两，人参一两（无人参，代以北地沙参三两）。共研极细末，筛，入前膏内，搅匀，用磁瓶盛贮，谨封瓶口，坐滚汤锅中，慢火煮三炷香久。白汤，每化服一匙。
●炙甘草汤　治伤寒，脉结代，心悸动，及肺痿咳多呃逆燥症。
炙草　生姜　桂枝（各钱半）　麦冬　麻仁（各三钱）　生地（六钱）　人参　阿胶（各一钱）　枣（引）
酒煎。
●润燥生津汤　治内燥，津液枯竭。
当归　白芍　熟地　栝蒌仁　去心麦冬　天冬（各三钱）　不去皮尖桃仁（七粒）　红花（五分）
煎服。
●清燥汤　治肺受湿热，胸满喘促，头眩体重，面白食少，口渴便秘，及身痛痿躄。
蜜耆（钱半）　制苍术　白术　茯苓　陈皮　当归　生地　泽泻　麦冬（各一钱）　人参　升麻　柴胡　猪苓　炙草　五味子　炒神麴　酒炒川连　黄柏（各五分）
煎服。
●清肺汤　治肺金燥热，喘嗽稠痰。
去心麦冬　天冬　知母　贝母　条芩　陈皮　桑皮　甘草
煎服。或按后痰门二陈汤加减法。
●救肺汤　治肺气本虚，燥郁喘咳，及诸气膨胀，诸痿喘呕。
经霜桑叶　熟石膏（各三钱）　去心麦冬　炒研麻仁　蛤粉炒阿胶　沙参　甘草（各钱半）　去皮尖杏仁　蜜炙枇杷叶（各五分）
血枯，加生地；热甚，加羚羊角末。
●养肺汤　治肺胃虚寒，咳嗽喘急，及年久劳嗽，吐血气腥。
人参　炙草　蛤粉炒阿胶　蜜炒桑皮　罂粟壳　酒炒知母　地骨皮（等分）　乌梅　红枣（引）
●泻肺汤　治肺燥积热，喘咳稠痰，色黄而多，胀满便秘。
沙参　桔梗　连翘　枯芩　薄荷　栀子　桑皮　枳壳　酒煨大黄　去皮尖杏仁（等分）
煎服。
●泻肺丸　治燥实喘嗽，痰稠腥秽，气促痞闷。
去油栝蒌仁　炒葶苈　去皮尖杏仁　酒炒大黄　黄连　黄芩　法半　贝母　郁金
研末，面糊丸。白汤下二钱。
●清燥宁嗽丸
胆星（一两）　花粉　贝母　前胡　桔梗　桑皮　陈皮　炒黄芩　去皮杏仁（各七钱）　甘草（五钱）
研末，蜜丸，青黛滚衣。姜汤，每下二钱。
●滋燥养荣汤　治火烁肺金，血虚外燥，皮肤皱揭，筋急爪枯，或大便风秘。
当归（三钱）　生地　熟地　酒炒黄芩　白芍　秦艽（各钱半）　防风　甘草（各一钱）
●润肠丸　治肠胃有伏火，大便秘涩，全不思食，风结血结。
大黄　归尾　羌活　秦艽（各五钱）　去皮尖桃仁　去壳麻仁（各一两）
研末，蜜丸。白汤下二钱。
●通幽汤　治幽门不通，上冲吸门，噎塞不开，气不得下，大便艰难胀满者。
当归身　制桃仁　升麻　红花　生地　熟地　炙草（各钱半）
或加槟榔五分。
●韭汁牛乳饮　治胃脘有死血，乾燥枯藁，食下作痛，翻胃，便秘。
捣韭菜汁，和牛乳等分，姜汤调匀，时时呷之。
●膈噎方
韭汁散瘀，竹沥、姜汁消痰，童便降火，人乳润燥补血，芦根汁止呕，茅根汁凉血，甘蔗汁和胃。随症用汁，或加烧酒，烫热服之。
●麻仁苏子粥　治产后大便不通，及老人风秘。
大麻仁　净苏子（等分）
洗净，同研极细，用布袋盛，入水中摆出净粉，取粉煮粥，啜之。
●本事黄耆汤　治心中烦躁，不生津液，不思饮食。
蜜黄耆　五味子　去心麦冬　天冬　熟地　白芍　炙草　茯苓　北地沙参（等分）　乌梅　姜　枣（引）
●竹叶黄耆汤　治气血两虚，胃热作渴。
生地　淡竹叶（各二钱）　当归　川芎　黄耆　人参　白芍　甘草　去心麦冬　酒炒黄芩　制半夏　熟石膏（各一钱）
煎服。
●地黄饮子　治消渴烦躁，咽乾面赤。
生地　熟地　人参　蜜耆　炙草　泽泻　去心天冬　麦冬　蜜炙枇杷叶　金钗石斛（各一钱）　炒枳壳（五分）
煎服。
●白茯苓丸　治肾消，两腿渐细，腰脚无力。
茯苓　花粉　黄连　萆薢　人参　元参　熟地　石斛　覆盆子（各五钱）　焙灱鸡内金（十五具）
晒灱，研末，炼蜜为丸，梧子大。煎磁石汤，每下二钱，盐汤下亦可，日三服。
●消渴方　治中消，胃热，善消水穀。
黄连　花粉（等分）
研极细，捣取生地汁、生姜汁，和白蜜、牛乳各一杯，调匀前药末，如稀粥状。每用一杯，坐滚汤烫热，徐徐嚥下。
●麦门冬饮　治火逆上气，咽喉不利。
去心麦冬（五钱）　制半夏　人参　炙草　粳米（各二钱）　红枣（二枚）
●五汁饮　治三阳热结，呕吐呃噎。
芦笋汁　荸荠汁　甘蔗汁　生姜汁　竹沥
各取汁半杯，和匀，滚汤冲服。
●久漱方
白蜜（一斤）　捣生姜汁（二斤）
和匀，用铜罐盛贮，称记斤两，慢火熬至姜汁化尽，惟有蜜一斤在上，则取起，待冷，每挑枣大一丸，口中噙化，徐徐嚥下，日三服。
●十味煎　治久嗽，将成肺痿，或成肺痈，及骨蒸唾血，小水短赤，唇口乾焦。
去心麦冬　桑白皮　地骨皮　生地　葛根（各二钱）　红枣肉（三枚）
同煎浓汤，布滤去渣，再入罐内，加生姜汁、竹沥、白蜜，人乳各半杯，同熬如稀粥状。夜卧时烫热，口中噙化，嚥下，日服亦可。

医方泻火门  ***************************
●黄连解毒汤　治一切火热表里俱盛，狂躁心烦，咽乾口燥，壮热乾呕，妄语不眠，吐血衄血，热甚发斑。
黄连　黄芩　黄柏　栀子（各二钱）
煎汤，温服。
●栀子金花汤
前汤加大黄等分。治前症兼便秘、腹胀满者。
●半夏泻心汤　治伤寒下之早，胸满而不痛者，为痞，身寒而呕，饮食不下。
姜制半夏　人参　乾姜　炙草　黄芩（各三钱）　黄连（一钱）　大枣（二枚）
●甘草泻心汤
前汤去人参，用甘草四钱。治伤寒中风，医反下之。下利完穀不化，腹中雷鸣，心下痞硬而满，乾呕而烦，医复下之，其痞益甚，此非热结，但以胃虚客气上逆，故使痞硬，用此和而泻之。
●生姜泻心汤
前汤减乾姜一半，加生姜四钱。治汗解后，胃中不和，心下痞硬，乾噫食臭，完穀不化，胁下有水气，腹中雷鸣下利。
●大黄黄连泻心汤　治伤寒心下痞，按之濡，关上脉浮。
酒浸大黄　川连（等分）
煎汤，热服。再加黄芩，名三黄泻心汤，治心下痞热，衄血吐血。
●附子泻心汤　治伤寒心下痞，而复恶寒汗出。
炮制附子　酒浸大黄（各二钱）　黄连　黄芩（各一钱）
煎服。
●白虎汤　治伤寒脉浮滑，表有热，里有寒，及三阳合病，脉浮大，腹满身重，难以转侧，口不仁而面垢谵语，遗尿，发汗则讝语，下之则头上生汗，手足逆冷，自汗出者。通治阳明病，脉洪大而长，不恶寒，反恶热，头痛，自汗口渴，舌胎，目痛鼻乾，不得安卧，心烦身躁，日晡潮热，阳毒发斑等症。
石膏末（八钱）　知母（三钱）　甘草（一钱）　粳米（一合）
煎汤。温服。
●人参白虎汤
前汤加人参二钱。治伤寒无表症，但口燥心烦，渴饮者，及太阳中暍，身热汗出，恶寒足冷，脉微口渴。亦治膈消、伤暑等症。
●白虎苍术汤
前汤加制苍术二钱，治中热伤暑，湿盛身重，脉沉有力。
●白虎解毒汤
白虎加黄连、黄芩、黄柏、栀子。治热盛乘心，神昏狂乱。
●桂枝白虎汤
白虎加桂枝二钱。治疟，疟但热无寒，骨节疼痛，时呕者。白虎加桂枝、酒芍、生姜、人参、红枣，名桂枝合白虎汤，治前症多汗。
●柴胡白虎汤
白虎加柴胡三钱，人参、法半、黄芩、生姜各钱半，红枣引，治瘅疟等症。内去人参、姜枣，治暑嗽喘渴。
●竹叶石膏汤　治伤寒解后，虚羸少气，气逆欲吐，及伤暑虚渴。
石膏末（四钱）　去心麦冬　淡竹叶　炙草　人参　法半（各二钱）　粳米（一合）　生姜（引）
●龙胆泻肝汤　治肝胆实火、湿热，胁痛，耳聋，胆溢口苦筋痿，阴汗阴肿阴痛，白浊，尿血。
胆草　黄芩　栀子（俱用酒炒）　当归　生地　泽泻　木通　柴胡　甘草　车前子（各一钱）
煎服。去黄芩、栀子、甘草，治前阴热痒、臊臭。
●左金丸　治肝火燥盛，左胁作痛，吞酸吐酸，筋疝痞结。
姜汁炒黄连（六钱）　盐水泡吴萸（一钱）
共研极细，水为小丸。白汤，每下一钱。
●升阳散火汤　治肌热表热，四肢发热，骨髓中热，热如火燎，扪之烙手。此得之血虚，及胃虚过食冷物，抑遏阳气于脾土，宜服此汤。
柴胡（二钱）　升麻　葛根　羌活　独活　白芍　防风（各一钱）　人参　甘草　炙草（各五分）　姜　枣（引）
●火郁汤
前汤去人参、独活，加葱白，治内热外寒，脉沉而数，火郁无焰者。
●节庵升阳散火汤　治伤寒，叉手冒心，循衣摸床，谵语昏愦。
去心麦冬　土炒白术　人参　炙草　陈皮　茯神　当归　白芍　柴胡　黄芩　姜　枣（引）
有痰，加制半夏；便秘谵语，烦渴，加酒炒大黄；泻利，倍白术，加升麻。
●凉膈散　治心火上盛，中焦燥实，烦躁口渴，目赤头眩，口疮唇裂，吐血衄血，大小便秘，诸风瘛瘲，胃热发狂，并治斑疹，小儿惊急，痘疹黑陷。
连翘（二钱）　酒浸大黄　芒硝　甘草（各一钱）　酒炒黄芩　黑栀仁　淡竹叶　薄荷（各六分）　生蜜（引）
上中焦积热，加升麻、石膏；下焦积热，加滑石末。
●消毒凉膈散
前方加炒研牛蒡、芥穗、防风、桔梗，治咽喉赤热肿痛。
●当归龙荟丸　治肝胆火盛，惊悸搐搦，烦躁狂越，头晕目眩，耳鸣耳聋，胁痛牵引少腹，肠胃燥涩，咽膈不利，肝热移肺咳嗽。
黄连　黄柏　黄芩（俱酒炒）　当归　胆草　黑栀仁（各一两）　酒浸大黄　芦荟（各五钱）　青黛　木香（各二钱）
晒研极细，蜜为小丸，研麝香末五分，滚丸为衣。姜汤，每下二钱。
●抑青丸　治左胁痛甚。
煎吴萸汤，浸黄连一宿，研末，蜜丸。白汤下二钱。
●泻青散　治肝火郁盛，多怒多惊，不能安卧，或目赤肿痛。
胆草　黑栀仁　川芎　当归　羌活　防风　柴胡　白芍　酒炒大黄　淡竹叶　薄荷叶（等分）
煎服。
●泻黄散　治脾胃伏火，口燥唇乾，口疮口臭，烦渴易饥，热在肌肉，遇夜尤甚者。
肉防风（二两）　黑栀仁　藿香　石膏（各五钱）　甘草（一两）
焙灱，研末。蜜汤和酒，每调服二钱，空心，日三服。
●钱乙泻黄散　治同前症，或唇口皱裂。
升麻　防风　白芷　黄芩（各钱半）　金钗石斛　炒枳壳　制半夏　甘草（各一钱）
煎服。
●泻白散　治肺经伏火，皮肤蒸热，洒淅恶寒，日晡尤甚，喘嗽气急。
桑白皮　地骨皮（各二钱）　甘草（一钱）　粳米（二百粒）
热甚，加川连五分；无汗，加麻黄、杏仁；面赤喘嗽，加酒炒黄芩；喘急呕逆，加制半夏、青皮、陈皮；火郁失音，加诃子、桔梗；面浮喘嗽，不得卧者，加炒葶苈子。
●泻白后方　治饮酒伤肺，气出腥臭，唾涕稠黏，咽嗌不利，口苦干燥。
前方去甘草、粳米，加麦冬、五味、知母、枯芩、桔梗、葛根。
●甘露饮　治胃中湿热，口臭喉疮，齿龈宣露，吐衄牙宣。
生地　熟地　石斛　茵陈　甘草　黄芩　炒枳壳　去毛枇杷叶　去心天冬　麦冬（等分）
煎服。
●清凉甘露饮
前方去熟地，加羚羊角末、银柴胡、淡竹叶。
●桂苓甘露饮　治中暑受湿，引饮过多，头痛烦渴，湿热便秘。
滑石末（二钱）　寒水石　石膏末　甘草（各一钱）　炙白术　猪苓　茯苓　泽泻　桂心（各五分）
●清胃散　治胃有积热，上下牙痛，牵引头脑，满面发热，其牙喜凉恶热，或牙龈溃烂，牙宣出血，或唇口腮颊肿痛。
当归　生地　丹皮　石膏末（各二钱）　升麻　黄连（各一钱）
煎服。牙根肿痛，不出血者，加芥穗、防风。
●清胃泻火汤　治上焦实热，心胃火盛，口舌咽唇肿痛。
连翘　桔梗　黄芩　生地　元参　葛根（各一钱）　炒连　栀子　酒炒大黄　升麻　甘草　薄荷（各五分）
●导赤散　治小肠有火，便赤淋痛，面赤狂躁，口糜舌疮，咬牙口渴。
生地　木通　甘草梢　淡竹叶（各二钱）　灯草（引）
加黄连，名泻心导赤散。
●清金导赤散
前方加黄连、黄芩、栀子、麦冬、泽泻。治心肺蕴热，便秘。
●清心散　治舌黑起茨。
黄连　麦冬　麻仁　木通　赤茯苓　甘草　枳壳　栀仁等
服。
●清中汤　治火郁腹痛。
炒连　栀仁　煨研草果　法半　陈皮　甘草　茯苓等
服。
●黄连清心汤　治心有所慕，烦躁梦遗，此君火既动，相火随之。法当治心。
酒炒川连　石菖蒲　炙草（各五分）　当归　生地　茯神　沙参（各钱半）　去心麦冬　炒枣仁　远志肉　白莲肉（各一钱）
空心，煎服。
●莲子清心饮　治忧思抑郁，发热烦躁，或酒色过度，火盛剋金，咽乾口苦，渐成消渴，遗精淋浊，遇劳即发，四肢倦怠，五心烦热，夜静昼甚，及女人崩中带下。
白莲肉（去皮心）　人参　蜜耆　茯苓　柴胡（各钱半）　去心麦冬　酒炒黄芩　地骨皮　车前子　炙草（各一钱）
空心，日二服。
●莲花饮　治肺热消渴初起。
莲花须　白莲肉　花粉　葛根　沙参　茯苓　知母　甘草（各钱半）　五味子　淡竹叶（各一钱）
煎汤，频频服。
●导赤各半汤　治越经症（解见二卷辨症后）。
人参　茯神　黄连　黄芩　知母　栀子　甘草　麦冬　滑石末　犀角末　灯心　姜　枣
●加减升阳汤　治撮空症（解见二卷辨症后）。
人参　当归　炒芍　麦冬　柴胡　炒芩　陈皮　茯神　炙草　炙白术　姜　枣（引）
痰盛，加法半。
●连翘解毒汤　治颐毒肿痛。
羌活　独活　花粉　连翘　芥穗　防风　升麻　柴胡　甘草　桔梗　川芍　归尾　苏木　红花　炒研牛蒡　白芷梢（各一钱）
煎汤，热服。
●普济消毒饮　治大头天行，初觉憎寒体重，次传头面，肿盛，目不能关，上气喘促，咽喉不利，口渴舌燥。
酒炒黄连　黄芩（各二钱）　陈皮　元参　甘草　桔梗　柴胡　连翘　板蓝根（各一钱）　马勃　殭蚕　升麻　薄荷　炒研牛蒡（各五分）
煎汤，频服。便秘，加酒炒大黄；或加分量，研末，蜜汤时时调服。
●黄连消毒饮　治大头瘟疫，表里俱病。
羌活　白芷　芥穗　防风　柴胡　甘草　桔梗　川芎　连翘　枳壳　炒连　炒芩　炒研牛子　射干（各一钱）　姜　枣（引）
频频温服。
●消斑青黛饮　治阳毒发斑。
青黛　川连　人参　栀子　升麻（各五分）　元参　甘草　知母　柴胡　生地　石膏末　羚羊角末（各一钱）
便秘，去人参，加大黄。
●消毒犀角饮　治阳毒发斑，头项背痛，狂躁詈骂，咽肿吐血。
犀角（如无，代以黄连）　炒研牛蒡　芥穗　防风　连翘　甘草　条芩　薄荷（等分）
煎服。
●升麻葛根汤合消毒犀角饮
前方加升麻、葛根、酒洗白芍，去条芩、薄荷，治斑疹尚未出透者。
●柴胡清骨散　治骨蒸劳热。
银柴胡（钱半）　童便淬炙鳖甲（二钱）　胡黄连　地骨皮　青蒿　秦艽　去毛知母（各一钱）　炙草（五分）
煎服。
●大黄青蒿汤　治积热骨蒸。
大黄　青蒿（各三钱）　猪胆汁（一合）
童便煎服。
●秦艽鳖甲散　治风劳骨蒸，午后壮热，咳嗽盗汗，脉细数者。
醋炙鳖甲　地骨皮　银柴胡（各二钱）　秦艽　知母　当归　青蒿（各一钱）　乌梅（引）
汗，加黄耆。
●黄耆鳖甲散　治虚劳客热，五心烦热，日晡发热，咳嗽咽乾，自汗食少。
蜜炙黄耆　醋炙鳖甲　天冬（各钱半）　秦艽　柴胡　茯苓　知母　生地　白芍　炙草　桔梗　紫菀　桑皮　法半　地骨皮（各一钱）　人参　肉桂（各五分）　生姜（引）
●秦艽扶羸汤　治肺痿，骨蒸成劳，咳嗽声哑，自汗，形羸，困倦。
银柴胡（二钱）　秦艽　人参　当归　地骨皮　醋炙鳖甲（各钱半）　制半夏　紫菀　炙草（各五分）　姜　枣（引）
多服可愈。或加桔梗、贝母。
●石膏散　治骨蒸，脉长，有汗。
研石膏末，白汤调服二钱，以热退为度。
●二母散　治肺劳有热。
炒知母　贝母（等分）
研末。白汤，每调下二钱。
●利膈汤　治脾肺火郁，虚烦上壅，咽痛生疮。
炒研牛蒡　芥穗　防风　薄荷　桔梗　甘草　沙参（等分）
或加元参、殭蚕。
●清咽利膈汤　治喉科总方。
炒研牛子　芥穗　防风　连翘　栀子　桔梗　元参　薄荷　甘草　炒连　炒芩　银花　大黄　芒硝　淡竹叶（等分）
煎服。便利，去硝黄。
●牛蒡解毒汤　治酒毒喉痹。
炒研牛子　酒炒青皮　升麻　桔梗　条芩　花粉　甘草　元参　炒连　栀仁　连翘　葛根　生地　炒神麴（等分）
煎服。
●元参升麻汤　治发斑咽痛。
元参（五钱）　升麻　甘草（各二钱）
煎汤。频服。
●玉屑无忧散　治喉风喉痹，咽喉肿痛，咽物有碍，或风涎攻注，口舌生疮，大人酒症，小儿奶癖，及骨屑哽喉。
贯众　黄连　元参　芥穗　茯苓　甘草　滑石　炒砂仁　山豆根（各五钱）　硼砂　寒水石（各三钱）
晒研极细。每用一钱，入口噙咽，徐以白汤呷下，日三服。能除三尸，去八邪。
●甘桔汤　治少阴咽痛喉痹，肺痈吐脓，乾咳无痰，火郁在肺，亦治心藏发咳，咳则心痛，喉中介介如梗状者。
甘草（二两）　桔梗（五钱或等分）
煎服。
加味法：失音，加诃子；声不得出，加法半；上气，加陈皮；涎嗽，加知母、贝母；咳渴，加五味子；酒毒，加葛根；呕，加生姜、法半；吐脓血，加紫菀：肺痿，加炒阿胶；痞满，加枳实；胸膈胀，加炒枳壳；面肿，加茯苓；肌肤痛，加黄耆；目赤，加栀子、大黄；痰毒，加大黄、炒牛蒡；发斑，加芥穗、防风；不眠，加栀子；上焦风热，加芥穗、防风、连翘、薄荷；热壅喉闭，加炒牛蒡、栀子、连翘、薄荷、条芩；中风不语，加诃子，童便煎。
●枳桔汤　治胸中痞塞，噫气吐酸，或咳者。
面炒枳壳　桔梗（等分）
煎服。
●半夏汤　治少阴病，咽痛，因风寒与痰者。
制半夏　桂枝　甘草（等分）
煎服。
●苦酒汤　治前症。
半夏（十四粒）
鸡蛋一个，开孔，去黄，纳半夏在内，以醋淹满，架炭火上烧，令三滚，取起，用苦酒汁含口中，嚥下。不愈，再制一服。
●猪肤汤　治下利，咽痛，胸满，心烦。
猪肤一斤，煮汁，滤去渣，加白粉五合，白蜜一升，调匀，再熬成糊。分作六服，嚥下。皆系仲景古方。
●香连丸　治赤白痢疾，脓血相杂，里急后重。
捶碎黄连二两，煎吴茱萸一两，取汤，浸连，炒灱，和木香片五钱，共研极细，煮米醋糊为小丸。每用二钱，米汤送下。或等分，蜜为丸；或加石莲肉，治噤口痢。
●参连开噤散　治噤口痢，脉大身热，舌赤唇红，不能饮食。
姜汁炒黄连　净石莲肉　人参（或以沙参代，等分）
研末。米泔，每调二钱，频频呷下。
●王瓜藤散
经霜王瓜藤茎叶，烧灰存性，香油调作饼子，黏脐心上，以布缚住，良久自减。治噤口痢。
●白头翁汤　治热痢渴饮。
白头翁（二钱）　秦皮　黄连　黄柏（各三钱）
煎服。
●加味三补丸　治郁火嘈杂，口苦嗌乾。
姜炒黄连　童便炒黄柏　酒炒黄芩　醋炒香附　法制苍术（等分）
研末，米汤糊丸。水下二钱。
●肾热汤　治肾热上蒸，耳流脓血，不闻人声。
真磁石（能吸铁者，打碎，煅红，醋淬七次，取末，三钱）　煅牡蛎　炙白术（各二钱）　去心麦冬　生地　白芍（各钱半）　甘草（一钱）　红枣（二枚）　葱白（三寸）
●辛夷散　治鼻生息肉，气息不通，不闻香臭。
净辛夷仁　北细辛（各三钱）　升麻　藁本　白芷　川芎　防风　甘草　木通（各五钱）
晒研极细。每用二钱，滚茶汤调下，日三服。此方可通用。
●苍耳散　主治鼻渊。
炒枯苍耳子（去茨）　净辛夷肉　薄荷叶（各五钱）　白芷（一两）
晒研细末。茶汤，每下二钱。
●苍耳汤　治鼻渊初起，风邪胜者。
炒枯苍耳子（一两）　辛夷（三钱）　白芷　薄荷（各二钱）　葱白（五寸）
温服，取汗。

医方除痰门  ***************************
●二陈汤　治诸痰饮，咳嗽胀满，呕吐恶心，头眩心悸。惟与燥痰不相宜。
姜汁煮制半夏（三钱）　去白陈皮　去皮茯苓（各二钱）　甘草（一钱）　生姜（引）
加味法：风痰，加泡南星、白附、殭蚕、天麻；热痰，加姜炒芩连、石膏、竹沥；寒痰，加乾姜、麻黄、桂心、北细辛、炮附子；气痰，加紫苏、香附、枳壳、厚朴；火痰，加石膏末、青黛、炒川连、栀子、黄芩；湿痰，加制苍术、炒白术、猪苓；食痰，加炒神麴、麦芽、莱菔子、枳实、山楂；郁痰，加香附、川芎、枳壳、厚朴；老痰，加炒枳实、栝蒌仁、杏仁、海石、芒硝；胁痰在皮里膜外，加炒白芥子；膈间风痰，气虚食少，加竹沥实，加荆沥；四肢痰饮，加竹沥、韭汁、姜汁；痰在肠胃，脉症实者，加甘遂、枳实、硝黄；顽痰胶固，加胆星、枳实、海石；膈上热痰，令作呕吐，加炒连、栀子、生姜；热痰嘈杂，去姜，加炒连、栀仁。加桔梗、炒枳壳，名枳壳二陈汤，治诸痰气。
●加味二陈汤
二陈汤加制苍术、炒枳壳、扁豆、姜黄。治痰攻眼肿，并酒家，手臂麻木重痛。二陈加乾姜，姜汁糊为小丸，治胸膈寒痰结聚。
●加味导痰汤
二陈加炒连、炒芩、炒仁、白术、香附、栝蒌仁。治舌黑晕眩，痰壅嗳气。再加人参、胆星、桔梗，治痰迷心窍。
●清晕化痰汤
二陈加炒枳实、黄芩、川芎、白芷、胆星、细辛、防风、羌活。治头晕目眩。气虚，加人参、炙白术；血虚，加当归、熟地；热盛，加炒连。
●豁痰汤
二陈加炒栀子、海桐皮、制苍术、炒枳壳、威灵仙、姜黄、香附、桔梗、川芎、当归、赤芍。治风痰郁结，肩揹走痛。
●痰气方
二陈加炒殭蚕、制苍术、白芷、川芎、枳壳、桔梗、麻黄、紫苏、羌活、乌药、香附，姜枣引。治痰气凝结，背心一点痛甚。
●三圣丸　治痰火嘈杂，心悬如饥。
陈皮　法半　姜炒川连
研末，蜜丸。
●橘皮汤　治乾呕哕气，手足厥冷。
陈皮　生姜（等分）
煎服。
●小半夏加茯苓汤　治水气，呕吐恶心。
法半　茯苓　生姜（等分）
煎服。
●陈皮半夏汤　治气盛，呕吐痰涎冷饮。
法半　陈皮　生姜（等分）
煎服。
●生姜半夏汤　治似喘不喘，似呕不呕，心中愦愦无奈者。
法半　生姜
煎服。
●润下丸　治膈中痰饮。
盐水浸陈皮（去白，八两）　蜜炙甘草（二两）
晒研细末，煮面糊为小丸。姜汤，每下二钱。
●都梁丸　治头痛风眩。
研碎白芷（四两）
蜜为丸，重一钱。嚼烂，茶汤嚥下。
●燥痰汤　治肺经燥痰，少而黏连，咯不易出，用此润燥。
旋覆花　枯芩　天冬　海石　朴硝　陈皮　贝母　枳壳　桔梗　去油栝蒌仁
煎服。
●半夏天麻白术汤　治太阴经痰厥，头痛眼黑，晕眩，头痛如破，身重如山，四肢厥冷，恶心，烦闷。
姜制半夏　炒麦芽（各钱半）　土炒白术　炒神麴（各一钱）　制苍术　蜜耆　人参　天麻　茯苓　陈皮　泽泻（各五分）　酒炒黄柏　乾姜（各三分）　大枣（二枚）
并治食滞头痛。
●清气化痰汤　治热痰变生诸症。
制半夏　胆星（各钱半）　去皮尖杏仁　去油栝蒌仁　面炒枳实　酒炒条芩　陈皮　茯苓（各一钱）　生姜（引）
●指迷茯苓丸　治痰饮停中脘，两臂疼痛，脉沉细者。
法半（二两）　茯苓（一两）　炒枳壳（五钱）　朴硝（三钱）
研末，姜汁糊为小丸。姜汤，每下二钱。
●三仙丸　治中脘停痰滞气。
法半　胆星　香附（等分）
研末，照前糊丸。服。
●百花膏　治喘嗽不已，或痰中带血。
百合　款冬花（等分）
晒灱，研末，炼蜜为丸，重二钱。临卧，姜汤化服。或加紫菀、乌梅。
●清肺饮　通治湿痰气逆，咳嗽，随症加味。
去皮尖杏仁　贝母　茯苓　陈皮　桔梗（各一钱）　甘草　五味子（各五分）　生姜（三片）
春月伤风，加防风、薄荷、紫苏、前胡；夏伤暑热，加桑皮、麦冬、知母、黄芩；秋伤湿热，加苍术、桑皮、枯芩、栀子；冬伤风寒，加麻黄、桂枝、乾姜、法半；凡火嗽，加净栝蒌仁、海石、青黛；食积痰嗽，加香附、枳实、炒曲、山楂；湿痰嗽，去贝母，加制半夏、胆星；燥痰黏连，加栝蒌、知母、天冬、麦冬；午前嗽，属胃火，加石膏、炒连；午后，合四物汤，加黄柏、知母、天冬、麦冬；黄昏嗽，属火浮于肺，倍用五味子，加诃子，敛而降之；肺虚，加人参；劳嗽见血，肺有热邪者，加当归、白芍、知母、天冬、阿胶、紫菀、款冬花。
●金沸草散　治肺经伤风，头目昏痛，咳嗽多痰。
旋覆花　赤茯苓　前胡（各一钱）　芥穗（钱半）　北细辛　法半　炙草（各五分）　姜　枣（引）
●旋覆花汤　治伤风痰嗽，心下嘈杂，口吐冷涎，脉沉迟或弦细。
旋覆花　法半　陈皮　炒芍　桔梗　赤茯苓（各钱半）　人参　桂心　乾姜　甘草　细辛（各五分）
●顺气消食化痰丸　治酒食生痰，胸膈膨闷，五更眩嗽。
姜制半夏　胆星（各四两）　醋炒青皮　香附　炒神麴　麦芽　炒苏子　山楂肉　炒去皮尖　杏仁　生莱菔子　葛根　陈皮（各五钱）
晒灱，研极细，姜汁煮面糊丸，如梧子大。每用二钱，姜汤送下，日三服。腹痛，磨木香汤送下。
●清热化痰汤　治痰火内发。
土炒白术　炒枳实　炒川连　条芩　去心麦冬　石菖蒲　法半　胆星　陈皮　茯苓　甘草　沙参　木香　竹茹　生姜
竹沥兑服。
●桂苓甘术汤　治心下有痰饮，胸胁支满，目眩。
茯苓（四钱）　桂枝　土炒焦白术（各三钱）　甘草（一钱）
煎服。
●涤痰汤　治中风，痰迷心窍，舌强不能言。
法半　胆星（各二钱半）　陈皮　茯苓（各二钱）　面炒枳实　石菖蒲　竹茹（各一钱）　人参　甘草（各五分）　生姜（引）
●控涎丹　治饮留于上下内外，凡忽患胸背手足腰项筋骨牵引钓痛，走移不定，或手足冷痹，气脉不通，此因痰饮留滞胸膈上下，勿误作瘫痪。
去心甘遂　去皮大戟　白芥子（等分）
晒灱，研末，煮面糊丸，梧子大。临卧，姜汤送下七丸，渐加至十丸。痰猛，再加二三丸；热痰，内加朴硝；惊厥，加朱砂、焙全蝎；气结癖块，加醋炙山甲、鳖甲、煨莪术、元胡索；寒痰，加桂心、乾姜、川椒、丁香。
●辰砂散　治风痰痫病颠狂。
辰砂（一两）　净乳香　炒枣仁（各五钱）
共研极细，热酒调服三钱，再饮酒至醉，令其静卧，切勿惊醒。古云：惊醒则难治。
●遂心散　治癫痫多痰，形气实者。
甘遂　朱砂（各五分）
研极细，劈开猪心，去败血，捺药末，合拢，以线扎定，蒸至透熟。临卧，嚼食，白汤呷下。
●星香散　治中风痰，体盛不渴者。
九转胆星（二两）　木香片（三钱）
共研极细。姜汤，每下二钱，或加焙灱全蝎二钱。
●青州白丸子　治风痰涌盛，呕吐涎沫，口眼喎斜，手足瘫痪，及痰盛作泻，小儿惊痫。
生白附子　生南星（各二两）　生半夏（水浸，生衣晒乾，七两）　生川乌（去皮脐，净肉，五钱）
共切碎，晒研极细，绢袋盛贮，用水半瓶，尽摆出粉，未尽再研，再摆，以粉尽为度，掠去浮水，将粉糊满瓶内，日晒夜露，春五夏三秋七冬十日，方刮粉研末，筛细，煮糯米粥糊丸，绿豆大，晒乾。姜汤，每下一钱，日三服。瘫痪，用酒下；惊痫，薄荷汤下。
●礞石滚痰丸　治实热老痰，变生怪症。
打碎青礞石（一两）　拌牙硝（一两）
入罐内，封口，盐泥固济，架炭火上，煅令通红，取起，待冷，研末。又：酒蒸大黄、酒洗黄芩各八两，沉香五钱，晒研极细，合前末，筛匀，米汤糊丸，梧子大，朱砂滚衣，磁瓶收贮。每用一二钱，清汤送下，静卧方效。
●苏葶滚痰丸　治痰喘气逆。
炒苏子　炒葶苈子（各一两）　酒炒大黄　黄芩（各四两）　法制礞石（五钱）　木香（二钱）
研末，姜汁糊小丸。照前法服。
●金鉴牛黄丸　治热阻关窍，痰壅气促，壮热便秘，小儿惊痫，脉症实者。牛黄丸有数种，惟此方平正，故选录之。
黑牵牛　白牵牛（各一两）　半生半炒大黄（两半）　酒浸晒灱面炒枳实　姜制半夏　九转胆星（各五钱）　去皮弦牙皂（二钱）
晒研极细，蜜为丸，梧子大。姜汤，每下一钱，小儿服五分。
●白金丸　治癫狂失心。
川郁金（切片，七两）　白矾（三两）
晒研极细，捣薄荷汁糊丸，梧子大。姜汤，每下一钱。
●定痫丹　治阴痫，服诸药及病势已退，常用此调理之。
炒灱远志肉　姜制半夏　煨天麻　炒白芍　当归　炙草　琥珀　陈皮　人参（各三钱）　土炒白术　炒枣仁　真胆星　钩藤勾　茯神（各五钱）
共晒研极细，炼蜜为丸，重二钱。生姜汤化下，日三服。小儿减半服。
●四制抱龙丸　治阳痫，痰涎壅塞。
真天竺黄（五钱）　九转胆星（一两）　明雄黄　辰砂（各二钱）　麝香（分半）
共研极细，筛取净末。另切碎甘草、麻黄、款冬花各五钱，封入罐内，水煮浓汤，布滤去渣，漫火再熬成膏，和匀药末，为丸，重一钱。煎薄荷汤化下。小儿每服半丸。

医方消导门  ***************************
●平胃散　治脾有停湿，痰饮痞隔，宿食不消，满闷呕泻，及胃虚感岚瘴雾气，不服水土。
米泔浸炒苍术（二钱）　姜汁炒厚朴　去白陈皮　炙甘草（（各一钱）　生姜（三片）　红枣（二枚）
伤食，加炒神麴、麦芽、山楂，或加煨枳实；痰盛，加制半夏；脾倦不思食，加人参、蜜耆；痞闷，加木香、炒枳壳；大便秘，加大黄、芒硝；小便赤涩，加赤苓、泽泻；伤风头痛，加葱豉。
●不换金正气散
平胃加藿香、制半夏，治胃寒腹痛，呕吐，及瘴疫湿疟。
●人参养胃汤
平胃加藿香、法半、人参、茯苓、草果、乌梅，治伤脾痎疟。
●除湿汤
平胃加藿香、法半，茯苓，治伤湿腹痛，身重足软，大便清泻。
●香连平胃散
平胃加木香、姜炒黄连各一钱，治湿痢初起。
●清胃理脾汤
平胃加连、炒芩，便秘，加大黄。治湿热痞胀，噫气吞酸。
●消食健脾丸
平胃加炒神麴、麦芽、山楂肉、炒蒺藜、炒川椒。研末，蜜丸。水下二钱。治胃强能食，脾弱不能消化，或肠鸣腹痛，泻下完穀。
●开胃进食汤　治脾胃两虚，不思饮食，少食亦不消化。
炙白术　炒厚朴　炒莲肉　炒砂仁　炒神麴　麦芽　法半　茯苓　陈皮　炙草　丁香　藿香　人参　木香
●葛花解酲汤　主治酒积，或呕吐泄泻，或痞闷头痛，或小便不利。
白葛花（如无，倍用葛根）　炒研白蔻（各二钱）　人参　茯苓　土炒白术　炒研砂仁（各一钱）　炒青皮　神麴　泽泻　猪苓　陈皮（各六分）　乾姜　木香（各三分）
煎服。
●茵陈解酲汤
前汤内加茵陈二钱，治酒积，已成黄疸。
●石葛汤　治酒醉不醒，法宜先汗，次利小便，以分消湿热。
石膏末（五钱）　葛根（三钱）　生姜（二钱）
温服，取汗。虚寒人，只服前汤。
●连葛丸　治饮酒无度，内蕴湿热，致衄血吐血。
川黄连　净葛粉（各一两）
晒研极细，酒煮大黄，捣取浓汁，糊药为丸，梧子大。白汤下一钱，日三服。
●附方
葛根粉（一两）　薄荷叶　桂花（各三钱）
共研极细，捣白盐梅肉五枚，和白砂糖一两，拌匀药末，水糊为丸。当常常咽，能解酒毒。
●消导二陈汤　治脾虚伤食，寒热头痛，呕泻腹痛。
制苍术　炙白术　炒厚朴　炒神麴　姜制半夏　酒煮香附　炒研砂仁　茯苓　甘草　陈皮　藿香　生姜（引）
●保和丸　治食积停滞，腹痛泄泻，痞满吐酸，积滞恶食，食疟下利。
山楂肉（三两）　炒神麴　制半夏　茯苓（各一两）　炒莱菔子　连翘　陈皮（各五钱）
共晒研极细，煮面糊为小丸。煎麦芽汤，每下二钱。木香汤下亦可。
●枳术汤　治水饮，心下坚大如盘。
土炒白术（四钱）　面炒枳实（二钱）
煎服。
●枳术丸　消痞导痰，健脾进食。
白术片（四两，陈壁土拌蒸，再炒切）　面炒枳实片（二两）
同研极细。荷叶包稻饭，入燃灰煨熟，捣膏，糊末为小丸。酒水，每下二钱，日二服。痞闷，加陈皮；气滞，加木香；伤食，加炒神麴、麦芽、山楂肉；痰盛，加制半夏、陈皮。
再有五积方，详载妇科一卷。

医方收涩门  ***************************
●赤石脂禹馀粮汤　治伤寒服汤药下利不止，心下痞硬，服泻心汤已后，以他药下之，利不止，医以理中与之，利益甚。理中者，理中焦。此利在下焦，以此汤主之。
赤石脂　禹馀粮（等分）
杵碎，煎服。服此复利不止者，当利其小便。下焦主分别清浊，利小水所以实大肠也。
●桃花汤　治少阴病，二三日，至四五日，腹痛，小便不利，下利不止，便脓血者，下焦不约而里寒也。
打碎赤石脂（两半）　乾姜（一钱）　粳米（二合）
煎至米熟，取汤，温服。
●诃子散　治虚寒泄泻，米穀不化，肠鸣腹痛，脱肛，及作脓血，日夜无度。
煨熟诃子（取净肉，七钱）　罂粟壳（去蒂，蜜炒）　陈皮　炮姜（各五钱）
共研极细。空心，白汤下二钱。
●河间诃子散　治泻久，腹痛渐已，下泻略减，用此止之。
煨诃子（净肉，一两）　木香（五钱）　黄连　甘草（各三钱）
共研极细。每用二钱，煎，白芍、炙白术汤调服数次。泻仍不止者，内加炒厚朴，以祛馀邪。
●真人养藏汤　治泻痢日久，赤白已尽，虚寒脱肛，及下痢赤白，脐腹虚痛，日夜无度。
罂粟壳（去蒂及筋，取皮，钱半，拌蜜水炒黄）　煨诃子（取净肉）　酒炒白芍　甘草（各一钱）　木香　肉桂　人参　当归　土炒白术　面煨肉蔻（各五分）
寒甚，加炮附子五分。
●丹溪方　治气血两虚，久脱肛者。
蜜耆　当归　炒芍　川芎（各钱半）　酒炒升麻（一钱）　人参（五分）　姜　枣（引）
●八桂散　治滑泻日久不止。
蜜炙罂粟壳　煨诃子　炙白术（各钱半）　人参　炙草　煨肉蔻　炒乾姜　炮附子（各五分）　乌梅（一个）
●桑螵蛸散　治小便频数而尿却短少，盖小肠虚则便数，热则短少也。又能安神魂，补心气，疗健忘。
盐水炒桑螵蛸　盐炒石菖蒲　炙龟板　煅龙骨　远志肉　茯神　当归　人参（等分）
研末。临卧，白汤，每下一钱。
●当归六黄汤　治阴虚有火，发热盗汗。
当归　熟地　生地　黄芩　黄柏　黄连（各一钱）　蜜黄耆（二钱）
或加浮小麦，或加麻黄。
●扑汗法
白术　川芎　藁本（各三钱）　米粉（二两）
共研极细。绢袋盛贮，周身扑之。
又方：煅龙骨、牡蛎、糯米等分，研极细，照前法扑之。
又方：研五倍子细末，唾津调作饼，贴在脐心，以帛缚住，良久自收。
又方：旧蒲扇、旧蒲席，烧灰，研末，绢袋盛贮，扑汗，亦效。
●牡蛎散　治阳虚自汗。
煅牡蛎　蜜黄耆　麻黄根　浮小麦（各二钱）　红枣（引）
●柏子仁丸　治阴虚盗汗。
柏子仁（炒研，纸包，压去油，净末，一两）　炙白术　制半夏　煅牡蛎　五味子　麻黄根　浮小麦　北沙参（各五钱）
共研极细，煮红枣取肉，捣糊为丸，梧子大。米汤，每下二钱，日三服。
●茯菟丹　治遗精白浊，及强中消渴。
酒炒菟丝子（四两）　炒五味子（二两）　炒莲肉　茯苓（各两半）
共晒研极细。另研淮山药四两，酒煮成糊，糊药为小丸。遗精，用盐汤，每下二钱；白浊，用茯苓汤下；赤浊，灯心汤送下；消渴，用米泔水送下，日三服。
●固本丸　治胃中湿热，渗入膀胱，浊带不止。
莲鬚　炙草　猪苓　赤茯苓（各一两）　炒研益智仁　炒研砂仁　姜制半夏　酒炒黄柏　姜炒黄连（各五钱）
晒研极细，煮面糊为小丸。空心，酒水下二钱，日三服。
●二仙丹　治遗精浊带。
半黄金樱子（二斤，捶碎，水熬成膏，滤去渣）
芡实八两，蒸透，捣粉，拌前膏为小丸。盐汤、酒水，每下二钱。
●固精丸　治精滑不禁。
炒灱白蒺藜　炒芡实　炒莲肉　白莲鬚（各二两）　煅龙骨　煅牡蛎（各一两）
共研细末，米汤糊为小丸。盐水，每下二钱。
●宁神丸　治心神不安，阳痿精滑。
盐水炒黄柏　知母　煅龙骨　牡蛎（各二两）　炒研益智仁　炒远志肉　炒芡实　炒枣皮　茯神　莲子（各三两）
晒研细末，煮面糊为小丸。临卧，酒水，每下三钱。
●龙骨远志丸　治心肾两虚，不梦而精自遗。
煅龙骨　炒远志　石菖蒲　炒山药　北沙参　茯苓　茯神（各一两）
晒研极细，蜜为丸，梧子大，朱砂末滚衣。盐汤，每下二钱，日三服。
一方：治精滑不禁。炒五倍子一两，茯苓二两，研末，面糊小丸。盐汤，每下二钱，日三服。

医方杀虫门  ***************************
●乌梅丸　治伤寒，厥阴症，寒厥吐蛔，亦治胃府发咳，咳而呕，呕甚则吐长虫，又治久痢。
黄连（两半）　乾姜（一两）　炒川椒　当归（各五钱）　炮附子　北细辛　桂枝　黄柏　人参（各六钱）
共晒研极细，乌梅三十枚，米醋浸一宿，去核，蒸熟，捣膏和药，再加炼蜜，糊为丸，梧子大。每用米汤先下五分，日三服，渐加至一钱。禁生冷发物。
●集效丸　治虫啮腹痛作止，有时或气痛耕起，往来无常。
酒炒大黄（一两）　炒鹤蝨　炒芜荑　炒乾姜　炮附子　诃子皮　槟榔　木香（各五钱）
共研末，蜜为小丸。乌梅汤下一钱，日三服。
●雄槟丸　主治腹痛胃痛，干痛有时。干痛者，不吐不泻，而但痛也。有时者，淡食则虫饥而作痛，厚味则虫饱而不痛也。
明雄黄　槟榔片　白矾（各一两）
研极细末，煮面糊为小丸。白汤，每下五分，痛时听服。
●化虫丸　治肠胃诸虫扰痛。
晒灱苦楝根皮　炒鹤蝨草　水粉槟榔（各一两）　炒芜荑　焙灱使君肉（各五钱）　枯矾（二钱）
研末，面糊小丸。白汤下一钱。
●使君子丸　治蛊胀腹痛，食劳黄肿，喜食茶米、炭土等物。
使君子净肉　汤泡南星　鸡心槟榔（等分）
切大片。喜食生米，则用麦芽等分，拌药片，炒灱，检取药片，研末为丸；喜茶，则用茶叶拌，炒；喜食炭土，则用炭末、陈土末拌，炒微焦。检药片，研极细，面糊小丸。每晨，白砂糖汤送下三钱。
●獭肝丸　治鬼疰，传尸、劳瘵，其症时寒时热，沉沉默默，不知所苦，死后传人者。
真獭肝（一具）
阴乾，研末。白汤调下二钱，日三服。
●消渴杀虫方　治消渴虫攻腹痛。
焙乾苦楝根白皮（一两）
煎汤。临服，调麝香末二釐，待下出虫数条，似蛔虫而色红，其渴自止，虽困顿，勿惊。
●芜荑消疳汤　《金鉴》用此专攻牙疳。
芦荟　芜荑　条芩　大黄（各钱半）　胡连　黄连　雄黄（各一钱）
煎服。便利，去大黄，加熟地、石膏、羚羊角（余详外科）。

医方补养门  ***************************
●六味地黄丸　治肝肾不足，真阴亏损，精血枯竭，惟悴羸弱，腰痛足酸，自汗盗汗，水泛为痰，发热咳嗽，头晕目眩，耳鸣耳聋，遗精便血，消渴淋沥，失血失音，舌燥喉痛，虚火牙痛，足跟作痛，下部疮疡，皆可常服。
捻碎淮庆地黄（四两。研砂仁末三钱，和酒浸透，坐饭上，九蒸九晒，另捣成膏，酒润）　枣皮（去核，取肉）　淮山药（各二两）　去皮茯苓　丹皮　泽泻（各两半）
共晒研极细，先将地黄膏拌匀，加炼蜜十两，打糊为丸，梧子大，晒乾，谨收。空心时，盐汤，每下二钱，日二三服。冬用酒下。
加减法：血虚阴衰，熟地为君；精滑头晕，山茱萸为君；小便或多或少，或赤或白，茯苓为君；小便淋沥，泽泻为君；心虚火盛，及有瘀血，丹皮为君；脾胃虚弱，皮肤乾涩，山药为君。为君者，其分用四两，地黄只用二三两也。丸药治深久之病。若治新浅之病，当用汤药。
●六味地黄汤　治同前丸诸症，功效便捷。
蒸晒熟地（四钱）　枣皮　山药（各二钱）　茯苓　泽泻　丹皮（各钱半）
煎汤。空心，日二服。
●七味地黄汤
六味汤加肉桂五分，能引无根之火，降而归元。
●都气汤
六味汤加五味子一钱，治劳嗽。再加桂心，亦治消渴。
●八味地黄汤
六味地黄汤加肉桂、炮附子各五分，或加重分两，按法为丸。通治相火不足，虚羸少气。王冰所谓益火之原以消阴翳。尺脉虚宜之。
●金匮肾气汤
六味汤倍用茯苓，加肉桂、炮附子各三分，酒洗牛膝（微炒）、车前子各一钱。治脾肾大虚，肚腹胀大，四肢浮肿，喘急痰盛，小便不利，大便溏黄，已成蛊症。亦治消渴，饮一溲一。
●八仙长寿饮
六味汤加五味子、去心麦冬，治虚损劳热，阴火久嗽。
●生脉地黄汤
六味汤加五味子、麦冬、人参，治火妄刑金，虚劳久嗽。
●元参地黄汤
六味汤加元参、去心麦冬，治水亏火炎，尺脉细数者。
●知柏地黄汤
六味汤加酒炒黄柏、知母，治阴虚火动，骨痿髓枯者。王冰所谓壮水之主以制阳光，尺脉旺者宜之。
●七宝美髯丹　治气血不足，羸弱周痹，肾虚无子，消渴淋沥，遗精崩带。
赤白何首乌（各八两。切片，先拌黑豆煮透，九蒸九晒，取片十两）　酒炒菟丝子　酒炒牛膝　酒洗当归　枸杞　茯苓（各四两）　盐水炒故脂（三两）
共晒灱，研末，忌犯铁器，炼蜜二斤，糊末为丸，梧子大。每用二钱，盐酒听下。
●还少丹　治脾肾虚寒，血气羸乏，不思饮食，发热盗汗，遗精白浊，肌体瘦弱，牙齿浮动等症。
枸杞　牛膝　山药　茯苓（各两半）　酒炒楮实子　酒浸肉苁蓉　姜汁炒杜仲　去心远志　炒五味子　炒茴香　巴戟天　川续断　净枣皮　石菖蒲（各一两）
共晒灱，研末。蒸晒熟地四两，煮红枣四两，取肉同捣如泥，拌前药末，加炼蜜半斤，打糊为丸，梧子大，盐酒，每下二钱，日三服。
●虎潜丸　治精血不足，筋骨痿软，足不任地，及骨蒸劳热。
虎足骨（两半）　龟板（四两，同架炭火上炙黄，米醋淬炙七次）　盐酒炒黄柏　知母（各三两）　酒洗锁阳　当归　酒炒牛膝　白芍　盐水润陈皮（各二两）
冬月，加乾姜一两。共晒灱，研末。羯羊肉二斤，酒煮极烂，捣汁，去渣，再捣，蒸晒熟地四两，入汁内和匀，拌前药末，打糊为丸，梧子大。盐汤或酒，每下二钱，日三服。
●天王补心丹　治思虑过度，心血不足，怔忡健忘，心口多汗，大便或秘或溏，口舌生疮等症。
晒灱生地（四两）　柏子仁（炒研，纸压去油）　去心麦冬　天冬　枣皮　五味子（俱炒灱）　茯神　当归（各一两）　炒元参　丹参　远志肉　桔梗　人参（各五钱）
研末，蜜为小丸，朱砂滚衣。临卧，灯心汤下。或加石菖蒲。
●大补阴丸　治水亏火炎，耳鸣耳聋，咳逆虚热，而尺脉洪大，难受峻补者。
盐酒炒黄柏　知母（各二两）　醋炙龟板（三两，共研细末）　捣烂熟地（四两）　猪脊髓（二两）
和炼蜜四两，糊末为小丸。盐汤下二钱，日三服。
●半硫丸　治老幼虚秘、冷秘。
打碎石硫黄八两
每用，猪大肠一尺装定，线扎两头，水煮极烂，取黄，再换大肠装煮，如此三次，取黄，洗净，称准，兑姜制半夏等分，研末，炼蜜糊为小丸。姜汤下一二钱，日三服。忌食诸血。
●黑锡丹　治阴阳不升降，上盛下虚，头晕目眩。
黑铅　石硫黄（各四两）
先将铅入锅溶化，次下硫黄，搅令结成块时倾地上，去火毒，研极细末，米粥糊为小丸。茶汤，每下二三钱，日三服。亦治虚寒白带。
●青蛾丸　治肾虚腰痛。
姜汁炒杜仲（四两）　酒炒故脂（二两）　酒炒牛膝　盐炒黄柏　童便炒萆薢（各一两）
共研极细，捣胡桃肉、生姜汁，加炼蜜糊为小丸，盐汤或酒，每下二钱，日三服。
●安肾丸　治肾虚腰痛。
酒炒故脂　川楝肉　川续断　炒小茴　山药　茯苓　酒炒胡芦巴　去皮尖炒灱杏仁（等分）
研末，蜜丸。酒下二钱，日三服。
●资生丸　治脾胃虚弱，呕吐恶食。
炙白术　炒苡仁　炒莲肉　炒山药　炒神麴　炒麦芽　北沙参　茯苓　陈皮（各两半）　炒芡实　炒莲肉　炒砂仁　炒扁豆　炒山楂肉　藿香　桔梗　炙草（各一两）　炒川连　炒白蔻（各五钱）
共晒灱，研末，炼蜜斤半，糊末为丸，重二钱。空心，米汤化下一丸，日二服。
●镇心丹　治心气实盛，惊悸疼痛。
龙齿　朱砂（等分）
研极细，取猪心血，糊末为丸，梧子大。每用十丸，临卧，煎麦冬汤入下。
●加味金刚丸　治筋骨痿软。
盐水炒萆薢　姜汁炒杜仲　酒制肉苁蓉　酒炒菟丝子　酒炒牛膝　木瓜（等分）
研末，蜜为小丸。酒下二钱，日三服。
●封髓丹　治梦遗失精，及梦与鬼交，凡心火旺盛，精滑不禁。
酒炒黄柏　炒灱砂仁（各三两）　蜜炙甘草（两半）
晒灱，研极细，煮面为丸，梧子大。冬，用酒水，余月，用盐汤，每下二钱，日二服。
●三才封髓丹
前方加去心天冬、蒸晒熟地、人参各一两，另捣膏，和前末，照法丸，服。降心火，益肾水，滋阴养血。
●妙香散　治梦遗失精，惊悸郁结。
姜汁炒山药（一两）　炒远志肉　蜜炙黄耆　茯苓　茯神　桔梗　甘草（各五钱）　木香（钱半）
先研细，筛净。另兑人参末一钱，麝香末五分，朱砂末钱半，再同研匀。酒调，每下二钱。
●玉屏风散　治自汗不止，气虚表弱，易感风寒。
蜜炙黄耆　北防风（各一两）　土炒白术（二两）
晒研极细。每用三钱，白汤调下。或照减，煎服。
●参苓白术散　治脾胃虚弱，饮食不消，吐泻诸症。
土炒白术　炒白莲肉　炒研砂仁　炒研扁豆　炒山药　炒苡仁　茯苓　陈皮　炙草　桔梗　人参（等分）
姜枣煎服。或研末，姜枣汤，每下三钱。无人参，重用沙参代。
●四君子汤　通治阳虚气弱，脾衰肺损，饮食少思，体瘦面黄，皮聚毛落，脉来细软。
人参　茯苓　土炒白术（各二钱）　炙甘草（一钱）　生姜（三片）　枣（二枚）
●六君子汤
四君加陈皮、制半夏各一钱，治气虚有痰，脾虚鼓胀等症。
●香砂六君子汤
六君加炒香附、炒研砂仁，治虚寒胃痛，或腹痛吐泻。
●四兽饮
六君加煨研草果、乌梅，姜枣煎服，治气虚痰饮，发为疟疾。
●异功散
四君子汤内加陈皮一钱，治脾胃气滞不调。
●七味白术散
四君内加葛根、藿香各一钱，木香五分。治脾虚肌热，泄泻虚渴者。再加柴胡、五味子，治消渴肌热，不能食。
●保元汤　总治气虚。
蜜耆（三钱）　人参　炙草（各一钱）　肉桂（三分）
冬月，加倍姜枣，煎服。欲升，加升麻、柴胡；燥湿，加茯苓、炙白术；滋血，加当归；里实，去参；内热，去桂；欲饮，加白芍；欲散，加川芎；利气，加陈皮。
●八珍汤　治心肺虚损，气血俱亏，及胃虚饮食不为肌肤，平补气血总方。
蒸晒熟地　土炒白术（各二钱）　当归　茯苓　川芎　白芍（各钱半）　炙草　人参（各一钱）　生姜（三片）　红枣（二枚）
煎服。
●养血八珍汤　治血虚心烦，嘈杂。
八珍汤内加酒炒黄连、炒黑栀仁各五分，酒炒香附、姜制半夏、贝母、丹参各一钱。
●十全大补汤　治气血大虚，真阴内竭，虚阳外鼓，变生诸症。
蜜炙黄耆　土炒白术　蒸晒熟地　酒炒白芍　当归　川芎　茯苓（各钱半）　人参　炙草（各一钱）　肉桂（五分）　姜（三片）　枣（二枚）
无人参、肉桂，倍用沙参、桂心代之。
●大防风汤　治鹤膝风。
十全汤内加防风、羌活、姜炒杜仲、酒洗牛膝各钱半，炒炮附子五分，姜枣煎服。
●补脾胃泻阴火升阳汤　治饮食劳倦伤脾，火邪乘虚而生大热，右关脉浮弱或弦或数。
蜜黄耆　制苍术　炙草　羌活（各一钱）　酒炒黄芩　升麻（各八分）　酒炒川连　人参（各五分）　柴胡（钱半）
夏月，用石膏末引。
●补肺汤　治肺虚咳嗽。
蜜炒桑皮　熟地　沙参（各二钱）　炒五味子　蜜耆　紫菀（各一钱）　白蜜（引）
●阿胶散　治肺虚有火，嗽无津液而气哽者。
蛤粉炒阿胶（二钱）　焙马兜铃　炒研牛蒡子　去皮大杏仁（各一钱）　糯米（引）
●百合汤　治肺伤咽痛，喘咳痰血。
生地　熟地　去心麦冬（各钱半）　百合　贝母　元参　桔梗　当归　白芍　甘草　茯苓（各一钱）
煎服。
●紫菀汤　治肺伤气极，劳热久嗽，吐痰吐血，及肺痿成痈。
蛤粉炒阿胶　酒炒紫菀　知母　贝母　桔梗　茯苓（各一钱）　甘草　人参　五味子（各五分）
●独参汤　治元气大虚，暴绝昏死，气脱血脱者。
人参不拘多少，捶碎，煎汤，频频灌之，下咽良久，鼻上津津汗出者，生。
●参附汤　治阴阳气血暴脱。
人参　炮附子（等分）
煎服。治真头痛，加川芎。
●参地汤　治失血阴亡昏死。
人参　生地黄（等分）
煎汤，灌入，以固气救阴。
●生脉补精汤　治房劳精泄气脱。
人参　麦冬　五味子（各一钱）　酥炙鹿茸　当归　熟地（各钱半）
煎汤，灌之。或加枣肉、龙眼肉、粳米，同煎服。
●生脉保元汤　治热伤元气，出汗困倦。
人参　五味子　桂枝（各一钱）　去心麦冬　蜜耆　炙草（各二钱）　红枣（三枚）　粳米（一合）
●拯阴理劳汤　治阴虚火动，皮寒骨蒸，咳嗽烦逆，食少痰多。
人参　五味子　去心麦冬　醋炙龟板　炒苡仁　莲肉　白芍　当归　生地　丹皮　陈皮　甘草　百合　冬青子（各一钱）
煎服。汗多不寐，加枣仁；咳而嗽痰，加桑皮、贝母；嗽吐湿痰，加茯苓、法半；咯血，加蛤粉、炒阿胶；骨蒸热甚，加地骨皮。
●拯阳理劳汤　治阳虚气弱，倦怠恶烦，劳动则张口喘气，表热自汗，身体痠痛等症。
人参　肉桂（各五分）　炙草　陈皮　五味子（各一钱）　当归　蜜耆　炙白术（各钱半）
姜枣煎服。恶寒，加炮附子；泄泻，加升麻、柴胡；泻久不止，加诃子、肉蔻、木香；夏月咳嗽，去桂，加再麦冬；冬月咳嗽，加乾姜。
●滋阴降火汤　治火既刑金咳嗽。
醋炙龟板　去心麦冬　天冬　生地　当归　白芍（各钱半）　酒炒黄柏　知母　炒砂仁　炙草（各五分）
咳甚，加百合、五味；咯血，加郁金；多痰，加贝母；盗汗，加地骨皮；气虚，加参耆。
●滋阴地黄汤　治阴虚火炎，唇口闷痛。
熟地　枣皮　山药　茯苓　麦冬　五味　当归　枸杞　巴戟　菊花　酒炒肉苁蓉（等分）
煎服。
●固本汤　治肺肾两虚成劳，咳血。
人参（一钱）　去心麦冬　天冬　生地　熟地（各二钱）
若脾肺三藏虚损，再加蜜耆、炙草、五味子。
●贞元饮　治气短喘促，提不能升，咽不能降，人但知为气急，其病在上焦，而不知其元海无根，肝肾已败。此为子午不交，气脱症也，用此救之。
蒸晒熟地黄（五钱）　当归（三钱）　炙甘草（一钱）
如呕吐恶食，或恶寒者，加煨姜五片；气乏脉微，加人参；手足逆冷，加肉桂，或加炮附子。
●理阴煎　治肝肾虚败不能纳，气浮散而作喘者。
熟地（四钱）　当归（三钱）　炮姜　炙草（各钱半）
照前方加味。
此二方出自景岳。
●滋补汤　治遗精不止，虚羸垂危，及强中病后，用此调理。
人参　茯苓　炙白术　煅龙骨　牡蛎粉　炒杜仲　炒故脂　远志肉　金樱子　去心麦冬　天冬　牛膝　枸杞　当归　熟地　炒芍　川芎　莲鬚　炙草（等分）
煎服。
●坎离既济汤　治久旷火强，心有所慕，梦而后遗。
生地（四钱）　黄柏　知母（盐酒炒灱，各二钱）
煎服。如胃虚食少便溏者，亦不可服。
●大剂坎离汤　治强中精泄，阳盛阴虚，胃尚实者。
生地（五钱）　黄柏　知母（盐酒炒灱）　打碎龙骨（各三钱）
煎汤。日服二次。

医方明目门  ***************************
●滋阴地黄丸　治血弱气虚，不能养心，心火旺盛，肝木自实，瞳子散大，视物不明者。
熟地　生地（各一两）　天冬（五钱，同用酒浸透，另捣成膏，听用）　净柴胡（八钱）　酒炒黄芩　当归（各五钱）　酒炒黄连　面炒枳壳　地骨皮　五味子　炙草　人参（各三钱）
晒研细末，拌匀前膏，加煮面糊为小丸。茶汤，每下二钱，日三服。忌食辛热生冷发物。
●明目地黄丸　治肾虚目昏。
当归　枣皮　山药　茯苓　丹皮　泽泻　柴胡　五味子（各五钱）
晒灱，研末。捣熟地膏二两，和炼蜜糊丸，朱砂滚衣。酒下二钱。
●光明丸　治内翳外障。
生地　川芎　归尾　防风　羌活　独活　芥穗　薄荷　白芷　甘草　菊花　桔梗　酒炒大黄　黄柏　黄芩　黄连　草决明（等分）
研末，蜜丸。酒下。
●驻景丸　治肝肾气虚目暗。
枸杞　五味子　车前子　楮实子（各一两，炒灱）　炒川椒（五钱）　酒炒菟丝　当归（各三两）
晒灱，研末，捣地黄膏四两，和炼蜜打糊为丸，梧子大。酒水下二钱，日三服。
●地芝丸　治目能远视，不能近视，有火无水者。
焙灱天冬　生地（各四两）　炒枳壳　白菊花（各二两）
研末，面糊小丸。酒下二钱，日三服。煎服亦效。
●定志丸　治目不能远视，只能近视，有水无火者。
石菖蒲　远志肉（各二两）　茯苓　人参（各一两）
研末，蜜为小丸，朱砂滚衣。酒下二钱，日三服。
●加减定志丸
前方去人参，加蜜耆、炙草、桂心，枣仁、炒柏子仁、炒益智仁各一两。研末，煮面糊丸，朱砂滚衣。酒下二钱。
●拨云退翳丸　通治风热障翳。
当归（两半）　芥穗　羌活　木贼　川芎　地骨皮　白菊花　炒蒺藜　蜜蒙花（各一两）　炒枳实　蔓荆子　薄荷叶　天花粉　炙草　川椒（各五钱）　酒炒川连　焙灱蛇皮　去足蝉蜕（各二钱）
晒研细末，蜜为小丸。每服二钱。生翳者，米泔水送下；内障，用木香汤；外障，用当归汤。
●羊肝丸　通治内障。
净夜明砂　去足蝉蜕　木贼　当归（各一两）
晒灱，研末，切碎，羊肝四两，水煮烂，捣膏，糊药为小丸。空心，酒下三钱，日二服。
●益气聪明汤　治内障目昏，耳鸣耳聋。
北沙参　蜜黄耆（各二钱）　酒炒黄柏　蔓荆子　升麻　白芍　葛根　炙草（各一钱）
煎汤。临卧一服，五更再服。
●人参益胃汤　治劳役过度，饮食不节，脾胃受伤，致生障翳。
人参　炙草（各一钱）　蜜耆（钱半）　酒炒黄柏　白芍　蔓荆子（各八分）　姜　枣（引）
●清风养血汤　治目赤肿痛。
当归　甘草　草决明　炒白芍　煅石决明（各一钱）　芥穗　防风　白芷　川芎　白菊　蔓荆　麻黄　红花　去皮尖桃仁（各五分）
煎服。
●洗肝散　治风热上攻，暴肿焮赤，目痛难开，隐涩眵泪。
羌活　防风　薄荷　炙草　当归　川芎　酒炒大黄　栀子（各一钱）
便利不渴，去栀子、大黄。
●防风饮子　治倒睫拳毛。
酒炒川连　炙草　防风　葛根（各一钱）　北沙参　当归（各二钱）　蔓荆子　北细辛（各三分）
煎汤，热服。避风寒湿热。
●石膏羌活散　治拳毛倒睫，初起风热盛者。
羌活　芥穗　白芷　川芎　细辛　藁本　黄芩　石膏　菊花　甘草　木贼　归尾　胡麻子　蜜蒙花　制苍术（等分）
煎服。
●菊花通圣散　治暴热火眼，初起外障痛甚，发热无汗，便秘口渴，脉浮数，表里实者。
菊花（二钱）　滑石末（三钱）　石膏末　黄芩　桔梗（各一钱）　防风　芥穗　麻黄　连翘　当归　川芎　白芍　薄荷　土炒白术　酒炒大黄　酒炒栀仁　芒硝　甘草（各五分）　生姜（三片）　葱白（三寸）
煎汤，热服。取汗下为度。
●洗刀散
前散再加羌活、独活、蔓荆子、青葙子各五分，治头风伤目，焮赤肿痛，暴生翳膜，脉症实者。
●祛风清热散　治风热赤眼，暴肿痛甚。
归尾　赤芍　生地　川芎　芥穗　防风　羌活　白芷　枳壳　桔梗　薄荷　连翘　酒炒川连　黄芩　栀子　甘草　葱白（等分）
服。焮赤肿痛，口渴便秘，加芒硝、酒炒大黄；风热胀痛，加炒研牛子、蔓荆；乌珠胀痛，加天麻、炮川乌；犯眼生翳，加朱砂、制苍术；翳障，加蒺藜；撞刺肿痛，瘀血不散，加酒炒大黄、去皮桃仁，血热赤痛亦加之。
●清风散热汤　治天行赤眼，四时流行。
羌活　防风　归尾　川芎　连翘　赤芍　甘草　薄荷　炒研牛蒡　炒大黄　栀仁（等分）
热服。
●四物补肝汤　治去血过多，致成内障外障。
熟地（四钱）　当归　夏枯草　酒炒香附（各二钱）　炒芍　川芎（各钱半）　炙草　芥穗（各五分）
因嗜辛辣厚味，或久患头风，致成风湿，赤烂久不愈者，倍加夏枯草、川芎、香附、芥穗。
如因思虑哭泣，及竭视劳瞻，致精血内耗，而成障翳者，倍加熟地、当归。
●除风汤　治初患五风有馀之症。
锉羚羊角末　车前子　元参　茯苓（各二钱）　酒炒大黄　黄芩　白芍　芒硝　益母子（各一钱）　全蝎　蝉蜕（各五分）　酒（引）
●防风散　治圆翳初起，形气实者。
防风　知母　桔梗　元参（各钱半）　酒炒大黄　黄芩　芒硝　车前子　益母子（各一钱）　北细辛　薄荷（各五分）　酒（引）
●兔矢散
治痘翳日久，及平常昏暗障翳。
取山野兔矢，洗净，晒灱，研末，茶汤调下一钱，日三服。或用兔矢，茶汤吞下。
●点眼方　治阳分风热，目赤肿痛。
捶破川连，人乳浸透，蘸汁，频点之。或蒸汁，蘸搽；或加朴硝，或加黄柏、明矾、枣肉，蒸洗。
●圆明膏　治内障生翳，及瞳子散大，因劳心过度，饮食失节者。
麻黄　生地　川连　柴胡（各五钱）　归身　甘草　诃子皮（各三钱）
先捶碎麻黄五钱，以水二碗，漫火熬至一碗，掠去浮沫，再将诸药研末，入内同熬至滴水不散，布绞去渣，加生蜜少许，和匀成膏。频频蘸搽。
●百点膏　治翳膜遮瞳人，常点自效。
研碎川连（二钱）
用水二碗，熬至一碗。后加当归、甘草、防风各八分，去皮蕤仁五分，研碎，共入川连汤内，漫火熬成膏，细布绞去渣，和匀白蜜少许。患者静坐，每挑少许，对镜蘸点翳膜上，点至目睛微痛方效，日点五七次，临卧亦点之，务使药力相续，故名百点膏。再有石䕔丹、炉甘石丹，方载六集眼科书。
●广大重明汤　治风热目疾，赤眼肿痛。
肉防风　白菊花　龙胆草（各钱半）　粉甘草　北细辛（各一钱）
煎汤，滤去渣，乘热先熏后洗，再烫热，洗数次。
治飞丝尘沙入目：浓磨京墨汁，点之。或用滚茶调，盐一匙，以目就茶碗上，盖以衣，口含竹筒，吹起热气，对眼熏蒸，飞尘自落。
治感寒目痛色淡红者，煎紫苏汤一碗，搅化鸡子一枚，入汤内煮熟，取放眼前，上盖以衣，口含竹筒，吹起热气，张眼熏蒸，软帛拭净，要避风寒。

救急良方  ***************************
〖暴死〗
凡中风中痰类中九症，皆令卒然昏倒，牙关紧急，不省人事。急以大指甲掐定人中穴，研半夏、皂角，或细辛末，吹鼻取嚏。有嚏者，肺气未绝也，生。如口噤不开，用盐梅肉，或乌梅肉，遍擦牙关。待醒时，煎生姜汤与服。方按三卷中风门，随症施治。
凡涎潮于心，卒然仆倒者，当扶入暖室，抱定，正坐烧红白石子，或燃炭块煤放瓶中，用醋或酒沃取湿气，频频熏鼻，或吹半夏、皂角、细辛末，取嚏。醒后但服生姜汤，随按症用药，忌遽食粥饭，恐涎饮繫于心络而不去。
古法用生半夏，研末，水糊丸，如豆大，纳入两鼻孔。心头温者，一日犹可活。通治五死，併产后晕死。
〖救缢死〗
切忌急暴割索放倒，坐落其气。须用绵衣裹手，兜住粪门，以物垫足，轻轻抱起，再令人解开绳索，同扶下，安放平处，以一人脚踏两肩，手扯头发，医者按揉项痕，捻圆喉管，令两人口含竹筒，吹气入两耳中，再揉将胸膈，屈曲手足，使气流通。若气不相接，将腰拍打三五掌，自通。或研皂角等末吹鼻，得嚏自活。活时频饮稀粥，以润咽喉，后方食肉饭。古云：自旦至暮身冷，犹可活；自暮至旦，阴气盛，为难救；心下温，亦可活。
〖救溺死〗
须倒提出水，扶令伏身横卧牛背上，牵牛徐走，水自口鼻、粪门渗出，后以姜汁捺牙，或灌姜汤，或吹皂角等末，或以竹筒吹气入耳鼻，气通自活。如口噤不开，须撬开牙齿，横放一竹箸，使水得出；或研皂角末，用绵装定，纳入肛中，少顷取出，亦能导水。如仓卒无牛，以锅覆地，将溺人脐心正对锅脐，托住头足，轻轻揉动，水出即活；或以盐捺脐心，伏身横卧凳上，亦能吐水；或炒热盐，填塞鼻孔，亦能引水。
〖救冻死〗
凡中寒昏倒，口噤身强，手足逆冷，须撬开牙齿，频以姜汤灌之。若落水冻死，微有气者，急去湿衣，解活人热衣包裹，随炒热米，或热柴灰，用布二块包裹，轮流揉熨心胸，俟身温暖，目开气回，旋以姜汤，或热酒、米汤灌之。冻死，切忌遽用火烤，及洗热汤，冷与热争，必死。
〖救热死〗
凡暑月中热昏死，或稍醒而不能运动者，捣烂姜葱，炒热熨脐；或熨炒盐。若途中患此，取道旁热土，围脐作圈，内撒热尿，后用姜汤，或茶，或粥，乘热灌之。切忌遽饮凉水，及卧湿地，热与冷争，必死。
至若北地，专烧石煤，人中烟毒，乍然昏死，必须移向寒凉之处，冻之则解。又不可遽灌姜汤、热水，恐助毒邪，不即解也。
〖救压死〗
凡被墙土木石压坏，心头温者，扶令盘坐，紧提其发，研半夏等末，吹鼻取嚏，旋以生姜汤调麻油少许灌之；或用童便和热酒兑服；或取东向桃、柳枝各七寸，煎服。余法详见七集正骨篇。
〖救魇死〗
凡梦中魇死，或被鬼击，原系无灯火时得者，不可用灯火去照，亦不可抱头狂呼，但以津唾其面，移动卧处，自醒。如不醒，当痛，咬其脚跟，或紧掐虎口，用半夏、牙皂、细辛等末吹鼻，取嚏；或灌姜汤。余详三卷中恶。至心虚胆怯之人，夜间仰卧，以手拊心，或衣被塞胸，气窒心惧，神乱梦魇，惊呼悲哭者，但当唤醒，转身侧眠。甚者详三卷神病门施治。
《内经》云：阴盛则梦涉大水，恐惧；阳盛则梦大火燔灼；阴阳俱盛，则梦相杀；上盛则梦飞；下盛则梦堕；饱盛则梦与；饥盛则梦取；肝气盛则梦怒；肺气盛则梦哭。《杂录》云：肝实则梦伏树下而多惊恐，肝虚则梦细草芒芒；肺实则梦兵刀血战，肺虚则梦白雪孝服；心实则梦火焚，心虚则梦扑火，或阳物坚举；脾虚则梦饮食不足，脾实则梦筑墙架屋；肾虚则梦舟行涉水，肾实则梦身伏水中。此皆五藏虚实所生之梦也。他如情欲相感，致生怪梦，难以枚举。庄子曰：至人无梦。至人无欲，故无梦也。
〖解毒方〗
凡中蛊毒，必尝白矾不涩，食生黄豆不知腥也。研胆矾末，热茶，每调五分，顿服，旋以鸡翎扫喉间，探吐恶毒。或研郁金末，米泔调服三钱，逐下恶毒。或煎石榴皮汤，温服。或常服黑豆、甘草汤。
凡中砒霜毒：捣大蓝根汁，水调服；或饮热羊血；或捣田螺，冷水浸汁，频频服；或研绿豆粉，水调服；或饮大粪汁。
凡中盐卤毒：纵饮生豆腐浆，即解；或服绿豆汤。
凡中河豚毒：研烂胡麻子，水调服；或食生橄榄。
凡中菌蕈毒：水调黄泥浆，饱服取下。亦治误吞蚂蝗。
凡中铅粉毒：以麻油、蜂蜜、饴糖等分，调匀，滚汤冲服。
