
例言  ***************************
医本一理，谓之为外者，就其证之表见于外者言也。盖人之一身，脏腑根于内，经络行于外，而且流贯于中者，皆气血为之也，则亦何外之非内哉？余编是书，辨证立方，谨奉御纂《医宗金鉴·外科心法要诀》为主，而又採辑诸家可互相发明者，附录于每条之下，绘图立说，旨归切要。外以辨其形色、部位、十二经络、穴道、骨度；内以察其脏腑、脉息、气血、精髓、阴阳、表里、寒热、虚实，与夫五方风土、六淫七情之类，反复申明，因证施治，俾学者汇观而统会焉。
彤园自识
先贤云：舍脉而言药者，妄也。兹推衍平脉法，编为七言歌，分节注解，随举痈疽脉证汇出四十五条，语虽不多，具有精义，学者幸毋翫忽。
。治痈疽与治伤寒等，要在辨证详明，方好分经论治。兹取诸证辨别于前，俾学者先明其阴阳、表里、寒热、虚实之理，庶不致混于所施。
。内治之法凡此丸散汤药，而外治除敷贴洗熨外，更有针、灸、砭、照、烘、拔、蒸、烙八法，兹缕列于前，俾学者平日讲习明白，临证自有主张。
。穴道分寸，骨度明位，脏腑图说，诸家未及备载，兹按《灵枢经》《铜人图》《天星奇穴》诸书，撮其紧要者，绘图立说于前，俾学者知明顾忌云。
。诸部疮疡皆次第分识，二、三、四卷首绘图形，次言脉证，所有应用方法只载汤头，随注明见五、六卷某字号，傅循序推寻，可应手而得。
。疮疡初起，表里清解方见五卷，脓成托里，溃后补养，及前后洗熨敷贴、膏药灵丹、去腐生肌方见六卷，相辅而行。颜曰《外科医方便考》。


卷之一·外科图形  ——————————————————————————————————————————————————————————————————————————————————————————

脉证  ***************************
〔脉诀总括〕
四言脉诀，始自汉贤张仲景平脉法，宋·崔嘉彦衍之，明·李时珍删补，及李中梓又补其缺略，详加注释，固已文简义赅矣，但条目繁多，词旨精奥，业外科者苦难融会贯通。兹撮其要旨，编为七言歌诀，而又分节注解，举痈疽肿疡溃疡门所见诸脉，汇成四十五条，俾学者瞭然心目云。
●六脉部位
脉为血脉百骸通，大会之地寸口宗；掌后高骨名关上，关之前后寸尺宫。
●六脉分主
上焦候寸下焦尺，中焦之候在两关。包络与心候左寸，胆与肝家候左关。膀胱小肠肾左尺，胸中及肺右寸勘。胃与脾经右关取，大肠并肾右尺班。浮以候府原从外，沉以候藏内中参。
〔脉诀注解〕
●浮沉脉诀
浮沉从肉上下行，皮浮属肺血心经，筋沉候肝骨沉肾，肌肉为脾候在中。
注：心肺脉皆浮取之，皮毛而得者肺之浮，肺主皮毛也。取之血脉而得者心之浮，心主血脉也。肝肾脉皆沉，平筋取之而得者肝之沉，肝主筋也。至骨取之而得者肾之沉，肾主骨也。脾主肌肉其脉在浮沉之间，取之肌肉而得者脾之浮沉，故曰脾候在中也。
浮脉法天，候表之疾，即外因也。外因者天之六气，风淫末疾，寒淫阴疾，暑淫心疾，湿淫腹疾，燥淫涸疾，火淫阳疾是也。沉脉法地，候里之疾。即内因也。内因者人之七情，喜伤心、怒伤肝，忧思伤脾、悲伤肺、恐伤肾、惊伤心，是也。
●辨濡弱芤伏革牢虚实微散十脉
分配五脏六腑脉图（图缺）
浮沉无力曰濡弱，中取无力芤脉形。沉应筋骨为伏脉，浮沉极力革牢分。三部有力为实脉，三部无力脉虚真，似有似无微脉论，按之涣散散斯名。
注：浮而无力曰濡，沉而无力曰弱。浮沉有力，中取无力，如搦葱管曰芤。沉极按至筋骨而始得者为伏脉。浮而极有力者为革，脉沉而极有力者为牢。脉浮中沉三部俱有力为实脉。三部俱无力为虚脉。三部无力按之似有似无者曰微脉。三部无力按之涣散不收曰散脉。以上十二脉皆以部位而得名，故统于浮沉二脉也。
●迟数脉诀
一呼一吸为一息，一息四至脉和平；三至为迟六至数，迟为虚寒数热临。
注：一息四至，气血和平。五至为闰脉，如岁之三年一闰，五年再闰也，亦主无疾。若三至则病在五脏，属阴经虚寒，二至一至转迟转冷矣。如六至而病在六脉属阳经实热，八九十至转数转热矣。
●辨缓疾结促代五脉
闰至为缓脉停匀，七至为疾热转深。缓脉时止名为结，疾数时止促脉形。结促脉动而中止，须臾复动以代名。若非胎阻疮疡病，无故见此命难生。
注：缓脉固吉然必要来去停匀，能满五十动方主无疾。若缓中时止不能满五十动谓之结，乃阴凝为病也。疾即数也，七至固已□深者，疾中时止不能满五十动谓之促脉，阳郁为病也。盖结促二脉动中时止，即能自还，若代脉者，似乎结促但动而中止，不能自还，少顷复动如相替换，此真气乏而求代之象也。无故见此主无脏气，不病亦凶。或疮疡伤气，暴病夺气，跌打气闷，胎气阻隔见此无妨。以上七脉皆以至数而得名，故统于迟数二脉也。
●滑涩脉诀
滑润明珠按不定，痰凝气食要分明；往来艰辛为涩脉，血滞津伤或损精。
注：脉形如珠滑溜不定，虽属气壅痰病，亦当分别：其寸滑主吐逆，关滑主风食，尺滑主便血脓也。涩脉血滞往来艰辛，然寸涩主津伤，多自汗。关涩主结肠反胃，尺涩主精血伤损，涩中又宜分别也。
●辨弦紧洪细长大短动八脉
弦如弓弦细而劲，弦粗弹动紧脉名；来盛去衰是洪脉，细脉软直如丝形；来去迢迢长主吉，缩缩而短命难生；更有动脉形如豆，约约指动不调匀；大脉形粗来往盛，主增邪病苦难禁。
注：状如张弓弦细而端直，按之且劲曰弦；较弦则粗按之左右动弹者为紧。来则盛、去则衰者为洪；软小如丝为细，脉粗大豁然为大。脉来去迢迢为长，脉来去缩缩为短脉，脉形如豆约约动摇为动脉。此皆辨脉之大要也，所主诸证详见后条。以上十脉皆以形象而得名，故统于滑涩二脉也。
●痈疽脉症四十五条
一、痈为阳毒，应见阳脉。若洪大疾散，则毒易溃；如见牢短脉则为阴凝气少，却难化脓。
二、疽为阴毒，应见沉与弱脉。若浮大而散，则为阳脱气败，多属不治，脉静兼五善者吉。
三、痈疽二证有见伏脉者，乃因毒气闭塞经络，致六脉停止，伏而不见也，脉宜疏通经络，宣发荣卫，气道通，脉自行矣。
四、肿疡脉浮者，若非气血勃不足即为风寒在表，分别治之。
五、溃疡脉浮者必因气从外泄，投以补养之剂，方为合法。
六、肿疡不当脉沉而脉沉者，乃毒闭使然也，当宣发其毒。
七、溃疡见沉脉，毒气尚留于内也。若沉而无力，为内虚毒陷，补以托之。若沉而迟者为兼寒，温以托之。若沉而数者为兼热，宜清解或攻下。
八、肿疡脉数，作脓兼洪，皆应见之脉。若溃后脉仍洪大，脓出仍洪数者，乃由邪盛正衰，病脉相反，其病日进，则难治矣。
九、肿疡初起，脉滑无痰尚为顺病，滑主流通也。若滑而有痰，则当以治痰为急，恐至溃后痰多气乏，致喘生毒陷而难治。
十、肿疡初起脉涩者，乃气血为毒所滞。若按之有力、毒滞为实；按之无力、症损为虚。当分别虚实治之。
十一、溃疡脉涩乃血虚不足，宜大补气血。
十二、肿疡未溃而见虚脉，当内托忌表里。
十三、已溃之后应见虚脉，当大补以收功。
十四、肿疡未溃而见实脉，法当解毒攻毒。
十五、溃疡脉实毒气未尽消也，法当清解。
十六、肿疡脉长气血有馀也，可任意施治。
十七、溃疡见长脉，乃气血和畅，不药自愈。
十八、肿疡脉短，元气虚也，大补方可透脓。
十九、溃疡脉短，峻补之仍短者，必成败证。
二十、肿疡脉洪，实热内壅也，宜清热解毒。
二十一、溃疡脉洪，清之不退者，正虚邪盛也。
二十二、肿疡脉微，法当托里，能受补者可治。
二十三、溃疡脉微，虽应见脉亦忌微细无神。
二十四、肿疡脉缓，乃气血和平也，易溃易敛。
二十五、溃疡脉缓，饮食自甘，二便自调，最吉。
二十六、肿疡脉芤，乃阴血素亏，当大补其血。
二十七、溃疡脉芤，乃去血之后应见之脉也。
二十八、肿疡脉弦，乃毒攻作痛之象，宜解毒。
二十九、溃疡脉弦，肝邪侮脾也，宜清肝理脾。
三十、肿疡脉胀动脉紧，毒气外搏于经络也。
三十一、溃疡脉动脉紧，毒气内搏于脏腑也。
三十二、动紧皆为残贼之脉，溃后切忌见此。
三十三、肿疡脉牢，主毒邪牢固，当解毒发毒。
三十四、溃疡及瘰疬忌见牢脉，邪固难消也。
三十五、肿疡脉大主正气实，毒必易出，为顺。
三十六、溃疡脉大主邪盛病进，其毒难化，逆。
三十七、肿疡见散脉，乃毒甚气散，主难收功。
三十八、溃疡见散脉，急宜补虚脉，回者可生。
三十九、肿疡溃疡脉细也，气血虚极宜大补。
四十、肿疡脉结乃阴结也，法宜温散解毒。
四十一、溃疡脉结则为阴虚之歇止，尚可治。
四十二、痈疽见代脉，则为真藏之脉见，主凶。
四十三、肿疡见濡脉、弱脉者，法当扶元托里。
四十四、溃疡见濡脉、弱脉，虽为脉病相应，但无虚证始得安痊，若精神疲倦，饮食不思，亦危候也。
四十五、肿疡溃疡见促脉者皆为阳结，可暂不可常。如促渐退则毒亦渐散，若日久转促则难治。
《三因方》曰：百病之脉，不论阴阳浮沉，迟数滑涩大小，凡有力者皆为实，凡无力者均为虚也。
陶节庵曰：诊脉之要，无论浮沉迟数，但于有力、无力中分之。有力者为阳、为实、为热，有馀之证也；无力者，为阴、为虚、为寒，不足之证也。
●辨十二经气血多少
人之十二经有气血多少之分，多则易愈，少则难痊。如手阳明大肠、足明明胃，此二经常多气多血；手太阳小肠、足太阳膀胱、手厥阴包络、足厥阴肝，此四经常多血少气；手少阳三焦、足少阳胆、手少阴心、足少阴肾、手太阴肺、足太阴脾，此六经常多气少血。大法血多者则活其血；气多者则行其气；气少者难于起发，宜托补之；血少者难于收敛，当滋养之。惟手足厥阴、少阳四经，倍多相火，此四经若发痈疽，肌肉难长，疮口难合，倘过用祛毒、峻利之药，以伐其气，以耗其血，必难收功。故明其经之气血多少，可预知痈疽疮疡之始终难易，而用药不致妄下，消补之法悉当矣。
经云：诸痛痒疮，皆属于心。是痈疽皆因营卫不足，气血凝结，经络阻隔而生也。其因有三。

痈疽辨论  ***************************
●辨外因
外因者，由于春之风、夏之暑热、长夏之湿、秋之燥、冬之寒也。当其时而至则为正气，非其时而至或过盛则为淫邪。凡此六淫病，皆属外因。亦有因于八风相感，如冬至日正北大刚风，立春日东北凶风，春分日正东婴儿风，立夏日东南弱风，夏至日正南大弱风，立秋日西南谋风，秋分日正西刚风，立冬日西北折风，应时而至主生养万物；不应时而至主杀害万物。人若感受内生重病，外发痈疽。凡此八风为病，亦属外因也。
●辨内因
内因者，起于耳听淫声，眼观邪色，鼻闻过臭，舌贪滋味，心思过度，意念妄生，致损神气。凡此六者为病皆属内因。又有喜过伤心、怒过伤肝、思过伤脾、悲过伤肺、恐过伤肾、忧久则气结、卒惊则气缩，凡此七情为病，亦属内因也。
●不内外因
不内外因者，由于饮食不节，起居不慎，如过饮醇酒则生火，消铄阴液；过饮茶水，则生湿停饮；过食五辛，则损血气；过饥过饱，则伤脾胃；凡此皆因饮食致病也。如昼夜过劳、远行负重、跌打闪坠等项，损其身形，夜不静息，强力入房，劳伤精气，凡此皆起居致病也。其起于膏粱厚味者，多令人荣卫不从，火毒内结；起于藜藿薄食者，多令人胃气不充，气血亏少，致生诸症，凡此亦属不内外因也。
●阴阳主证
人之身体，皮、脉、肉、筋、骨计有五层。发于筋骨间者名疽属阴；发于肉脉间者名痈属阴阳。发于皮里肉外者名阳毒；发皮肤之上者名疮疖，均属阳证。凡痈疽阳盛者，初起焮肿，色赤疼痛，易溃易敛，顺而易治，以其为阳证也；凡痈疽阴盛者，塌陷不肿，色暗不红，木闷不痛，则难溃敛，以其为阴证也。
●半阴半阳
半阴半阳者，漫肿不高，微痛不甚，微焮不热，色暗不红，此证属险。若能随证施治、不失其宜，则转险为顺，否则逆矣。
●痈疽阳证歌
阳证初起焮赤痛，根束盘清肿似弓；七日或痛时或止，二七疮内渐生脓；
痛随脓减精神爽，腐脱生新气血充；嫩肉如珠颜色美，更兼鲜润若榴红；
自然七恶全无犯，此际须知五善逢；证属纯阳全主吉，调和药饵易成功。
●痈疽阴证歌
阴证初起如粟米，不红不肿疙瘩僵；木闷不痛不焮热，疮根平大暗无光；
七朝之后不溃腐，软陷无脓结空仓；疮上生衣如脱甲，孔中结子似含芳；
紫黑脓清多臭秽，或兼七恶定知亡；看来此属纯阴证，虽有岐黄保不长。
●半阴半阳歌
阴阳相半斯为险，阳吉阴凶生死夺；微痛似阳微赤热，如阴塌硬半焮疼；
肿而不溃因脾弱，溃不敛兮脓内停；五善虽兼二四症，可怜七恶渐频临；
若能饮食而知味，二便调匀尚可生；按证施方随手效，阴消阳长便安宁。
●五善歌
心善精神爽，言清舌润鲜；不渴不烦躁，寤寐两安然。
肝善身轻便，不怒不惊烦；指甲常红润，溲和便不难。
脾善唇滋润，知味喜加餐；脓黄稠不秽，大便不稀干。
肺善声音响，无喘无嗽痰；皮肤多润泽，呼吸气平安。
肾善无午热，口和齿不干；尿清长且白，夜卧静无烦。
●七恶歌
一恶神昏愦，心烦舌燥干；疮形多紫黑，言语自呢喃。
二恶筋牵强，目睛正视难；疮头流血水，惊悸是伤肝。
三恶形消瘦，疮形陷又坚；脓清多臭秽，食少脾败焉。
四恶皮肤藁，痰多语不圆；喘吼鼻煽动，肺绝定归泉。
五恶烦而饮，喉内若煤烟；肾亡容惨黑，囊缩死之原。
六恶身浮肿，肠鸣呕呃兼；大肠多滑泄，藏府均败焉。
七恶疮倒陷，如剥鳝一般；时时流污水，四肢厥逆寒。
治例　凡患痈疽，见五善之证为顺而易治，见七恶之证为逆而难治，见三善者可生，见四恶者必死。医者临证，详察色脉，或汗下，或清散，或温补，因时制宜，庶不失事。盖外治痈疽犹如内治伤寒，谓其能辨阴阳表里寒热虚实也。
●辨顺证
初起从小而大，渐渐憎寒发热，渐渐疼痛焮赤，气盛者顶尖高肿而起，血盛者根脚收束而红，此为顺证。阳症十四日而脓即熟，阳性速也。阴证二十一日而脓始成，阴性迟也。已溃脓有醃气而无滃气，则腐肉易落而新肉易生，皆为顺证。
●辨逆证
初起形如黍米，不知疼痛，漫肿不热，顶见平塌，未溃先白头，按之坚硬，舌乾烦躁，此等逆证决不化脓。肉肿疮不肿而反凹陷，其色如猪肝之紫者，是毒邪已深也，若更遗尿直视，神短神露，撮空循衣，唇吻青黑，面若涂脂，皮肤枯藁，唇白腹胀皆为死候。凡溃后肉坚皮烂，腐后心烦，脓水清稀、臭秽难闻，溃腐日久，新肉不生，头低项软，形容憔悴，阳证指甲色青，阴证两颧红赤，及眼眶迷漫、黑气笼罩，毋论疮之肿溃，但逢此等皆为逆证。
●辨肿
人之气血，周流不息，稍有壅滞即作肿矣。然形势各异，如：虚者漫肿，实者高肿。火甚者，色红皮光，焮热僵硬；寒甚者，形势木硬，色紫黯青；湿甚者，皮肉重坠，深则按之如烂棉，浅则外起光亮水泡，破流黄水；风甚者，皮肤拘皱，宣浮不红，微热微疼；痰甚者软如绵硬如馒，不红不热；郁结伤肝而作者，不红不热，坚硬如石，状如岩凸；气郁而作者，以手按之皮紧而内软，遇喜则消，遇怒则长，皮色如常而不焮热；跌仆瘀血而作者，暴肿胖胀，大热不红；产后与闪挫瘀血而作者，瘀久滞于经络，忽发于外，形势木硬不热，微红，若脓已成而将溃者，其色必紫，此辨诸肿之要诀也。
●辨痛
痛由不通，种种不一。如：轻者，肌肉皮肤作痛属浅；重者，痛彻筋骨属深也。虚者腹饥痛甚，不胀不闭，喜人揉按，暂时可安；实者，食饱则痛甚，又胀又闭，畏人揉按，按之愈痛。寒者，痛处定而不移，皮色不变，遇暖则喜；热者，皮色焮赤，痛则迅厉，遇冷则喜；风甚者，走注迅速，皮色或青；气痛者，游走无定，刺痛难忍；排脓作痛者，憎寒壮热，形势最长，按而复起；瘀血凝结作痛者，初起隐隐臖痛，微热微胀，若将溃则色紫痛减，既溃则不疼，此辨诸痛之要诀也。
●辨痒
诸痒属风，亦各有因。如肿疡初起皮肤作痒者，为风热相搏。溃后作痒者，轻则由脓沤，甚则由疮口冒风，故突起疙瘩，形类小米。抓破之后津水者是脾湿，津血者是脾燥也。若将敛作痒者，由初肿时肌肉结滞，气血罕来，及至将敛，气血渐充，助养食新肉，故作痒也。然须痒如虫行，温和不迫，方为全美。他如疥癣作痒，始终皆属风淫，此辨诸痒之要诀也。经曰：诸痒为虚。又曰，火微则痒。此中又宜分别也。
●辨晕
俗以肿痕为晕，非真晕也。真晕者，生于疮口之旁，状若红筋，皆由藏府蕴受锐毒而成，二三晕者可治，若见五晕者难医，此辨真晕之要诀也。
●辨脓
凡治痈疽疮疡，形势未成者即用内消之法，已成者即用内托之法。溃时先宜出黄白稠脓，次宜出桃花色脓，再次宜流淡红水，此辨脓之要诀也。
辨脓条例　凡以手按之疮内坚硬者，无脓之象也。按之不热者无脓，按之内热者有脓。轻按热甚则痛者，有脓且浅且稠也。重按微热方痛者，有脓且深且稀也。按之大而软，指起即复者，脓熟也。按之半软半硬，陷不即起，脓未全熟。按之软凹久不起者，无脓，气血虚也。深按软陷而速起者，内是稀黄水也。深按成坑而缓起者，内是坏污脓也。按之板实而痛甚者，停血未成脓也。按之空虚而不痛者，积气未成脓也。胖人宜脓多，胖人脓少是肉不腐也。瘦人宜脓少，瘦人脓多是肉败坏也。皮色不变、不起高阜者，脓必稠黏也。皮色光嫩，剥起而不苍老，脓必浅也。皮色苍蜡，肿高而软，痛减者，熟透也。脓出如粉浆，或如污水者，谓之败浆。气实之人多黄色稠脓。气虚之人多白色稀脓。半虚半实者多稠白脓。凡疮溃后，脓有醃气而无滃气者最吉。若出败浆、腥臭血水主凶。惟汗后脓秽者可愈。如溃久脓秽而身犹大热不止者，治亦无功。《金鉴》曰：痈疽之得脓如伤寒之得汗。汗出而身反大热者坏伤寒也，脓出而身犹大热者坏痈疽也。

痈疽治法  ***************************
〔总括〕
痈疽疮疡初起如粟，若麻痒焮痛者，内毒甚也。七日之前形势未成，不论阴阳均先当灸之，轻者使毒气随灸而散，重者拔引郁毒，通彻内外，实良法也。但忌灸处亦宜斟酌，详后灸法门。灸完即用洗涤汤（见六卷冈字号），洗完上贴膏药，预防风袭（见六卷淡字号），内服表里疏解宣湿之剂（均于五卷天地字号内），选而用之。外敷贴冲和、玉龙等膏（见六卷巨字号）。轻症只用神灯照法（详见后条）。如形势已成，则当因证施治，平塌者投补剂以益其不足，追毒外出。高肿者不可过于攻伐以伤元气，恐难溃而难敛。若内热壅盛，佐以消毒之剂防毒炽。二便秘结者，佐以通利之方，使藏府宣通，方为佳兆。如十日之后疮尚坚硬，必须用铍针当疮头点破，半月之后脓尚少者用药筒拔法拔之（其法见后）。但得脓血黏者为顺，紫血稀少者为逆。若过二十一日，纵有稀脓，亦难治矣。如已溃之后，腐仍不脱、堵塞疮口者，用尖利剪刀当头剪开，使毒管流通，自不如前堵塞，煎猪蹄汤（见六卷冈字号），候腐脱脓尽，内见红肉时，疮口涂生肌玉红膏，外盖太乙膏（见六卷淡羽字号）。数日新肉顿生，方撒生肌药（见六卷师字号）。
凡治痈疽，始终宜保养禁忌，不可稍有怠忽。初起慎口腹，谨风寒，免外邪助病也。疮已溃脓，切忌投以寒凉之药。患者冬月宜温室以防风寒，夏月宜开窗以避风暑，虽肌肉长平，疮口已合，尤当小心调养，免致虚脱暴变。
●杂忌
前后忌犯房劳，努力持重。居必静处，温凉适中，洒扫宜勤，以辟虫蚁。忌见僧尼经妇，远行汗污，牲畜秽气，一切熏醃之物；忌食鱼腥海鲜、羊羶野味、生冷煎炒、瓜果凉浆，一切辛热动风之物，大疮禁半年，小疮禁一月。
●内消治法
经云：发表不远热。又云：汗之则疮已。然惟脉症均实者，斯可用之。若脉症均虚，便当兼补，发渴便闭须急疏行，不可概施表散之剂也。大抵痈疽多因气血凝结，火毒积热而成，故以活气活血、清热解毒为主，更当详审部位属何经络，即用引经之药治之，则肿痛自消，肌肉自平矣。
●内托治法
凡疮肿已成，不能突起，即难溃脓。或坚硬不赤而疼，或不疼而脓者清稀，疮口不合，皆气血虚也。宜大补气血、调和荣卫为主，祛毒为佐，加以辛香行其郁滞，加以温热外御风寒，候脓出肿消，气血充足，腐肉日脱，新肉自生，疮自敛口而愈。若不补养而误用寒凉，冰毒内陷，疮色黑暗，脓多臭秽，腐肉不脱，新肉不生，疮口懈大，时流败脓，甚则脉洪气短，面赤大渴，此真气虚而难痊矣。
●虚实治法
凡治痈疽，不论阴阳表里、日数远近，但未见脓时均宜灸之。若焮肿发热，脉浮而弱者，宜用托里之药。脉若浮紧，发热恶寒，遍身拘急而无汗者，宜用表散之药。口乾便闭，赤痛肿硬者，宜用下利之药。焮痛烦躁，口渴舌乾，脉洪饮冷，二便不闭者宜用清解之药。内脓不出，腐肉堵塞疮口者，用刀开之（见上总括）。软漫无脓不能腐溃者，阳虚也，当用温补药以生其阳。溃后新肉生迟，形如冻色者，肉冷肌寒也，当加温热药以散其寒。如大汗不止者亡阳也，服十全大补汤以温阳。自汗四肢厥冷者，里寒也，服理中、建中等汤加桂枝、附子以祛寒。若溃后肌肉消瘦，脓水清稀而色黄白者，脾虚也；夜不得寐而烦热者，虚火上炎；疮口懈大者，脾阳不固也；食少作渴，大便溏泻者，脾肺虚热也，以上四证皆以调补脾肺为主，佐以清热解毒之药（均于六卷补养方中）选而用之。

灸法门  ***************************
●宜灸
痈疽初起，七日以前开结拔毒非灸不可。疮痛者宜灸至不痛，不痛者宜灸至知痛。疮灸著毒处则不痛，灸至好肉则痛，必灸至知痛者令火气至好肉方止也。灸著皮肤未坏处则痛，灸著毒处则不痛，当灸令由痛以至不痛者，令火气著毒方止也。凡痈疽发背，顽毒恶疮、焮肿赤痛，阴疮漫肿、鹤膝流注，一切肿疡，欲结末结之时，先打湿竹纸，覆满疮上，但看纸先干处便是疮头，即点记，去纸灸之。法贵早施，二三日灸之十全九八，四五日灸之十全六七，六七日灸之十全四五（灸法条例详列于后）。
●忌灸
肾俞发忌灸，恐消铄肾液也。手足指忌灸，皮肉浇薄，灸之恐皮裂肉胬也。头为诸阳所聚，诸书忌灸，若误灸之，逼毒入里，令人痰喘上涌，反加大肿。然遇纯阴下陷之证、必宜灸之，乃能回阳，但艾炷宜小，壮数宜少，小者如椒粒，少者三五壮而已。若属半阴半阳之证，仍当忌灸，此处最宜斟酌也。又有元气素虚之人，疮不高肿，体倦神昏，脉空虚数而不鼓，此内无真气以抵挡火气，若误灸之，多昏愦而死。
●误灸救逆
●麦冬粳米饮　疽证阴疮固宜艾灸，然或灸之太过，火气伤心，或头顶误灸，引气上伸，更生大祸。或阳疮不应灸而误灸之，致火毒入里，头顶浮肿，神昏痰壅，吁吁作喘，急服此药清解火毒。去心麦冬微炒，粳米各一两，水煎汤，徐徐温服。
●洗药方　灸后艾疤发时，脓水稠多，此气血充畅，经络流通也，其疮易愈，若灸疮黑痛，脓汁污秽，乃火毒盛，煎黄连、薄荷、葱皮、芫荽汤洗之。
●灸法五条
●隔蒜灸法　大蒜独头者更佳，切片厚分许，著实贴定疮头上，晒燥蕲艾去筋与尘，揉搓捣如绵，作坚实炷，或大如赤豆，或小如椒粒。黏蒜片上，用香火点燃，三炷换一蒜片。初灸觉痛者，须灸至不痛而作痒方止。初灸若不痛，当灸至知痛痒方住。不可太过不及，后灸法俱仿此。疮势顽大及阴疮日数多者，恐艾壮不能济事，当捣烂大蒜铺满疮上，厚一二分，搓烂艾绒排列蒜上，一齐点燃，蒜焦再换，以知痛甚为度。漫肿无头，先覆湿纸，看先干处即先灸之。如数处先干，即将数处齐灸。若四围红肿，中间只现白点如粟，即当白点处灸之。痈疽流注、鹤膝风，每日灸二三十壮，痈疽阴疮尤宜多灸，当先服护心散（见六卷为字号），以防火气入内。若灸小儿，先将蒜片置大人手臂上，燃艾候蒜温时即移放小儿毒上。
●生姜片灸法　痈疽疮疡顽恶肿毒，用此灸法最为简便。肥实生姜切片、厚分许贴疮头上，照前法点艾炷灸之，姜干再换，以知痛痒为度。漫肿无头及阴寒块硬，骨节胀痛，均用大块生姜刮成熨斗数个，中放艾丸，燃火令热，轮流熨之，姜干再易。
●豆豉饼灸法　痈疽诸疮已溃未溃皆宜。好豆豉捣研如泥，醋调作饼厚三分，随疮大小贴定，点艾如法灸之。已有疮孔则留孔在外，饼贴周围，列艾数炷，一齐点燃，灸令疮内知热即去。又火日灸三次，但看疮口出汗，自易收功。
●黄蜡灸法　凡痈疽、发背、顽恶诸疮，先打湿灰面搓成条，盘肿根脚上，作圈高寸余，著实贴皮上，如井口形，圈外又围布条数重，以隔火热，后方削碎黄蜡屑子，铺放圈内，厚三四分，次用漏铁瓢盛炭火，悬在圈上烘至蜡溶化尽，再添蜡屑灸之，以井满为度。皮不痛者毒浅，须灸令知痛；皮痛者毒深须灸至不痛方去火瓢，井内喷水少许，待冷将井端起，但看蜡底色青方是毒出，初起灸一二次即消，已成者灸二三次即溃。痈疽溃久不敛，四围顽硬者，即如前法作圈罩满肿根之上，削蜡屑铺内灸之，令蜡溶化渗入孔内愈深愈妙，其脓自化，口亦易敛。
●附子饼灸法　主治溃疡，气血均虚，不能收敛，或风寒外袭，气血结滞。生附子捣如泥，醋调作饼，厚三分，随疮大小连口盖贴，上列艾炷，一齐贴燃灸至疮内知热，勿令作痛，日灸数次，以疮口红活为度。
●灸后调养
《内经》曰：寒邪客于经络之中则血泣，血泣则不通，不通则卫气从之，壅遏而不得行，故热。大热不止则肉腐为脓。盖毒原本于火，然与邪气相搏，毒郁不宣，故以艾火，蒜片之类灸之，开结散毒，以移深居浅也。但灸后须谨避风寒，慎其起居，养其气血，凡喜怒忧思悲恐惊劳不可过极。内和情志，外禁发物，一切生冷、醇洒煎炒、厚味均不可食，饮茹蔬淡亦宜适中，则脾胃调和，气血充而毒自化矣。

砭法门  ***************************
●砭法宜忌
《内经》云，刺皮毋伤好肉谓砭。破其皮令恶血出泄，切忌太深刺伤好肉也。凡痈疽红肿光亮游走不定，及赤游丹、红丝疔、时毒走散，瘀血毒肿皆宜砭。
●砭法一条
●磁针砭血法　取细料磁器击碎，选有锋芒者一块，劈开作筷头夹住，留锋芒在外，以扎紧用二指轻捉筷梢将磁针对患处半分许，再用重筷一根，频敲筷头，啄遍毒去，令皮破血出，拭净以药敷撒，次日肿未全消再量砭之，以肿消红散为度。

针法门  ***************************
〔针法总括〕
《内经》云：痈气之瘜者，当以针开、除去之。又云：铍针未如锋锐以取大脓，其轻重疾徐自有一定，在人心度量用之，不可乱施。盖皮薄针深反伤好肉，肉厚针浅毒又难出。大抵肿高而软者，毒在肌肉，宜针四五分；肿下而坚者，毒在筋脉，宜针六七分；肿平肉色不变者，毒附于骨也，宜针入寸许。若毒生背腹胁肋等处，宜用扁针，针入以防透膜。针既透脓，视其疮口必有脓溢如珠，斯时欲大开口，则将针斜出；欲小开口则将针直出。所谓逆而夺之，顺而取之也。凡针后随以绵纸捻蘸元珠膏（见六卷潜字号），插孔内度之，使脓会齐，良久取出，日上太乙膏（见六卷淡字号），四围敷乌龙膏（见六卷阙字号），元气虚者必先补而后针，大脓一出则诸症悉退。再者，用针贵及其时，不可太早，亦不可太迟。如十日之间，疮尚坚硬者，用铍针当疮头点破；半月后不作脓腐者，用铍针品字样刺开三孔。不问深浅以知痛为度，随用后拔法割疔（见四卷疔门）。
●针法浅深
凡疮毒既已成功，则当托其脓，脓已成熟则当用针开通，此一定之法也。然必须验其脓之生熟、浅深、上下而针之。如轻按热甚便痛者，有脓且浅且稠也；重按微热方痛者，有脓且深且稀也；按之陷而不起者，脓未成；按之软而复起者，脓已熟（余法详前辨脓门）。凡有脓即当针，浅者三四分，深者五六分，毒附于骨或针寸许或八九分，惟在医者以意消息。针宜顺下，最要及时。脓未熟，而早针之，气血反泄；脓热透，而不针之则腐溃益深，疮口难敛。若脓深而针浅，内脓不出，外血反泄，脓浅而针深，内脓虽出，良肉受伤。元气虚者宜先补后针以送毒出外，前后且无怯弱之症也。至若疮之大小浅深，有宜铍针、扁针、三稜、员利等针，宜于后九针篇选用。
●针法宜忌
脓熟固宜针，其浅深次第，前篇已详言之矣。然亦有忌用针者，如气瘿臃肿而绵软不痛，血瘿焮肿而内累成块，血瘤软硬间杂红丝纠缠，骨瘤疙瘩叠起，推之不移，以及顽毒紫硬，痰气结核，阴分瘰疬之类，骨节近筋之处，冬月闭藏之时，皆忌用刀针。若误用之，血出不止、口不得敛而立危矣。又有气虚之人，不能胜毒，脓成而疼痛倍增，难任刀针者，服乳香黄耆散托之，令其自溃（方见五卷地字号）；或妇女下部诸疮脓熟不便用针者，但服透脓散托之令其自溃（方见六卷为字号）；或老人，小儿，疮脓已成畏用针者，用白丁香即雄麻雀粪，白粒尖圆者，唾津调成膏，实贴疮顶，良久自溃，此数法皆可代刀针也。再者风雨晦明，人之气血即凝滞而不调，大饥者气虚，大渴者液少，大醉者气乱，新饱者气盛，大怒者气逆，大劳者气乏，大惊者气散，凡此时候皆忌用针灸也。
《灵枢·九针论》：「帝曰：……，敢问九针焉生？何因有名？岐伯曰：九针者，天地之大数也，始于一终于九。故曰：一以法天，二以法地，三以法人，四以法时，五以法音，六以法律，七以法星，八以法风，九以法野。」「九针者，圣人起天地之数，始于一而终于九。」「九而九之，九九八十一，以起黄钟数焉，以针应数也。」而人之身形亦应之，皮应天，肉应地，而脉应人，筋应时，声应音，阴阳应律，齿面目应星，气应风、九窍三百六十五络应九野，此天人相通之道也。故一针皮、二针肉、三针脉、四针筋、五针骨、六针调阴阳、七针益精、八针除风，九针通九窍、除三百六十五节气各有所主也。
●九针篇
●九针图说
●镵针式　《经》之一曰：「镵针者，取法于巾针，去末寸半，卒锐之，长一寸六分。」镵者锐也，卒者尾也，谓此针长一寸六分，上去末寸半，下只留一分之锋，饮浅刺之，不令深入也。（按：镵针即今之箭头针，略小者名瓜子针、亦名扁针。凡邪热诸毒生在头项，背、腹胁肋空软之处，若深刺之有伤阳气，且恐透膜，故此针只留锋分许、浅浅刺之，使脓出而正不伤也。）
●圆针式　《经》之二曰：「圆针者，取法于絮针，筩其身而卵其锋，长一寸六分。」筩身卵锋者，谓身直如竹筒，末锋圆如卵壳之锐也。（按：圆针即絮针也。今多以纹银簪脚磨取圆锋，长分许代用。凡邪气在分肉之间，刺之利导分肉，能使邪气行而不伤于肌肉之正气也。）
●鍉针式　《经》之三曰：「鍉针，取法于黍粟之锐，长三寸半。」黍粟之锐者，圆而大，利于用补者也。（按，鍉针之锋如黍粟之锐，主治邪在脉中、不欲深入只按脉以候气至，刺脉中之邪气，使独出也。若深按陷至肌肉、气虽出而肌肉之正气必伤矣，但外科鲜有用此针者。）
●锋针式　《经》之四曰：「锋针，取法于絮针，刃三隅、长一寸六分」。其上去八分，下留八分，刃三隅者，盖直壮而锐，可以泄热出血也。（按：锋针即今三稜针也。）主刺时气、温、热、瘤邪。凡发于经络中壅痼不解之病，此针锋利，刺以泄热出血，使经络开通，荣卫调和而壅痼之疾愈矣。痈疽脓深、疮势浩大者宜之。
●铍针式　《经》之五曰：「铍针，取法于剑锋，广二分半，长四寸。其必广二分半，长四寸。」末如剑锋者，取其能开通也。（按：铍针之锋末如剑者，主刺寒热相搏，或邪气郁于荣卫，凝滞不通发为痈疽，其脓已成，用此开之，以取大脓。大脓泄则阴阳和而痈疽愈。）
●圆利针式　《经》之六曰：「圆利针，取法于犛针，微大其末，反小其身，长一寸六分。」取法于犛者以其毛之刚强细健、可稍深也。（按：圆利针尖，其形如犛，圆而且锐，主治虚邪客于经络而为痹痛、走注历节等症，以此刺之则经络流通，虚邪自去矣。）
●毫针式　《经》之七曰：「毫针，尖如蚊虫啄，取法于毫毛，长一寸六分。」其必尖细。蚊虫啄者，取其微细徐缓也。（按：毫针形小而尖，今多以缝衣布针，棉扎筷头代之。凡邪客经络而为痛痹，及喉疮乳蛾、口舌诸症，邪气浮浅之在络者，用此刺令出血。）
●长针式　《经》之八曰：「长针，取法于綦针，长七寸，」为其可以取深邪远痹也。（按：长针即今环跳针也，市药家用药煮针，治虚邪深入，内舍于骨解腰脊节腠之间，能取深远疼痛之邪也。）
●大针式　《经》之九曰：「大针，取法于锋针，其锋微圆，长四寸，尖形如挺，粗而且巨，可以泄通机关也。（按：大针即古之燔针也。凡周身淫邪、或风或水溢于肌体、留而不能过于关节，壅滞为病者，以此刺之，使关节利，大气通，则淫邪壅于经络、风虚肿毒伤于肌体者，皆可除也。）
古之分寸与今不同，又当酌量。《金鉴》曰：九针本于《灵枢经》，大小长短之法无有异也。但细玩经中九针之用，凡所取者皆言有馀之实邪，则针之不宜于治虚也，从可知矣。（按：《灵枢经》为刺灸家鼻祖，行针次第、手法、取穴、分寸，后贤推衍详尽，今精其术者，盖亦寡矣。大抵外科针脓，但随其疮之大小深浅而用之，如镵针、圆针、鍉针、锋针、铍针、毫针，医师皆当预备也。
●造针法
造针当用马嚼环铁。以马属午，午为火，火剋金，取剋制之义也。若以赤金、纹银制针，用之更佳。其煅炼之法，将铁丝或金银丝入火煨红，大小长短照前图式，如法造成，次以蟾酥涂针上，入火烤乾，再涂再烤，如此三次，乘热插人腊肉皮之里、肉之外，方将后煮针药煎滚，把针连腊肉投入内，封罐口煮至水乾，待冷取针插黄土中，插百馀下以去火毒，令针光圆。古法不用尖锋，今疡医以纯钢造针，荡起锋芒，用麻油煮过，针疮最便利。大抵针疮之法妙在脓随针出，而寂然无所知觉也。
●煮针药方
麝香（五分）　磁石（一两）　胆矾（一钱）　丁香　石斛　朱砂　没药　郁金　北细辛　穿山甲　甘草节（各三钱）　共锉细，入长身瓦罐内，用水三碗，先煎滚，次将所造诸针连腊肉投入，封口煮乾。取针拆黄土去火毒，拭乾，绵细包裹，细竹筒中，封口收藏。要针快利，用细粒石唐汤，随蘸麻油。
●煮针麻药
川乌、草乌、甘遂、甘草（俱用生的，等分），切碎，入瓦罐内，将诸针倒插药，用水淹满封口煮至水乾。大针用竹筒谨收，小针则放鹅瓴筒内，黄蜡塞口，勿令泄气方效。此药煮刀针，任其针割不甚疼痛，且御风寒。凡挑痘疔，用此最妙。凡用刀割取箭头及疔疮恶毒，刀亦宜煮，再用外敷麻药（见六卷河字号）。
●逐日人神所在不宜针灸
初一足大趾，初二在外踝，初三在股内，初四在腰，初五日在口，初六日在手，初七日在内踝，初八日在腕，初九日在尻，初十在腰背，十一在鼻柱，十二发际，十三在牙齿，十四日胃脘，十五在遍身，十六在胸，十七在气冲，十八在股内，十九日在足，二十在内踝，二十一手指，二十二在外踝，二十三足股肝，二十四手阳明，二十五足阳明，二十六日在胸前，二十七在两膝，二十八在下阴，二十九日膝胫，三十日在足跗。
●十二时人神歌
子踝丑腰寅在目，卯面辰头巳手属；午胸未腹申在心，酉背戌头亥股续。
●十干日忌针灸
甲不治头乙耳喉，丙肩丁背与心求；戊己腹脾庚腰肺，辛膝壬当肾胫收；癸日不宜针手足，十干不犯永无忧。
●九宫尻神歌
尻神图（图缺）
尻神所在有根由，坤内外踝圣人留；震宫牙腨分明记，巽位还居乳口头；中宫肩骨连尻骨，面目背从乾上游；手膊兑宫难砭灸，艮宫腰项也须休；离宫膝肋针休下，坎肘还连肚脚求；医师若晓尻神诀，针灸无乖效可图。

照法门  ***************************
〔神灯照法〕
凡痈疽初起，七日前后最宜照法，未成者自消，已成者自溃，不发者即起发，不腐者自腐。其法，将神灯照条用麻油浸透点燃，离疮自外而内周围徐徐照之，须以火头向上，药气易入，毒随火解不致侵脏腑。初次只照二三条即住，后次渐渐多照一二条，虽疮势渐消，仍每日照数次，但照完即用敷药。连四围根脚箍住，药乾洗去再照、再敷，以愈为度。如初溃，疮口有脓，或疮口乾涩，均煎猪蹄汤洗净（见六卷冈字号），如法照之，照完上贴万应膏（见六卷淡字号）。若溃久脓尽，不必用照法。
●神灯方法
朱砂、雄黄、血竭、没药（各二钱）、麝香（三分），共研极细。多裁红绵纸条，长七寸宽七分，中间折缝，裹药三分搓成条子，麻油浸透，依前法照之。

烘法门  ***************************
●桑柴火烘法
凡痈疽初起肿痛，重若负石，坚而不溃者，烘之能解毒止痛，消肿散瘀，毒水一出即能内消。若溃而不腐，新肉不生，瘀痛不止者，烘此助阳气、散瘀毒，以移深居浅。但桑柴火力甚猛，宜用于未溃之先，以生发阳气，速溃速腐。若已溃之后，或疮口寒冷，或天气严寒，或肌肉生迟者，亦须烘之，使肌肉常暖。烘后，敷贴之药忌用寒凉。
●桑柴火方法
晒乾桑木或桑根、桑枝，劈如拇指大，长九寸，烧燃一头吹熄火焰，将炭火向患处烘之，火尽再换。每次烘三四枝，每日烘三四次，此古法也。
新法取桑柴，烧成红炭，用漏瓢盛炭悬患上，自四围烘至疮口，或高或低以疮内知热为度，每日烘数次，候肿溃肉腐方住。

拔法门  ***************************
●药竹筒拔法
凡痈疽发背一切阴疮，疮势已成，半月前后不甚起发，内脓至深，外不即溃，形势坚硬，如负重石，及毒内溃，侵伤好肉，致生烦躁。此筒拔之，令毒脓得门路而出。先煎后药煮成竹筒，次用铍针当疮顶一寸之因品字样刺开三孔，深半寸或七八分，量其高下，乘热取药筒合疮孔上，以手捺紧，自然吸住，良久拔出脓血，红黄鲜明者顺而易治；紫黑者逆而难治。
●煮竹筒方法
羌活、独活、苏叶、艾叶、白芷、甘草、石菖蒲（各五钱），连须葱（二两）切碎，入锅用水十碗煎开滚。预裁成嫩竹筒一个，长七寸，径口寸半，一头留节，刮去青皮，筒厚分许，靠节钻一小孔，以杉木啄塞之，放药锅内煮数十沸。取锅放病人前，针后乘热将筒口合在疮孔上，按紧，自然吸准。候片时药筒已温，拔出杉木塞子，其筒易落，外贴膏药，勿令受风。如脓血不尽，次日再煮竹筒，仍按旧孔如法再拔。此治阴疮挤脓不受疼之良法也。如阳疮焮肿脓熟，则不必用此法。再有酒壶拔法，主治疯狗伤，升筒拔法主治乳房痛，俱分载本症。

蒸法门  ***************************
●牛皮胶蒸法
凡痈疽痔漏顽恶臁疮，久溃不敛，如法蒸之。牛皮胶（一两），水熬稀稠得所，厚摊绵纸上，每剪一块敷贴疮口，次用酸醋煮麻布一块，乘热罨放胶纸上蒸之。稍冷再换一块，轮流煮热罨放，蒸至疮内觉痒，脓水出尽，预煎贯众汤乘热洗去膏纸，外贴万应膏（见六卷淡字号）。次日照前法蒸洗，直至脓尽疮干为度。

烙法门  ***************************
●火针烙法
凡痈疽、流注经久不消，内溃不痛，用此烙法。造火针二枚，其形一样，扁如筷粗，头圆，长七寸。用时均蘸麻油放炭火上烧红，先取一枚顶疮头近下，针入向软处烙之，一烙不透。再取一枚再烙，必得脓水，不假手按而自流出，方搓绵纸燃子，随烙口深浅插入，分开余燃，上贴万应膏。此古法也，恐患者著惊，因制后法代之。
●阳燧锭法
蟾酥、朱砂、川乌、草乌、殭蚕（每味另研细末，各称五分），拌作一处。又研硫黄（一两五钱），置铜勺内微火炖化，次投前药末搅匀。再预研麝香（一分），冰片（一分）
和入，乘热倾湿磁盘内，作速荡转成片，将磁器收藏。用时取药瓜子大一块，要上尖下平，灸处先搽红枣肉黏药在上，以灯心蘸油燃火淬药锭上，灸五壮或七壮。灸毕即食醋半杯，候起小泡时，用线针串破，放出黄水，上贴膏药。
一治风气痛，先用小竹筷按骨缝间寻的痠痛处，以墨贴记，如法灸之。
●附法
●雷火神针　凡风寒湿毒袭入经络，漫肿无头，皮色不变，筋骨重痛，起坐艰难，不得安卧，及附骨、咬骨等疽，初起寒热往来，随后筋骨胀痛，不热不红，漫肿无头，二三日内用此通行经络。若系阳疮，焮肿赤热者忌用此针。
●制神针法
细切公丁香（六分）和麝香（二分），入乳钵内擂极细末，搓熟祈艾（三钱）包裹药末，揉令极匀，铺放夹纸上，卷作筒子如指头大，著实推紧。临用先叠草纸七层隔肿痛处将药针点燃，一头按在纸上，以针捺实，药气自入，待痛住方起针，甚者再针一次，数日后外发火疮，其患自愈。
●消肿火针　凡鱼口、便毒、横痃、冷疔，形势已成，顽肿木痛，不溃不消，针之引毒出外。取大布针二口，劈开竹筷夹住两针，相离分许，用线扎紧，点桐油灯，多放灯心，将针嘴蘸油烧红，对著疮顶针入三四分，拔出针来，或出血、出脓，以棉拭净，上贴膏药，忌敷寒凉，数日自消。热疮忌用。
●祛寒火针　凡阳虚之人，被风寒、痰湿攻冲头脑，头额眉稜痠疼苦痛，皮骨均冷，畏风喜热，或呕痰涎，脉牵强跳动，胀、麻木，及各处风湿寒痰、流注肿痛者，效。圆针，如无即用铜银簪脚，将尖上磨起锋芒约半分，剪绵纸条宽八分长一尺，搓紧作捻，从针尖缠起紧繫数重，余捻缠上。点桐油灯一盏将针捻蘸油点燃，从头两旁起针，递上头中，手法要轻重得宜，不稀不密，且要快迅，针满痛处为度。针后头上痒如虫行是其验也。忌沾水。若针妇人，当以湿手巾隔其头发，若针背膊等处皆自周围针起，团团针至顶中，针后良久方可敷药。
凡阳旺气实，色赤焮肿，皆忌火针。
●辨井荥俞经合原
所出为井，井者如水之出也。所流为荥，荥者如水之流也。所在为俞，俞者如水之注也。所行为经，经者如水之行也。所入为合，合者如水之会也。所本为原，原者如水之源也。此十二经穴名也，而手足阳经有原穴，手足阴经无原穴，阴之俞穴即阴之原穴也。

穴道门  ***************************
〔总括〕
《灵枢经》为刺灸家鼻祖，其文精微详尽。《铜人一图》星罗棋布，《甲乙》《千金》等书阐其意旨。然精斯术者恒不易得，何也，诚以经脉流行、交会、支别、过接之际，与夫井荥俞经合原等穴，毫釐一差，千里遂谬，非穷究博考、口传心授，鲜能得其奥义。近世惟天心奇穴，犹有得其传者，其他未之尝闻。今取灵枢各家之书，精研详究，考其分寸，明其行列，举周身要穴绘图立说于左，俾学者易于通晓，然后玩味九集刺灸全书，自有融会贯通之妙矣。
头面喉肩正面要穴图（图缺）
胸腹前阴正面穴图（图缺）
脑后肩项背面要穴图（图缺）
背腰后阴背面要穴图（图缺）
手正面三阴要穴图（图缺）
手太阴肺经，穴起大指内侧少商穴，行三阴之上，上贯肩井；手厥阴心包络，起中指甲端中冲穴，行三阴之中，上至天泉；手少阴心主，穴起小指内侧少冲穴，行三阴之下，上至极泉。
手正面三阳要穴图（图缺）
手阳明大肠经，起次指甲端商阳穴，行三阳之下，上接肩俞；手太阳三焦经，起四指外侧关冲穴，行三阳之下，上接天髎；手太阳小肠经，起小指外侧少泽穴，行三阳之下，上接曲垣。
足内面三阴要穴图（图缺）
足厥阴肝经，起大趾聚毛处大敦穴，行三阴之前，上接曲骨；足太阴脾经，起大趾内之侧隐白穴，行三阴之中，上接冲门；足少阴肾经，起于足心窝内涌泉穴，行三阴之后，上接横骨。
足外面三阳要穴图（图缺）
足阳明胃经，起足中趾外侧厉兑穴，行三阳之前，上接髀关；足少阳胆经，起第四趾外侧窍阴穴，行三阳之中，上接环跳；足太阳膀胱，起足小趾外侧窍阴穴，行三阳之后，上接会阳。
●辨奇经八脉穴道
任脉任于前，穴起会阴，自曲骨循腹上至承浆而终。督脉督于后，穴起会阴，自长强夹脊贯顶至龈交而终。冲脉居中，其气上冲，穴起会阴，在横骨循腹之左右二行至幽门而终。三脉一源而三歧，异名而同本。带脉犹身之束带，起于少阳带脉穴，环绕五枢、维道，经所谓回身一周。阳蹻起足外踝申脉穴，从外股，会季胁，历肩髃、巨骨、臑俞上面，地苍、承泣，入睛明穴而终。阴跷起足内踝然谷穴，从内股循阴入胸腹，上咽历颧至睛明穴而终。阳维起足外踝金门穴，从外股循背肩项旁面上头后至哑门穴而终。阴维起足内踝筑宾穴，从内股循腹至乳斜入结喉，上至廉泉穴而终。此专言奇经穴道部位也，若八脉循行详九集刺灸门。

骨度门  ***************************
●头面胸腹前阴骨度名位
头，人身之首，诸阳所会也。脑，俗名脑浆，头骨之髓也。巅，俗名天灵盖头，顶骨也。囟，巅前骨陷未合曰囟门。面，凡居头之前皆名曰面。颜，乃额前眉目间之主名。额，两眉之上，又曰颡、曰颅。头角，额两旁稜处之骨也。鬓骨，即两边太阳之骨也。眼目，在眉下司视之窍也。眼胞，目上下外卫之胞也。目纲，又名睫，两睑开合处。内眦，近鼻眼角又名大眦。目珠，俗名眼睛，黑白二种。外眦，近鬓眼角，又名小眦。目系，眼睛入脑之内系也。眼眶，眼胞外四围之骨也。䪼骨，居颧内载目之眶骨。眉稜，两眉盖目之眶骨也。鞍骨，即印堂下之山根也。鼻，司臭之窍，界骨曰鼻柱。准，鼻尽处曰准头，旁曰翅。頄，鼻旁近生门牙之内骨。颧，目下面旁高起之大骨。耳，司听之窍，耳门曰耳蔽。颊，耳前颧侧面两旁之称。顑，口旁颊前软处，俗名腮。曲颊，如环形颊车尾钩也。人中，鼻下不唇上，穴名水沟。颊车，总载下齿能嚼诸物。口，司言与食之窍，旁曰角。吻，口之四围露出活肉也。唇，外以蔽齿上，穴曰龈交。颐，口之角后，腮下软肉也。颏，下唇末处，俗名下巴壳。颔，结喉上，横垂之软肉也。齿，口龈所生之骨，俗曰牙。有门牙槽牙，上下尽根等牙。舌，司味之窍，其根曰舌本。悬壅垂，在上齶，俗名小舌。咽，进饮食之路，居喉之后。颃颡，上齶二孔分气之窍。喉，通声息之路，居咽之前。又曰：右为气喉，左为食咽。喉咙，即喉也，太阴肺之系。嗌，即咽也，足阳明胃之系。会厌，覆喉管之上窍，似皮似膜，发声则开，咽食则闭，故为声音之户也。结喉，喉之管头也，瘦人多外见颈前，肥人则陷于肉内。胸，缺盆下腹之上有骨之处也。膺，胸前两旁高起之处也。臆，俗名胸膛，胸骨肉也。[骨曷]骭，胸之众骨总名也。乳，膺上突起两肉，上结有头也。鸱尾，即蔽心骨，其质肥软。腹，胸膈下曰腹，肚脐下曰少腹。膈，胸下腹上界内之膜也。脐，人之初生胞蒂之处。毛际，小腹下横骨间丛毛之际也。篡，横骨之下，两股之前，相合共结之凹也，前后两阴之间中下极穴，即会阴穴，男女阴气之所也。任督冲，三脉皆从此起。下阴，雌雄二器之总名，男为肾囊、肾茎，女为阴户、子宫。睾丸，肾囊中之两丸也。
●脑后项背腰臀骨度名位
脑后骨，在百会穴后俗名脑勺。枕骨，脑后骨下骨隆起，其形不一。完骨，枕骨下两旁之稜骨也。颈项，颈之茎又曰颈，在侧；项在后。颈骨，两旁肩骨上际之骨也。项骨，头后茎骨之上，三节圆骨也。背，后身大椎下，腰以上之通称。膂，夹脊骨两旁之肉也。脊骨，即膂骨，俗名脊梁骨也。胛，腰下两旁髁骨上之肉也。腰骨，即脊骨十四椎下，十五、十六椎间，尻上之骨也，其形中凹，上宽下窄，方圆二三寸，两旁四孔，下接尻骨之上际。尻骨，腰骨下，十七椎，十八椎，十九椎，二十椎，二十一椎，五节之骨也。下四节纹之旁，左右各四孔，骨形内凹如瓦，长四五寸，上宽下窄，末节更小，形如龟尾，名尾闾，又名骶端、橛骨、穹骨。在肛门后，其骨上外两旁形如马蹄，附著两髁骨上端俗名髋骨。臀，胛下尻旁之大肉也。肛，大肠之下口也，下接长强穴。
●侧身腋下胁肋骨度名位
歧骨　凡骨之两叉者皆名歧骨，手足界骨之通称也。
臑　即肩膊下内侧，对腋处之高起软白骨，臑之上端接肩髃。
腋　俗名胳肢窝，在肩之下、胁之上际也。
胁　乃腋下至肋骨尽处之统名。
胠　统胁之总名也。肋，胁上单条骨，俗名硬肋。
眇　胁下无肋骨空软处也。
季胁　俗名软肋，胁之下小肋骨也。
●两手肩臂腕指骨度名位
上横骨　在喉前宛宛中，天突穴外，小湾横骨旁，接拄骨之骨也。
拄骨　俗名锁子骨，在膺上缺盆之外，内接上横骨，外接肩解也。
肩解　肩端之骨节解缝处也。
髃骨　俗名肩头、肩端之骨也，即肩之胛头臼之上稜骨，其臼接臑上端，其外曲捲。
翅骨　肩后之稜骨也，其下稜骨在背肉内。
肩胛　俗名肩膊即髃骨之末，成片板骨也。
臂　上身两大支之通称。俗名胳膊，古名曰肱。
肘　肱中节上下骨交接处也。肘下之骨曰臂骨。
臂骨　在肘下有正辅二骨，辅骨在上，短、细偏外；正骨在下，长、大偏内。
腕　其骨节弯屈居臂骨、掌骨交接之界，当外侧之骨，又名锐骨，高骨。
掌骨　手之众指之本也，掌之众骨名壅骨，合凑成掌，非块然一骨也。
鱼　在掌外侧之上，其形隆起如鱼，故谓之鱼也。
手上体所以持物也，掌中曰手心，掌外曰手背。
指骨　大指名巨指，次名食指，中名将指，四曰无名，五名小指，其指节承交处，皆有碎骨筋膜联络。
爪甲　手指之甲也，足趾同。
●两足股膝踝趾骨度名位
下横骨、髁骨、楗骨　下横骨在少腹下，其形如盖，又名盖骨，骨左右二大孔；上两分出向后之骨首如张扇，下寸许附著于尻骨之上，形如马蹄之处名曰髁骨；下两分出向前之骨末如楗柱在于臀内。名曰楗骨，楗与尻骨，成鼎足之势，为坐之主骨也。
交骨、髋、机、髀枢　妇人交骨即盖骨，向前两分之处其骨面名曰髋；侠髋之臼名曰机，又曰髀枢，外接股髀骨，即环跳穴处。此一骨五名也。
股　下身两大支之通称也。
膝　大腿、小腿中节上、下交接处也。
髀骨　膝上之大骨也，上端如杵接于髀枢。下端如锤接于胻骨。
胻骨　膝下臁胫骨也，俗名臁胫骨。其两根在前者名成骨，又名骭骨，形粗、膝外突出之骨也；在后者名辅骨，形细、膝内侧之小骨也。
伏兔　髀骨前膝之上，有肉突起似伏兔也。
膝解　膝之节解也。
膑骨　膝上盖骨也。
连骸　膝外侧二高骨也。
膕　俗名腿凹，膝后屈处也。
腨　膝下腿肚也，俗名鲶鱼肚。古名膻。踝骨，胻之下，跗之上，两旁突出之高骨。在外为外踝，在内为内踝。
足　下体所以趋走也。脚板曰踵，踵中曰足心。后根曰跟骨。
跗骨　足背也，一名足跌，足趾本节之众骨也。
趾　与指同名，趾者别于手指也。其大趾之本节后内侧圆骨，名核骨。三毛，足大趾爪甲后，为三毛。毛后，横纹为聚毛，大敦穴处也。
以上专言骨度名位，其周身分寸，针灸次第，详见九集刺灸全书。

藏府门  ***************************
〔藏府图考〕
●手太阴肺藏
经曰：「肺者相傅之官，治节出焉。」其形四垂附著于脊之第三椎，中有二十四空，行列分布，次行诸藏之气为藏之长，为心之盖，是以常多气少血。《难经》曰：「肺重三斤三两，六叶两耳，凡八叶，主藏魄。」《中藏经》曰：「肺者生气之原，乃五藏之华盖。」张介宾曰：「肺叶白莹，谓为华盖，以覆诸藏，虚如蜂窠，下无透穹，吸之则满，呼之则虚，一呼一吸，消息自然。司清浊之运化，为人身之橐囊。」
●手少阴心脏
经曰：「心者，君主之官，神明出焉。」又曰，「心居肺管之下，膈膜之上，附著脊之第五椎。其合脉也，其荣色也，开窍于耳。」又曰：「开窍于舌。」又曰：「是经少血少气。」《难经》曰：「心重十二两，中有七孔三毛，盛精汁三合，主藏神。」张介宾曰，「心象尖圆，形如莲蕊，其中有窍，多寡不同，以导引天真之气。下无透穹，上通乎舌，共有四系，以通四藏。心外有赤黄脂裹，是为心包络。心下有膈膜与脊胁周回相著，遮蔽浊气，不致上熏心肺，名曰膻中。」
●手厥阴心包络
张介宾曰：「心包一藏，难经言其无形。」滑寿曰：「心包一名手心，主以藏象，校之在心下横膜之上，竖膜之下，其与横膜相黏而黄脂裹者心也。脂[月曼]之外有细筋膜如丝，与心肺相连者心包也。凡言无形者误矣。」是经多血少气。《灵兰秘典论》有十二官，独少心包一官，而有「膻中者臣使之官，喜乐出焉」二名句。今考心包藏居膈上，经始胸中，正值膻中之所位居。相火代君行事，实臣使也。此一官即此经之谓欤。
●足太阴脾脏
《难经》曰：「脾重二斤三两，广扁三寸，长五寸，有散膏半斤，主裹血，温五藏。」主藏意与智。《中藏经》曰：「脾主消磨五穀，养于四旁。」经曰：「脾胃者仓廪之官，五味出焉。」又曰：「谏议之官，智周出焉。」又曰：「形如刀镰，与胃同膜，而附其上之左，俞当十一椎下，间声则动，动则磨胃而生运化，其合肉也，其荣唇也，开窍于口。」又云：「是经常多气少血。」
●足少阴肾脏
《难经》曰：「肾有两枚，重一斤一两。」主藏精与志。《中藏经》曰：「肾者精神之舍，性命之根。」经曰：「肾者，作强之官，伎巧出焉。」又云：「肾附于脊之十四椎下，是经常少血多气，其合骨也，其荣发也，开窍于二阴。」张介宾曰：「肾有两枚，形如豇豆，相併而曲附于脊之两旁，相去各一寸五分，外有黄脂包裹，各有带两条，上条繫于心，下条起脊下大骨，在脊骨之端，如半手许，中有两穴，是肾带经过处，上行脊髓至脑中，则连于髓海。」
●足厥阴肝脏
《难经》曰：「肝重二斤四两，左三叶右四叶，凡七叶。」肝之为藏，其治在左，其藏在右胁右肾之前，胃著脊之第九椎。经曰：「肝者将军之官，谋虑出焉。」又曰：肝居膈下，上著脊之第九椎下。是经常多血少气。其合筋也，其荣爪也，主藏魂，开窍于目。其气上络心肺，下亦无窍。
●手太阳小肠
经曰：「小肠者，受盛之官，化物出焉。」又云：小肠后附于脊前，附于脐上，左迥叠积十六曲，大二寸半，径八分分之少半，长三丈二尺，受谷二斗四升，水六升三合，合之大半。《难经》曰：「小肠重二斤十四两。」（按：小肠俞却在大肠俞之下。）经又曰：小肠上口在脐上二寸近脊，水穀由此而入腹，下一寸外附于脐，为水分穴。当小肠下口至是，而泌别清浊，水液渗入膀胱，滓秽流入大肠。是经多血少气。
●手少阳三焦
经曰：「上焦如雾，中焦如沤，下焦如渎。」「三焦者，决渎之官，水道出焉。」又曰：三焦者，人之三元之气也，号曰中清之府，总领脏腑荣卫经络之气也。三焦通则内外左右上下皆通矣，其于周身灌体，和内调外，荣左养右，导上宣下，莫大于此也。是经少血多气。
●手阳明大肠
《难经》曰：「大肠重二斤十二两，肛门重十二两。」张介宾曰：名迥肠者，以其迥叠也。名广肠者，即迥肠之更大者。名直肠者，又广肠之末，节下连肛门者也。经曰：「大肠者传道之官，变化出焉。」又曰：迥肠当脐左回十六曲，大四寸径一寸寸之少半，长二丈一尺，受谷一斗、水七升半。又云：广肠附脊以受回肠乃出滓秽之路，大八寸径二寸寸之大半，长二尺八寸，受谷九升三合八分。是经多气少血。
●足太阳膀胱
经曰：「膀胱者，州都之官，津液藏焉，气化则能出矣。」又云：膀胱当十九椎，居肾之下，大肠之前，有下口无上口，当脐上一寸水分穴处，为小肠下口，乃膀胱上际，水液由此别回肠，随气泌渗而入。其出入皆由气化。入气不化则水走大肠而为泄泻，出气不化则闭塞下窍而为癃肿也。是经多血少气。
●足少阳胆府
经曰：「胆者中正之官，决断出焉。」是经多血少气。又曰：「凡十一藏皆取决于胆。」《中藏经》曰：「胆者清净之府，号曰将军，主藏而不泄。」
●足阳明胃府
张介宾曰：胃之上中名曰贲门，饮食之清气从此上输于脾，肺宣布于诸脉。胃之下口即小肠上口，名曰幽门（按：幽门穴，却在上。）《难经》曰：「胃重二斤二两。」是经多气少血。经云：「脾胃者，仓廪之官，五味出焉。」又云：「胃者水穀气血之海也。」又云：胃大一尺五寸，径五寸，长二尺六寸，横屈，受水穀三斗五升。其中之谷，常留二斗，水一斗五升而满。
手太阴肺脏（图缺）
手少阴心脏（图缺）
手厥阴心包络（图缺）
足太阴脾脏（图缺）
足少阴肾脏（图缺）
足厥阴肝脏（图缺）
手太阳小肠（图缺）
手少阳三焦（图缺）
手阳明大肠（图缺）
足太阳膀胱（图缺）
足少阳胆府（图缺）
足阳明胃府


卷之二·外科病症  ——————————————————————————————————————————————————————————————————————————————————————————

头脑、面部、喉舌、颈项诸经，瘰疬、藏府　内痈  ***************************
头脑、面部、喉舌、颈项诸经，瘰疬、藏府　内痈

头部  ***************************
●百会疽
生百会穴。上自侧面观之，正对耳尖。属督脉经。由膏粱太过，火毒凝结而成。初起形如粟米，渐肿，根大如钱，甚则形似葡萄，坚硬如铁，高尖红肿，焮热疼痛，其根收束，憎寒壮热，便秘烦渴，随饮随干，口苦唇焦，脉见洪数。此属气实，宜服黄连消毒饮，以清毒火（见五卷元字号），外敷冲和膏（见六卷巨字号）。若漫肿平塌，紫暗坚硬，根散臖痛，便泻恶寒，脉见细数，此属阳虚，宜十全大补汤，以温补之（见六卷水字号），外敷回阳玉龙膏（见巨字号）。若面赤虚烦，口乾不渴，唇润不燥，右尺脉沉细数，此属阳虚浮泛，宜服八味地黄汤，引火归源（见六卷玉字号），外捣生附子作饼厚三分，贴两足心涌泉穴，各灸艾火五壮，以泄其毒。初起贴琥珀膏（见六卷潜字号），已溃掺黄灵药（见六卷龙字号），上盖太乙膏（见六卷淡字号），腐尽换生肌方药（见六卷师字号）。若肿连耳项，痰如拽锯，七日无脓不溃，神昏者，不治。
●透脑疽
生百会穴间，由督脉经火毒而成。初如粟米，渐如鸡子，坚硬疼痛。若色红焮肿，顶尖脓稠者，属实；如疮顶塌陷，根脚漫肿，色暗脓清者，属虚。俱以速溃为顺，内外治法同百会疽。
●侵脑疽
生囟门两边稍下处，名五处穴。由太阳膀胱经湿火而成。初者红肿高起，焮热疼痛，脓色苍蜡者，属气血俱实，顺而易治；若紫陷无脓，根脚散大者，属气血两虚，逆而难治。初起服荆防败毒散，汗之；次服，内疏黄连汤下之（俱见五卷天字号）。将溃，服托里透脓汤托之，已溃，服托里排脓汤（俱见六卷霜字号），外贴琥珀膏（见六卷潜字号）；周围敷冲和膏（见六卷巨字号）。余法按六卷补养生肌汇方，选而用之。
●佛顶疽
生囟门之前上星穴上，属督脉经，由脏腑阴阳不调，热毒上壅而成。色紫坚硬肿痛，脉洪大而数者为实；微细而数者为虚。六脉散大溃烂，黑陷神昏者为逆。内外治法同百会疽。
●额疽　傍额疽
生额正中者属督脉经；生左右额角者属膀胱经，总由火毒而成。如疮顶塌陷，乾焦色紫，不生大脓者，属险。若红肿高耸，根却收束者，初服荆防败毒散汗之，次服仙方活命饮（见五卷天字号）。将溃气实者服透脓散（见六卷为字号），将溃气虚者服托里透脓汤（见六卷霜字号），外敷冲和膏（见六卷巨字号）。已溃宜服托里排脓汤（见六卷霜字号），外贴琥珀膏（见六卷潜字号）。徐按生肌汇方。
●勇疽
生小眦角后五分，太阳穴上。亦名瞳子髎，属足少阳胆经，左右同。由肝胆怒火而成。初起如粟，渐肿作痛，形如伏鼠，面目浮肿，七日信脓不溃，火毒攻睛，腐烂损目。若十一日针出黄脓，毒从脓解为顺；如出紫黑血是气虚不能化毒，为逆。初起服仙方活命饮，毒甚服内疏黄连汤（俱见五卷天字号）；外敷二味拔毒散（见六卷巨字号）。其将溃已溃，内外治法同前额疽。
●鬓疽
生左右鬓角，属手少阳三焦、足少阳胆，二经相火妄动，外受风热；更因怒气欲火凝结而成。此二经俱气多血少，最难溃脓，更兼鬓角皮肉浇薄，不宜针灸，只听自溃，溃后不宜多见脓，脓多血液耗而难敛。初起服柴胡清肝汤（见五卷元字号），脓成者服托里消毒散（见六卷为字号）。外敷二味拔毒散（见六卷巨字号）。凡溃后宜服补养药。外治宜用膏药生肌诸药（俱按六卷汇方）。
●蝼蛄疖
多生小儿头上，未破如曲蟮拱头，破后似蝼蛄串穴。有因胎中受毒者，其疮肿势虽小，而根则坚硬，溃后虽出脓水而坚硬不退，疮口收敛，越时复发。本毒未罢，他处又生，其属缠绵。宜用三品一条枪（见六卷珠字号）。疮有孔者插入孔内，无孔用针刺孔，如法插入，化尽坚硬衣膜方撒生肌散（见六卷师字号），上贴膏药。亦有暑热成毒者，大如李，三五相联，溃破脓出，其口不敛，日久头皮串空，如蝼蛄串穴状，宜贴元珠膏吸出脓毒（见六卷潜字号），将所串之空皮剪通，米泔日洗一次，干撒生肌散，贴万应膏（见六卷淡字号）。有因疮口开张日久，风邪袭入，疮口周围作痒，抓破津水，相连成弓形，似黄水疮者，宜用溶铜旧罐子研细，筛，水麻油调涂，自能渗湿敛口。
●秃疮
俗名肥疮，又名钱癣。多生小儿头上，瘙痒不疼，抓破津水结白脓痂。日久漫延，发焦脱落即名秃疮，又名癞头。由胃经积热生风而成。宜用防风通圣散一料（见五卷黄字号），醇酒浸透，焙乾研末，食后白汤调服二钱，以头上多汗为度。初起外搽肥油膏（见六卷阙字号），久搽自效。已成秃疮者，先用艾叶、鸽子粪熬汤，洗净疮痂，再煮猪肉汤蘸洗拭乾。预捣踯躅花根四两，菜油一碗，拌入锅中炼枯去渣，加黄蜡三钱，溶化，青布蘸搽，每日数次，以杀虫散风。或涂二神膏（见六卷羽字号）。

脑后部  ***************************
〔玉枕疽〕
生玉枕骨尖微上，脑户穴内。由督脉经积热，外受风邪凝结而成。初起如粟，麻痒相兼，往来寒热，口渴便稀，渐增硬痛，大如茄，小如卵，红活高肿，速溃脓稠者吉；紫暗塌陷，溃流血水者凶。初服神授卫生汤（见五卷天字号）。虚者服托里消毒散（见六卷为字号），外敷冲和膏（见六卷巨字号）。溃后内外治法同前鬓疽。
●夭疽　锐毒
生压枕旁耳后一寸三分高骨之后，左为夭，右为锐，皆言毒甚也。属足少阳胆经，由谋虑不决、郁火蕴结而成。此处肌肉娇薄，气多血少。初如黍粒，渐肿如瓜，坚硬平塌，紫暗不泽，较诸疮痛甚，当急调治，迟则热气下入渊液，前伤任脉，内熏肝肺则危矣。总以红肿速溃为顺，初起服柴胡清肝汤（见五卷元字号），脓将成服托里消毒散（见六卷厥字号）。溃后按六卷补养门生肌汇方选而用之。
●脑后发
生玉枕骨下，风府穴上，由督脉经积热、外受风邪壅结而成。初起如粟，焮肿闷痛，痛引头项，脉粗鼻塞、渐大如碗。红活速溃脓稠者顺；黑陷难溃溃流血水者逆。治法同玉枕疽。
●脑烁
生脑后入发际一寸、风府穴二大筋之中，属督脉经，由阴精枯涸，毒火乘之而生。初如椒粒，坚硬紫暗，渐肿，形如横木，甚则上连颅顶，下至大椎，色如烟燻，硬若牛唇，未脓皮先腐烂，时流清水，肌肉冰冷，轻者木痛，重者毒陷，全不知痛，宜急施桑柴火烘法、艾火灸法（俱见一卷）；多服仙方活命饮以舒解其毒（见五卷天字号）。七日之后不发长，不生大脓者，服十全大补汤托之（见六卷水字号），投补药不应者难救。若初起热如火燎，焮肿刺痛，此属阳证，内服黄连消毒饮（见五卷元字号），外敷回阳玉龙膏（见六卷巨字号）。溃后内服治法，同上玉枕疽。
●发际疮
生项后发际内。胖人多生此，由内郁湿蒸，外兼受风，相搏而成。形如黍豆，顶白肉赤，渐肿坚硬，痛如锥刺，痒如火燎，破津脓水。亦有浸淫发内者。初起服万灵丹汗之（见五卷元字号）。次用酒煎防风通圣散清解之（见五卷黄字号）；外搽黄连膏（见六卷冈字号），久用自效。惟胖人发际肉厚而多褶纹，其发反刺入疮内，日久难瘥，又兼受风寒，气血凝结，形如卧瓜，破流津水，时溃时敛，俗名肉龟，经年不愈，亦无伤害，常贴琥珀膏，可稍轻缓（见六卷潜字号）。再有对目发、偏脑疽，俱载颈项部。
●油风
详见后。俗名鬼剃头，毛发乾焦，成片脱落，皮红光亮，痒如虫行，亦或生面部鬚眉间，由毛孔开张，风邪袭入，风盛燥血，不能荣养毛发，常服神应养真丹（见五卷黄字号）；外洗海艾汤（见六卷厥字号）。若耽延年久，宜针砭其光亮之处，放出紫血，发可复生。
●头风
凡头脑苦痛，走注不定，恶风畏寒，筋脉牢强者，风痛也；痛连头目，口苦大渴，便秘不眠者，火痛也；手足厥冷，面唇青白，尿利不渴，得暖痛减者，寒痛也；身重肢疼，胸满作逆，口吐涎沫者，痰饮痛也。四证主以羌活冲和汤，随症加减（见五卷宇字号）。若眉稜骨痛，常㗜碧云散（见六卷珠字号）。如风寒侵脑，苦痛不堪，用贴太阳穴法（见六卷称字号）。治大头瘟服普济消毒饮。治雷头风服清震汤（俱按五卷宇、宙字号）。

面部  ***************************
●颧疡　颧疽
二证发于左右颧骨尖处，属小肠经。发阳分者，风热而生，初小渐大，红肿焮痛，七日即溃，名为颧疡，根浅而易愈；发阴分者，由积热而生，色紫漫肿，坚硬不痛，三七方溃，名曰颧疽，毒甚根深，每难医治。颧疡初起服仙方活命饮。颧疽初起服内疏黄连汤（见五卷天字号）。余内外治法同头部额疽。
●颧疔
生左右颧骨间，色赤坚硬，形小根深，属阳明胃经。初如粟米，黄色小疱，次如赤豆，顶凹坚硬，按似丁头，麻痒疼痛。多因过食炙煿药酒，致胃经积火成毒。初起服蟾酥丸汗之（见五卷黄字号），或服万灵丹，次服黄连消毒饮清之（俱见五卷元字号）。外治法同疔门（见后四卷）。凡疔皆属迅速之症，初起急当施治，迟则毒火攻心，令人昏愦谵语，多生恶候。
●面发毒
生面上颊车骨间。初起一个，渐发数枚面发毒，形如赤豆，焮热作痛，坚硬似疔，破流黄水，由风热客于阳明上攻而成。初服荆防败毒散（见五卷天字号）。如胃火盛，唇焦口渴便燥者，即服凉膈散下之（见五卷黄字号）。外敷清凉消毒散（见六卷珠字号）。
●痄腮
生两腮肌肉不著骨之处，由阳明胃热。初起焮痛，寒热往来，若高肿红热，系胃经风热；如平肿色淡者系胃经湿热。俱服柴胡葛根汤表之。如口渴便秘，服四顺清凉饮清之（方见五卷元字号），表里俱解，肿痛仍作者，势必成脓，服托里消毒散托之（见六卷为字号）。虚者服内托之剂，溃疮内外治按六卷汇方。此证初起勿过用寒凉、恐毒内攻咽喉。
●颊疡
生耳下颊车骨间，由胃经积热，始发如粟，色红闷痛，渐大如榴，初服犀角升麻汤清解之（见五卷字字号）。若失治或过敷寒凉致肌冷结便难消。溃者服升阳散郁汤宣发之（见五卷宇字号）；将溃服托里消毒散（见六卷为字号）。脓熟针之，如法调治。若牙关紧急不开，或旁肿不消，脓水清稀，因而成漏，或寒侵孔内致生多骨，经年不愈者，常服八味地黄丸（方见六卷玉字号）。外用豆豉饼灸法（见一卷），初灸九壮以知痛痒为止，每日灸之以朽骨脱出，脓渐少肌渐平为度，疮口撒红升丹（见六卷翔字号），上贴万应膏（见六卷淡字号），日一换，慎起居，禁发物，缓缓收功。
●骨槽风
一名牙叉发，属三焦、胃府风火，先发耳前渐及腮颊，筋骨隐痛，日久腐烂，腮之里外筋骨仍然肿痛，牙关拘急，因邪风深袭筋骨也，证属阴分。初起坚硬难消，溃后疮口难敛，如初起热不明显，服升阳散郁汤（见五卷宇字号），用姜黄、白芷、细辛、川芎等分，研末，先以盐汤漱口，频频搽牙。外贴真君妙贴散（见六卷号字号），倘皮破血流用麻油调敷。发表之后，体壮火盛者，用大黄、皂刺、甘草节、白芷梢、炒殭蚕等分煎服。取下后，去大黄加熟石膏清之，但不可过用。有日久失治，脓势将成者，服内托之剂；已溃用去腐生肌药（见六卷汇方）。有过用寒凉，肌肉坚硬腐臭者，服理中汤加附子、吴茱萸（见六卷鹿字号）。有牙关不开者用生姜片灸法（见一卷），灸颊车穴二七壮。穴在耳垂下五分陷中，每日灸之，兼刺口内牙尽处令出血，其关立开，溃久者不治。
●发颐
生颐颔之间，属足阳明胃经风温，身发寒热，肿如结核，微热微疼，渐肿如桃，热痛倍增，由伤寒发汗未尽，或疹出未透，壅积而成。初服荆防败毒散汗之（见五卷卫字号）；外敷二味拔毒散（见六卷巨字号）；如汗后肿痛日甚，势欲成脓者，服托里透脓汤，溃后服托里排脓汤（俱见六卷霜字号，余按六卷汇方）。此证失治或过用寒凉克伐，冰毒内陷，肿至咽喉，痰涌气堵，汤水难下则危矣。
●时毒
初起状类伤寒，寒热项强，肢体痠疼，或兼咽痛，一二日间发于腮项颔下，漫肿无头，赤痛渐增，或似结核，结肿有根，俱由感冒四时不正之气，邪客经络壅结而成，非发于伤寒病后之颐毒也。当辨疮色虚实治之，不可猝用寒凉。初起服荆防败毒散汗之（见五卷天字号）；经治后，肿仍不消者，服连翘消毒饮（见五卷宇字号）；脓势将成，壮者服透脓散，弱者服托里透脓汤（俱见六卷霜字号）。外敷二味拔毒散（见六卷巨字号）；脓熟针之，溃后补养，去腐生肌（俱按六卷汇方）。
●雀斑
生于面上，其色淡黄，碎点无数，由火郁于经络之血分，风邪外搏而成。宜常服犀角升麻丸（见五卷宇字号）；外搽正容散（见六卷珠字号）。久用自效。亦有水亏火滞，面生雀斑者，常服六味地黄丸（见六卷玉字号）。
●黑痣
生面部，上行如霉点，小者如黍，大者如豆，比皮肤高起一线，有自幼生者，亦有中年生者，由经络之血滞于卫分，阳气束结而成。初起用布针串破，上点水晶膏（见六卷珠字号），勿侵好肉，数日结痂其痣自落。再贴贝叶膏（见六卷羽字号），食禁酱醋。
●黧黑䵟[黑曾]
面上初起尘垢，日久黑似烟炲，小如黍、粟、豆粒，大似莲子、蜂房，或长斜圆块，与皮肤相平，妇女多有之，由忧思抑郁，血弱不华，火燥结滞。内宜清肝理脾、滋阴降火（见六卷汇方门），早午晚搽玉容散（见六卷珠字号）。
●白屑风
初生发内，延及面项，日久飞起白屑，脱去又生。由肌热当风，风侵毛孔，郁久燥血，肌肤失养，化成燥证。常服祛风换肌丸（见五卷黄字号）。肌肤燥裂常搽润肌膏（见六卷阙字号）。忌食鱼腥发物。
●面游风
初起面目浮肿，痒若虫行，肌肤乾燥，时起白屑如细鱼鳞，次则痒极，湿热甚者抓破津黄水；风燥甚者津血痛楚难堪。由平日血燥，过食辛辣厚味，致胃经湿热受风而成。痒甚者服消风散（见五卷黄字号），痛甚者服黄连消毒饮（见五卷元字号），俱外搽摩风膏（见六卷阙字号）。

目部  ***************************
●眼胞菌毒
生上下眼胞睫毛边，或单或双。初如小豆，久如菌形，头大蒂小，或头小蒂大，渐长垂出，坚硬微痛，由脾经素有湿热，忧思气郁而成。初服凉膈清脾饮（见五卷洪字号）；外洗清凉丸（见六卷阙字号）；频频蘸洗，忌诸发物及煎炒火酒。亦有经年皮厚不消者，先用软棉蘸盐汤润湿菌根，以左指甲垫根底，右手执针尖头，齐根切下，血出不妨。预研黄连、铜绿各五分，水木粉（二钱），轻粉（一分），共研至无声。糯米汤调药如膏，鸡翎蘸涂敷至血止。内服清脾凉膈饮（见五卷洪字号）。
●眼胞痰核
生眼胞上下皮里肉外，皮色如常，小者如豆，大者如枣，推之活动，漫肿不疼，由脾经湿痰气郁而成。初服化坚二陈丸（见五卷洪字号）；外用生南星醋磨浓汁频涂肿处，涂久处仍不消者，其皮必薄，可微微挑破，以指甲挤出白粉汁，其核自消。再贴生肌玉红膏（见六卷羽字号），若从眼内溃破者难敛，故宜从外针破。
●眼丹
生上下眼胞内，红紫肿硬，由脾胃湿热受风而成。若肿硬下垂，不能视物者，风偏盛也；浮肿易消。若焮热色紫坚硬，痛甚者，热偏盛也。初起俱服荆防败毒散汗之，如口渴便燥，次服内疏黄连汤下之（俱见五卷天字号）。如日久不消当服透脓散（见六卷为字号）。初起用如意金黄散以热水泡汁，鸡翎蘸涂（见六卷号字号）。肿久不消者，当令速溃以防内腐，须贴琥珀膏（见六卷潜字号）。
●针眼
睫毛间生出肉刺，形圆有尖，由脾经风热而成。初起用如意金黄散（见六卷号字号），以盐汤泡汁去渣频频蘸洗。洗不得消，色赤痛甚者，脓将成出，熟透针破，外搽黄连膏（见六卷阙字号）。或破后邪风袭入，头面浮肿，目赤涩痛者，频前方蘸洗，煎川芎（四钱），青皮、白菊、荆芥穗（二钱），温服数剂。外研枯矾末，鸡蛋白调涂患上。又：取生南星同生地捣烂，作二饼贴两太阳穴，风肿自消。
●椒疮　粟疮
俱生眼皮里边，虽皆由脾胃血热。粟疮偏于湿盛，故色黄形软而易愈；椒疮偏于热盛，故色赤形硬而难消。俱服清脾凉血汤（见五卷宇字号）；均洗清凉丸（见六卷冈字号）。若眼皮内有红丝堆累，乃血热有瘀也，用灯心刮令血出，法见眼科书。
●漏睛疮
生大眦角上，属睛明穴。系藏泪之所，病发自膀胱，要由肝热风湿搏结而成。初如豆粒，红肿焮痛，形小根深，溃出稠黏白脓者顺，脓色青黑或如胶者险。初服疏风清肝汤（见五卷洪字号）；溃后用黄灵药捻入疮孔（见六卷龙字号），上盖万应膏（见六卷淡字号）。或有脓从眼内出者是为眼漏。亦有疮口渗出泪液致目内乾涩者，收敛更避。若烂断眼边弦者不治。
●皮翻症
小儿多患此，上下眼皮外翻，如以舌舐唇之状，由胃经血壅气滞。又有痘风，眼烂胞肿弦紧，眼皮亦翻者，均宜泻脾胃积热，内服泻黄散（见五卷日字号）。亦有内翻者，是拳毛倒睫证。亦有弦弛不内外翻者，是胞垂鸡视证。
●目中胬肉
生大小眦，瘀肉胬出，时觉瘀痛，总属心火，然有虚实之别。如大眦深红，胬肉焮赤者，是心经实火，宜服元参汤（见五卷洪字号）；如小眦淡红，血丝努突者，是心经虑火，宜服决明散清之（见五卷洪字号），外治用清凉丸（见六卷冈字号）泡洗。目中内风外障，杂症五风，均详见六集眼科书。
●眉心疽
生两眉中间，一名印堂发。初起色暗，根平肿硬闷痛，至二十一日腐溃，出稠脓者顺；黑陷无脓者凶。一曰面风疡毒，初起色赤，浮肿焮痛，七日溃脓，毒浅易治，二症治同百会疽。若眉心疔色黑木痛，麻痒太过，坚硬如钉，寒热交作，当按四卷疔毒门治之，不可迟缓。要之，三症皆由督脉经风热壅结，气滞而成也。
●凤眉疽
生于眉稜，属足太阳膀胱、手太阳小肠、足厥阴肝、足少阳胆四经积热所致。初起形长如瓜，疼痛引脑，两目合肿，色赤坚硬，按之有根，六日内刺之得脓者吉；若半月不溃，烦闷呕逆不食者凶。总以速溃为妙，迟则恐攻眼损睛，溃后尤宜避风寒禁发物。初起服仙方活命饮（见五卷夭字号）；肿不消者服托里透脓汤；已溃服托里排脓汤（均见六卷霜字号）。初起外敷二味拔毒散（见六卷巨字号）；溃后内宜补养，外用祛腐生肌诸药，按六卷汇方中选而用之。

耳部  ***************************
●耳疔
疔生耳窍，暗藏之处难以绘图，由肾经火毒所发，亦有因服丹石发药，积毒而成者。色黑根深，形如椒目，痛如锥刺，腮脑牵疼，破流血水。初起服蟾酥丸汗之（见五卷黄字号），外研蟾酥丸末，水调滴入耳内。火毒盛者，再服黄连消毒饮解散之，后服黄连解毒汤清之（见五卷元字号）。
●耳疳
耳内闷肿出脓，名色不一，如出黑色臭脓者名耳疳；青脓名震耳；白脓名缠耳；黄脓名聤耳。总由胃湿兼肝火而成。初起气实火盛服龙胆泻肝汤（见五卷荒字号）；后主以柴胡清肝汤（见五卷元字号）。外用纸捻蘸出败脓，滴麻油、热童便。
●风耳
耳内闷肿时出红脓，偏属肝经血热。主以四物汤，用生地、赤芍，加丹皮、石菖蒲、苍耳子，常服自愈。外取酱茄内自然油滴之。俟脓流尽，再捣烂核桃肉，布绞出油，兑冰片末少许，频滴耳中，肿自消矣，或滴热童便。
●耳衄
衄因上焦血热故。耳窍中时流鲜血，当以凉血为主。如肝脉弦数，主以柴胡清肝汤（见五卷元字号）；若肝脉虚数，用生地、去心麦冬（等分）煎服，外用神塞丸（见六卷称字号）。若胃热尺数，用肾热汤（见五卷荒字号）。
●耳痔　耳蕈　耳挺
三证皆生耳内，名异而治同。痔形如核桃或如羊奶；蕈形如小蘑菇，头大蒂小；挺形如枣核条细而长，胬出耳外。俱由肝经怒火，肾经相火，胃经积火，凝结而成三证。初起微肿闷痛，皮肤色红，偶触犯之，痛引颠顶，均服栀子清肝汤（见五卷荒字号）。外点硇砂散（见六卷称字号）。
●耳结
外因取耳剔伤海底，初则胀痛流脓，渐渐乾涩，耳闭不通，脓结成挺，撑耳硬痛，当用热花酒频滴耳内，润透耳结，良久用小箝取出，再滴麻油。凡肾虚耳聋耳鸣方（载六卷补养门）。
●旋耳疮
亦名月蚀，月盈则盛，月亏则衰也。生耳后缝间，延及耳褶摈上下，如刀裂之状，色红痒痛，流渗黄水，由胆、脾、三焦湿热。内服柴胡清肝散（见五卷元字号），外搽穿粉散（见六卷称字号）。若不效，腐烂延及头额，急用束毒膏，如法贴洗（见六卷河字号）。后用鹅黄散加银珠收功（见六卷奈字号）。
●耳根毒
生两耳垂后偏上缝中，属三焦风火兼胆经怒气凝结而成。初起如痰核，渐肿如伏鼠，色赤焮痛，寒热往来，宜服荆防败毒散汗之；若发热痛甚，则服仙方活命饮消之（俱见五卷天字号）。脓成者服透脓散，虚者服托里透脓汤，已溃服托里排脓汤（俱见六卷霜字号）。溃后撒红灵药（见六卷龙字号），贴太乙膏（见六卷淡字号）。脓尽，搽生肌玉红膏（见六卷羽字号）。若脓清敛迟，常服香贝养荣汤（见五卷宿字号）。更有锁喉毒，生耳前听会穴，载喉部。
●耳发
生耳褶间，连耳轮，甚则脓串耳窍，属手少阳三焦风热相搏而成。初如椒粒，渐肿似蜂房，将腐亦多眼孔，色赤焮痛。盖发者，痈疽毒甚之谓也，不可听其自溃，溃迟恐脓通耳窍，十一日后当针疮顶，出黄白脓者吉，紫黑鲜血者逆。初起服仙方活命饮（见五卷天字号），外敷二味拔毒散（见六卷巨字号）。余同上耳根毒。
●耳后疽
生耳上梢之后，角孙穴上，属三焦风毒兼胆经怒火而成。初起如粟，渐增肿痛，小则如李，大则如桃，若红肿有头，焮热易溃，脓稠者吉；黑暗坚硬，痛引脑顶，不热不溃，溃出紫血者险。治法同脑部夭疽。若初起失于托里，或误用寒凉冰伏其毒，毒不外发，内攻耳穷，脓从耳出名为内溃，主以八珍、十全等汤，补养气血以排余脓。外用去腐生肌之药。均于六卷汇方中选而用之。

鼻部  ***************************
●鼻疔
疔生鼻窍内，肿塞胀痛，上引脑门，甚连腮肿，由肺经毒火蕴结而成。速服蟾酥丸汗之（见五卷黄字号），再研蟾酥丸末，吹入鼻窍，外边肿硬频涂离宫锭（见六卷巨字号）。鼻疔治迟，毒气内攻，神昏呕哕，鼻肿如瓶者，难救。
●鼻疽
生鼻梁中，属督脉与肺经，由肺蕴郁火，结聚而成。初起坚硬色紫，时觉木痛，即服千金漏芦汤（见五卷洪字号），以便利为度。次服仙方活命饮（见五卷天字号），加栀子、木通、桔梗、薄菏。若肿痛不减，势欲成脓及已溃脓后，内外治法同耳部耳根毒。
●鼻痔
痔生孔内，形如石榴子，渐大下垂，色紫微硬，撑塞鼻窍，碍人气息，由肺经风湿郁热搏结而成。内服辛夷清肺饮（见五卷洪字号）；外用硇砂散频点痔上，自化为水（见六卷称字号）。宜戒恼怒，禁煎炒发物。亦有鼻生息肉气息不通者，由湿热蒸肺而成。宜服辛夷散（见五卷洪字号）。亦有鼻中生毛，昼夜暴长一二尺，渐圆如绳，触之痛不可忍，误断之立死，此毒邪攻肺而成也。奇疾方毛自枯落（见五卷洪字号）。
●鼻疮
疮生孔内，初如粟粒，焮痛乾燥，或如火焚，浸淫破烂，鼻外色红牵肿木闷，由肺热壅结，上攻鼻窍而成。内服黄芩汤（见五卷荒字号）。外用抽纸捻蘸辰砂定痛散，频涂孔内（见六卷称字号）。外搽黄连膏（见六卷阙字号）。
●鼻渊
生鼻窍中名控脑砂，由胆热上移于脑髓，外因属寒凝郁火邪搏结而成。初起鼻流黄色浊涕，宜服苍耳散与苍藿丸（见五卷洪荒字号）。若日久不愈，鼻涕淋漓，腥臭血水，头昏脑痛，虫蚀脑也，宜用天罗散（见五卷荒字号）。虚者间服补中益气汤（见六卷生字号）。
●鼻䘌
多生小儿鼻翅及两旁，色紫斑烂，脓汁浸淫，痒而不痛，由风热客肺而成。常服泽泻散（见五卷荒字号）；频搽青蛤散（见六卷称字号）。
●肺风粉刺
鼻上起碎疙瘩，形如黍屑，色赤肿痛，破出白粉汁，久成白粒如黍米状，由肺经血热而成。常服枇杷清肺饮（见五卷洪字号）。外敷颠倒散（见六卷称字号）。
●酒糟鼻
生准头及两翅，由胃火熏肺，更因风寒外束，血瘀凝结，故先红后紫，久变黑色，甚是缠绵，当宣肺中郁气以化滞血。初服麻黄宣肺酒，间服凉血四物汤（俱见五卷荒字号）。常服使荣卫流通，以滋养新血，若日久不愈宜服栀子仁丸（见五卷荒字号），俱外敷颠倒散（见六卷称字号）。凡鼻衄诸证详见内科。

唇部  ***************************
●龙泉疽
生上唇人中水沟穴上，属督脉经。由上焦风热攻冲而成。初起形如赤豆，势小根深，坚硬木痛，寒热交作，色紫顶焦，渐增麻痒，当速按四卷疔毒门内外治法治之。若治迟则毒气内攻，烦闷肿昏，恶心乾呕，腮项俱肿则难救矣。
●虎鬚疔
生下唇承浆穴中，属任脉经。由过食辛辣热物，致胃、肾二经积热上攻而成。初起肿痛焮赤，速溃者为痈；若坚硬肿痛，溃迟者为疽。初服仙方活命饮加升麻、桔梗，如便秘唇焦，燥渴热甚，次服内疏黄连汤（俱见五卷天字号）。其馀内外治法同前目部凤眉疽。至若初起形小根深，麻痒闷痛，恶寒发热，心烦作呕者，此属疔证，当按四卷疔门内外法，速治之。
●燕窝疮
生下唇颏上，俗名羊胡子，由脾胃湿热而成。初起小者如粟，大者如豆，疙瘩成串，色红痒痛，破渗黄水，浸淫成片，形似黄水疮。宜服芩连平胃散（见五卷宇字号）。外搽碧玉散（见六卷珠字号）。
●唇疔
反唇疔生上下唇稜近里处。锁唇疔生左右口角唇稜近里处。上唇属脾，下唇属胃，左右唇属心脾二经。皆由积热毒火而成。初起均如粟粒，色紫渐肿，坚硬如钉，麻痒木痛，寒热交作，烦闷作呕，反唇甚者，唇翻突外；锁唇甚者，口噤不开。其证迅速，急按四卷疔门治之，迟则毒气攻里，昏愦呕哕及疔走黄则危矣。
●唇疽
生唇弦边上下左右，由脾胃积热而成。初起色紫焮肿有头，小者如枣，大者如李，肿硬不移，时常木痛，或寒热交作。初宜服神授卫生汤（见五卷天字号）。脉实便秘，唇焦燥渴者用双解贵金丸，服取汗下（见五卷地字号）；外涂离宫锭（见六卷巨字号）。若汗下后者，内治外治法同风眉疽。
●茧唇
生上下唇间，由脾胃积火结聚而成。初起形如蚕豆，渐渐长如蚕茧，坚硬闷痛，妨碍饮食，急研蟾酥丸末水调如膏频频涂贴（见五卷黄字号），或贴陀僧膏（见六卷鳞字号）。初起口渴者，服清凉甘露饮（见五卷日字号）；若面赤口乾，唇裂便秘者，服凉膈散（见五卷黄字号）。若日轻夜重，五心烦热，两颧艳红，脉虚数无力者，服八味地黄汤以滋水养阴（见六卷玉字号），亦有溃后翻花，时流血水，失于调治，变为三消渴证，另详初集大方脉。
凡诸疮溃后，内外治法，当于六卷汇方选而用之。
●唇风
多生下唇，由胃经风火凝结。初起发痒，色红焮肿，渐破流水，痛如火燎，又似无皮。风盛唇畏风吹，不时瞤动，宜服双解复生散（见五卷天字号），频搽黄连膏（见六卷阙字号）。冬月唇裂出血，桃仁和猪油捣膏涂之。
按：脾之荣在唇，脾热则唇毒或肿；寒则唇青或噤；风则瞤动或噤；燥则乾焦或裂；虚则唇白无色；湿热则唇渖湿烂；风热则唇肿生核。狐则上唇有疮，[或/虫]则下唇有疮，此外科辨唇之大要也。

齿部  ***************************
●牙衄
衄虽由热而成，当分虚实以治。如胃经实热，则血如泉涌而深赤，口气必臭，牙不动摇，宜服清胃散，或调胃承气汤下之，俱见日字号；或酒炒大黄，面炒枳壳，等分研末，童便每调三钱。滚汤冲服，下黑粪即愈。若胃府虚火，则血色淡而渗流不已，牙根或腐，口气不臭，宜用沙参、元参（各一两），水熬温服。脾虚气短，服补中益气汤加川连、丹皮补而清之（见六卷生字号）；尺脉虚弱，肾气不足，血则点滴而出，口不臭而齿动摇，阴虚火炎者服六味地黄汤，无火则服七味地黄丸（俱见六卷玉字号）。若系疳积，气盛衄血，宜兼服芦荟丸（见五卷丑字号）。外治俱用小蓟散，频搽牙龈，良久以茶漱去（见六卷夜字号）。
●牙宣
初起牙龈宣肿，渐溃流血，久则削缩，致牙宣露。由胃经客热积久，外受风邪，寒湿搏结而成。有喜凉饮而恶热者，系客热遇寒凉凝结龈肉之间。牙出鲜血，口气必臭，宜服清胃散（见五卷日字号）；有喜热饮而恶凉者，系客热受邪风稽留龈肉之间，牙根恶寒，遇风痛甚，宜服独活散（见五卷月字号）。又有牙龈腐臭，牙根动摇，属胃中虚火而兼肾虚者，宜服三因安肾丸（见五卷月字号）。又有牙根腐烂，流津白脓者，属胃中湿热，宜服犀角升麻汤（见五卷宇字号）。外均搽胡桐泪散。若牙根动摇或兼痛者，频搽牢齿散（俱见六卷夜字号）。一方，切碎金刚刺蔸，煎汁常噙。
●牙疔
牙疔由胃经火毒，兼大肠湿热而成，每生两旁牙缝内，肿起小粒，形如粟米，痛连腮项，若兼麻痒，破流血水疼痛异常者，则名黑疔，属肾经火毒。初起磨快银筷脚尖，挑破出血，拭乾，频搽拔疔散（见六卷称字号），中噙化蟾酥丸，徐徐嚥下（见五卷黄字号）。若燥渴便秘，当服黄连解毒汤（见五卷元字号）。
●牙痈
生于牙床，坚肿疼痛，腮颊浮肿，发热恶寒，由胃经热毒壅结。初服荆防败毒散（见五卷天字号），若大渴频呕，噙服蟾酥丸汗之，便秘燥渴煎服防风通圣散下之（俱见五卷黄字号）；宣肿处用筷尖刺破，频搽冰硼散（见六卷称字号）。溃后宜禁发物火酒，亦不可过用寒凉，恐生多骨，俗名鬼牙。初若坚肿，破流血水，久不收口又过服寒凉生冷毒凝，必生多骨，当俟骨尖突出，摇之内动时，方用扁针如法取出，敷贴生肌药（按六卷汇方）。
●钻牙疳
牙根肉内钻出骨尖，或锐如刺，疼痛难堪，由肝胃积热所致，小儿多生此。法用铍针就患处刺开好肉，连牙齐根取出，血若不止，用湿纸轮贴数次自止，频涂冰硼散（见六卷称字号），内服芦荟消疳饮（见五卷月字号）。
●走马牙疳
多因癖疾积火，痘疹馀毒，郁结上攻，最为迅速，致牙龈溃烂随变腐黑，臭秽难闻。若因癖疾毒火攻牙者，初服芦荟消疳饮（见五卷月字号），兼用茯苓、沙参（各五钱），研末和粳米（一碗）煮粥，外以盐汤漱口，频服粥以扶脾；若系痘疹馀毒攻牙者，内服清疳解毒汤（见五卷月字号），外敷，轻者俱搽溺白散，若烂至咽喉，先以茶汤漱口，竹筒日吹药三次；如坚硬青紫，渐腐穿腮，牙根动摇者，宜搽芦荟散（二方见六卷夜字号）。
又有牙龈黑腐，腐烂深坑，药搽不到者，另用勒马听徽丝塞之（见六卷夜字号），塞入牙缝，日三次，再施手法剔去黑腐肉，见红肉流鲜血者吉；若剔取时顽肉坚硬难脱，腐烂渐开，致穿唇破腮者，宜贴青莲膏（见六卷夜字号）。
凡牙疳愈后宜禁发物，犯之复生则难治矣。《金鉴》曰：牙疳一症，杀人最速，虽有专科，皆未晓累攻之法。累攻者，日日攻之，以肿消、黑退、臭止为度，若不能食者，或隔一二三日攻之，如渐能食，不必戒口，任其所食，虽便溏仍量其轻重攻之，卒不能食者则难任攻矣。
累攻之法主以芜荑消疳汤，如法加减（见五卷月字号）。外搽牙疳散（见六卷夜字号）。
●䘌齿
齿内生虫由胃经瘀湿、风火结聚而成。初起牙根胀痛，渐腐，时出血脓，若口气臭盛，胃火偏盛，土攻也，宜服玉池散（见五卷月字号）；频搽牢齿散（见六卷夜字号）。虫䘌牙痛宜用一笑丸，并牙疳散（俱见六卷夜字号）。
●龋齿
由风热客于大肠胃府，致牙龈宣肿，遇风痛甚，常歪口有气，牙根穿孔，渐出臭脓，久则龈齿宣露。初宜服清胃散加羌活、枯芩（见五卷日字号），外用白马悬蹄，切碎，研末，棉裹少许，塞在脓孔处，日换数次。或烧白马尾存性，研末搽之，良久，温水漱去。常服温风散（见五卷月字号）。
●牙痛总括
齿者骨之馀，属乎肾，若无故齿长疏豁而动，则为肾经衰惫。然上牙龈属胃，下牙龈属大肠，牙痛皆牙龈作痛也，惟寒牙痛则为客寒犯脑，故头连齿痛，不肿不蛀而喜热饮，或畏风吹，余皆牙龈肿痛属胃火风湿热邪也。
一火牙痛　龈赤焮肿，口气臭热，喜饮冷汤，得寒更疼，或渴而烦，唇焦唇枯，宜服清胃散、凉膈散、承气汤之类。外搽冰硼散、碧雪紫雪散之类。
一风牙痛　不怕冷热，不甚肿疼，口唇瞤动，左右摆扭，时或烦渴，风兼热也，服独活散。外用熟石膏一两，草乌、花椒、白矾F（各三钱），研末频频搽牙。
一风寒牙痛　牙畏风吹，歪口吸气，服温风散加羌活、附子、乾姜，外用白芷、高良姜、细辛、川椒、香附、荜茇、炒蜂房（等分研末），温水漱口，日搽数次。
一湿热牙痛　口臭宣肿而黄，体重，服甘露饮，玉池散，外搽牢齿散。
一血痰火湿　食六郁攻牙作痛服六郁汤（见五卷往字号），外用一笑丸。
一虫蚀牙痛　蚀尽一牙，又痛又蚀。服玉池散，外用一笑丸、牙疳散。甚者用蟾酥、雄黄、北细辛（各三分），冰片（五釐），研末频搽，良久漱去。
一牙槽风　溃后肿硬不消，致成牙疳，时出臭血，初服芦荟丸、清一疳饮，外用炒山椒、硼砂、铜青（等分），研极细搽之，候吐涎沫方以一米泔漱口。以上内服诸方见五卷日、月字号；外治诸方见六卷夜、光字号。
一治诸般牙痛　炒焦五倍子、炒焦牙皂、北细辛（各二钱），茯苓、熟石膏（各四钱），共碎极细，频频搽之。
一治虚火牙痛　阴乾旱莲草（四两），香附（二两，同炒焦研末，频搽牙。一方，炒枯黑豆一两），花椒、乾姜、食盐（各五钱），艾绒（二钱），葱头（六个），煎汤时进噙牙，冷则漱去。虚寒牙痛单噙艾汤、乾姜汤，或噙肉桂。
一方，取算盘子树根上白皮（四两），切碎猪精肉（四两）同煮极烂，先噙数口后食肉饮汤。又方，野荞麦根和猪精肉煮烂服食亦效。一方，阴乾冬瓜皮煎汤，先噙后服。牙根动摇，捣玉簪花涂之即脱。凡清晨洗面，先用盐花搽牙，漱水少许，洗完吐在手中上，揉洗两目，拭乾，勿再沾水，久久行之，非惟固齿亦能保目。凡思虑伤脾，食少不眠，频频牙痛者，服归脾汤（见六卷鹿字号）；中风素虚，头疼自汗，气乏牙疼者，服补中益气汤（见六卷生字号）；肾水不足，虚火上炎，属阴牙痛者，服六味地黄汤（见六卷玉字号）；相火不足，虚羸少气，口冷牙疼者，服八味地黄汤（见六卷玉字号）。
●重龈
婴儿初生多有此症，由在胎有热，蓄于胃中，故生后牙龈突肿，形如水泡，宜用银筷脚尖刺破出血，以绵蘸盐汤拭净，搽一字散或冰硼散（见六卷称夜字号），或研蒲黄末涂之，内服清胃散。凡牙齿忽然暴长，渐至难食者，名曰髓溢。古用白术煎汤噙嗽，又用生地频频噙细，滚汤嚥下数次。小儿齿脱不复生者，多因舌舐牙龈，龈肉顽厚，用铍针刮龈出血，随搽鼠骨散（打死雄鼠一只，刮去皮肉，单取背骨，炙焦存性，兑麝少许，共研极细）。搽之良久，用棉拭净再搽自生。小儿梦中咬牙，乃因胃与大肠积热生风，故相击有声，必在梦中者，风属阳动则风行于外，静则风行于里也，宜服宣气散。炒黑丑、陈皮（各五钱），薄荷叶、槟榔、炙草（各三钱），研末，临卧每服二钱。

口部  ***************************
●口疮
口破口疮，有因思虑过度，多醒少睡，致心肾不交，虚火上炎者；色必淡红，满口白斑微点，甚则陷露龟纹，脉虚不渴，宜服知柏四物汤加陈皮（钱半），肉桂（三分），以为引导（见六卷丽字号），外搽柳花散（见六卷称字号）。
有因过食厚味醇酒，致心脾实火妄动，满口艳红斑烂，甚则腮舌俱肿，脉实烦渴，宜服凉膈散（见五卷黄字号）；外搽赴筵散（见六卷称字号）。有因肾水不足，虚火上炎，疮色淡红，舌乾黄硬，尺虚口渴者，宜服六味地黄汤加麦冬、五味子、少佐肉桂以滋化源，或作丸，盐汤送下（见六卷玉字号）。俱忌用冷水噙漱，戒辛热发物，虚痛噙乾姜汤或噙肉桂。
●口糜
由阳旺阴虚，膀胱湿水泛溢，脾经湿热郁久化热而为，湿热气熏蒸胃口，致满口糜烂，口腔色赤焮痛，或连咽喉，妨碍饮食。初起宜服导赤散；如口臭不渴，属脾经虚湿，宜服连理汤（俱见五卷口字号）。若满口糜烂连及咽喉，日轻夜重者，宜服少阴甘桔汤（见五卷盈字号）。若口糜腐臭，烦渴便秘，面赤唇焦，热盛脉实，服凉膈散（见五卷黄字号）。外治均用乾姜、黄柏（等分）研极细频频干搽或竹管吹入，温水漱口再吹。更有口糜下泻症，详见幼科。煎香薷汤噙漱能除口臭。或噙公丁香。
●鹅口疮
此属心脾热郁，初生小儿则由胎热上攻。满口白屑斑点，闷痛甚者咽间肿胀微痛，妨碍饮食，法用粗青纱一条，裹筷头上，蘸薄荷汤揩去白苔，虽揩出血无妨，随吹冰硼散（见六卷称字号）；内服凉膈散（见五卷黄字号）。
●上齶痈
又名悬痈，生于上齶，形若葡萄，舌虽伸缩，口难开合，时发寒热，鼻流红涕，初宜服黄连消毒饮（见五卷元字号）；外吹冰硼散（见六卷称字号）。若日久肿硬下垂不溃者，煅枯食盐、白矾（等分），碎细。每日以筷头蘸点三五次。内服射干丸（见五卷月字号）；若挨延失治，下垂如珠，红肿胀痛，妨碍饮食者，用利针挑破放出脓血，外涂碧雪散（见六卷光字号）。此属心肾与三焦积热，先宜清解之，溃久服滋阴降火汤（见五卷昃字号）。亦有上齶肿起，形如芦笋盛水状者，属心脾积热上冲，初服黄连解毒汤（见五卷元字号）。常噙紫雪散（见五卷露字号），或噙冰硼散（见六卷称字号）。若肿硬不消，妨饮者用针挑破放出青黄汁，以盐汤洗净，上搽一字散（见六卷夜字号）。
按：上齶浇薄，非脓肿高起，不可猝用针。
●附：辨五味要诀
《脉要》曰：六脉平缓，脾和口淡；左寸洪数，心热口苦；右寸浮数，肺热口辛；左关弦数而虚，胆溢口苦；关洪而实，肝热口酸；右关沉实，脾胃热实而口甘；若兼洪数定主口疮；尺脉洪大，肾热淫脾而口咸；胃火食郁则口臭。

舌部  ***************************
●舌胀
由心经火盛血壅，至舌肿满口，坚硬胀痛，不能饮食。先用缝衣针缚筷头上，留锋分许，刺舌十馀孔，放出恶血，红者轻，紫者重，随以温汤漱净，吹撒冰硼散（见六卷称字号）；内服凉膈散（见五卷黄字号）。亦有误中虫毒恶物，舌胀青紫，吐出不收，必爪甲色青，心胃闷痛，熬石榴皮浓汁先噙数口，后饮数杯。或用热鸡血浸舌，或研胆矾（一钱），热茶调服，旋则鸡翎探扫喉间，令其吐出毒物。或研郁金末（三钱），米泔调服，以取下利。或服黄连解毒汤（见五卷元字号），碎蒲黄末频涂舌上。
●舌衄
由心火上炎，致血热妄行，舌上生孔，小者如针尖，大者如筷梢，血涌如泉孔，色紫者属热甚，色黑者防腐溃，急服升麻汤（见五卷月字号）；外搽必胜散（见六卷光字号）。或碎蒲黄、百草霜频搽亦效。
●舌疔
疔由心脾火毒上攻，舌生紫泡，其形似豆，坚硬如钉，憎寒发热，疼痛彻心。初起用蟾酥丸（见五卷黄字号），含于舌下，随化随咽，连服三丸以解毒。疔顶用针挑破出血，随搽紫雪散（见五卷露字号）；以冰硼散频涂亦效（见六卷称字号）。服黄连解毒汤（见五卷元字号）。
●舌疳
由心脾毒火蕴结，初起如豆，次大如菌，头大蒂小，焮热痛甚，红烂朝轻暮重。急点北庭丹（见六卷光字号）；再研蒲黄末盖之。
●瘰疬风
因舌疳失治以致焮肿，突如泛莲，或若鸡冠，舌本短缩不能伸舒，妨碍饮食，时津臭涎。再因怒气上冲，遂令忽然崩裂，血出不止，日久延及项颏，肿若结核，皮色如常，坚硬臖痛，顶软一点，色暗木红，溃流污水，腐若烂棉。其症虽破，坚硬肿痛仍前不减，甚至透舌穿腮，汤水漏出，又名曰绵膭。盖舌本属心，舌边属脾，心绪烦忧则生火，思虑伤脾则气郁，郁甚火燥而成。外势颇似喉风，但喉风咽常肿痛，汤水难下。此则咽喉不肿，可进汤水，胃中亦思饮食，只因舌不能转动，选送硬食，每食不能充足致胃中空虚，怯症悉添矣。初起服泻心导赤汤（见五卷日字号）。日久脾虚服归脾汤。胃虚粪溏服异功散加当归、炒白芍（见六卷丽字号）。颌下结肿，初起用锦地罗蘸醋捣汁频频涂之，或醋磨鹿角汁频涂搽。溃后贴水澄膏（见六卷光字号）。若老人患此，治亦无益。
●痰核
核生舌上，强硬木痛，由心脾痰涎郁热也。用针刺破，频搽冰硼散（见六卷称字号）。服加味二陈汤（见五卷月字号）。碎百草霜、炒盐涂舌肿甚效。
●舌下痰包
包生舌下，结肿如匏，光软如绵，色黄木痛，胀塞舌本，妨碍饮食言语。由火稽痰涎流注而成。宜用利剪当包上剪破，或扁针挑开，放出痰涎恶汁，温水漱净，方搽冰硼散（见六卷称字号）；服加味二陈汤（见五卷月字号）。
●重舌　木舌
重舌者，舌下近根处血脉胀起，如又生一舌；木舌者舌肿木硬，不能动摇也。皆由心脾蕴热循经上冲舌本，俱服泻心导赤汤（见五卷日字号），外搽凉心散（见六卷光字号）。肿胀甚者，用针从旁刺令出血，甚涂以碧雪散（见六卷光字）。
按：舌下廉泉穴属心而窍通于肾，津液之所出也。
●吐舌　弄舌
心经热郁则舌伸而收缓，面红烦渴尿赤，主以泻心导赤汤（见五卷日字号）；心脾俱热则舌摇动不定，唇焦舌乾，烦渴便秽，先服泻黄散（见五卷日字号），次服泻心导赤汤。亦有舌忽垂长，研冰片末搽，即收。小儿弄舌有因脾经虚热，致舌本收束，缓缓动弹，时或吐出不即收回，俗名蛇丝惊。若无燥渴便闭，而脉迟唇缓，舌色淡红者，证系脾胃津液不足，勿作热治。只服七味白术散（见六卷水字号）。小儿急欲吮乳而口不能吮，烦叫尿赤，心脾热极，舌强不能转动用炒连、炒芩、炒川柏、炒栀子、赤茯苓、泽泻、茵陈、灯心熬服。小儿舌忽胀大，肿硬气闷不通者，名曰婴舌，用皂矾（一两）瓦上煅红，刮取研细，频频搽舌，自消。若舌起皂刺，当舐土壁土，频频揩去之。小儿绊舌症，舌根下有筋一条，上绊舌尖，或粗如线，更起牵扯，舌短不能吮乳。凡舌断亦可复生，取活螃蟹炭火炙焦为末，频涂断处，舌自渐生。小儿初生白膜裹舌者，急宜刮令出血，以白矾末少许搽之。
●小舌吊下
悬雍垂人俗名小舌，又曰碓嘴，在喉咙之上，结似乳头。乃心脾肺三焦经过之处。头吊下色赤肿痛，口气焮热者，服清热饮加羚羊角末、灶心土（见五卷月字号），外用盐与醋调，吊扬尘蘸筷头上，频频点之。忌食辛热。如吊下垂长，不甚肿痛，其色淡红者，加用朱砂研末，或吹或点，忌用寒凉。内服甘桔汤、元参升麻汤（俱见五卷盈字号）。亦有劳役过伤小舌吊下，咽肿微痛，自汗气乏，服补中益气汤加灶心土（见六卷生字号）。凡伤寒病，舌吐出不能收者，名阳强；短缩不能言者，名阴强。俱详伤寒书。
●附，辨舌要诀
凡舌色以正红滋润为贵，若内外深红则为有热，外红内紫则为热深。凡舌苔滑白，则为表寒，白苔渐变黄色则为邪将入里。如焦乾黑色，或芒刺裂纹，此为里热已深，若与三阴证同见，乃水来剋火也，用生姜搽之，其黑色稍褪，急用附子理中汤救之，可生。

喉部  ***************************
●紧喉风
由膏粱厚味太过，致肺脾胃三经积热，复受邪风，风热搏结，上壅咽喉，焮肿疼痛，声音难出，汤水不下，痰涎塞喉，颇似拽锯，初发暴速，急刺两手大指少商穴，放出紫黑血以泻肺热。痰盛者，用桐油饯探吐痰涎（见六卷果字号）；内服雄黄解毒丸（见五卷盈字号）。频吹白降雪散、七宝散（见六卷果字号）。俟开关之后，常服清咽利膈汤（见五卷盈字号），应效者吉；若面青唇黑，鼻流冷涕者凶。
●缠喉风
咽喉肿痛，痰壅声响，内症与紧喉风无异，治法亦同。但热毒更深，连绕项强，焮赤肿痛，尤宜速治。若项外胀久脓成，误针之恐透咽喉，又当按后治喉痹之法治之。
●哑瘴喉风
颇似紧喉风，由肺胃蕴热积久生痰，后受风邪与痰热相搏，涌塞咽喉。初起肿满胀痛，牙关紧闭，声哑不通，急用雄黄解毒丸（见五卷盈字号），水化一钱，鼻中插竹管，医人含药从管中徐徐吹入，但得药到咽喉，作逆欲呕时，扶起令吐，待牙关渐松，咽喉稍开，先与米粥饮之，次服清咽利膈汤（见五卷盈字号），频吹冰硼散（见六卷称字号）。
●弄舌喉风
由心脾实火与外寒郁遏凝滞而成。喉肿闷痛，痰涎堵塞，言蹇音哑，舌出不缩，搅弄胀硬，常欲以手扪舌也。急用三稜针刺少商穴，有血者生。水化蟾酥丸（见五卷黄字号），口中噙之徐徐送下，若痰塞喉间不能吞药，先用桐油饯探吐（见六卷果字号），再吞前丸，常服清咽利膈汤（见五卷盈字号）；频吹金锁匙（见六卷果字号）。若喉内形如松子，如鱼鳞，不堵塞者，此属虚阳上浮也，可用蜜炙附片，颇颇噙嚼吞嚥可愈。
●慢喉风
有因平素体虚，更兼暴怒或过食五辛而生者。有因忧思太过而生者，均属体虚病实，其发缓，其色淡，其肿微，其咽乾，舌苔滑白，唇如矾色，大便自利，六脉微细。若午前痛者，服补中益气汤加麦冬、牛蒡、元参、桔梗（方见六卷生字号）；若午后作痛，作渴身热足冷，阴阳两虚，服少阴甘桔汤（见五卷盈字号）。若温热上浮，面赤咽乾，口不作渴而脉虚大，服甘露饮（见五卷日字号）。俱吹冰硼散（见六卷称字号）。
●喉疳
初觉咽嗌乾燥，如毛草常刺喉中，又如硬物嗌于嚥下，呕吐酸水，哕出甜涎，微微肿痛，初淡红色，日久紫暗，颇似冻榴。由肾液久亏，相火炎上，消铄肺金，熏燎咽喉，肿痛渐增，久则破烂，腐衣迭起，若蛤蟆之皮；声音嘶哑，喘急多痰，臭腐蚀涎，其痛加倍，妨碍饮食，胃气日衰，由此虚火益甚，初起兼烦躁者，主以六味地黄汤加盐炒黄柏、知母（见六卷玉字号），若吐酸哕甜涎者，先服甘露饮加酒炒黄连（见五卷日字号）。如大便燥结，当用猪油一斤，炸油去渣，兑炼蜜各半，滚汤冲化二匙，日服三次，兼服前药，以肿消不腐为吉。肿痛处频吹紫雪散（见五卷露字号）。或吹冰硼散。至若日久破烂，迭起腐衣，调治得法，十可保全五六。腐处频吹八宝珍珠散（见六卷果字号）。溃后面唇㿠白，不寐懒食者，常服归脾汤加酒炒黄连；溃后阴虚烦躁者，服六味地黄汤加元参、麦冬；溃后气血两虚，服八珍汤、益气养荣汤之类（俱按六卷补养汇方）。
●喉癣
一名天白蚁，咽喉乾燥，初觉时痒，次生苔藓，色暗木红，燥裂闷痛，时吐臭涎，妨碍饮食，由食煎炒辛热，热积于胃，胃火熏蒸而成。主以广笔鼠黏汤（见五卷昃字号）。未溃者常吹矾精散；已溃者常吹清凉散（俱见六卷果字号）。若不禁发物，不早调治，延至迭起腐衣，旁生蚁孔，坑陷食物，食不得饱，胃气日虚，怯症丛起者，必死。
●喉瘤
由肺经郁热，更兼多言损气而成。形如龙眼，红丝牵裹，或单或双，生于喉旁。亦有顶大蒂小者，此系喉瘤非乳蛾也。忌用刀针，只宜用药内消。喉瘤初起，不犯不痛，或食醇酒辛辣，或因怒气叫号，犯之即痛。外宜点消瘤散（见六卷果字号）。内服益气清金汤（见五卷昃字号）。以消为度。
●乳蛾
蛾风有单有双，双者轻、单者重。由肺经积热，外复受风郁结而成。初生咽喉之旁，状如蚕蛾，或如枣慄，或似乳头，高肿焮热，色红大痛。法宜针刺。蛾生关前，会厌两旁，形色易见，刀针易施，吹药易到；倘生关后，喉咙两旁，则形隐难见，吹药刀针俱难得，法当焙燥手足爪甲，研极细末，对乳蛾吹数次，蛾当自破，或焙鸡肫内皮，研细频吹自破，可代刀针；或有吹前二方，蛾不即破，致脓熟胀塞，声不通者，用皂角末吹鼻作嚏，蛾必挣破，吐出血脓；或用鸡邻蘸盐汤频频搽扫喉间，令作大吐，候蛾破脓出，方食粥补住。若探吐不破，兼痰涌气急，声小脉微，则难救矣。蛾生关前，易于施治，初肿或以布针扎筷头上，留锋分许，将竹板压舌，针蛾数孔放出恶血，脓熟肿高者，蒋竹板压舌取瓜子刀，针向高肿处，当头披开放出血脓。凡针后用温汤漱净，频吹冰硼散（见六卷称字号）。前后俱服清咽利膈汤（见五卷盈字号）。外吹金锁匙消瘤散（见六卷果字号）。《金鉴》曰：双单乳蛾初起，当刺少商穴以泻肺热，在左刺左，在右刺右，双蛾则左右均刺，务令出血。又用胆矾、枯矾各五分，硇砂、百草霜、内金各一钱，碎极细醋调糊，先以布针刺蛾出血，将鹅翎蘸药扫涂蛾上，并扫喉间令痰涎恶血涌出，以薄荷汤漱净，再吹冰硼散内服前汤。若蛾小不甚肿痛，俱服前汤不必针割，只常吹七宝散（见六卷果字号），轻者自消，重者自溃。溃后妨碍饮食，当吹八宝珍珠散（见六卷果字号）。
●喉痹
痹即闭也，由肝肺火盛复受风寒相搏而成。初起憎寒壮热，咽肿焮痛，面赤腮肿，甚连项外，喉中有块如拳，汤水难下。急刺少商、合谷二穴以泻热开关。初服荆防败毒散汗之（见五卷天字号），寒热退后再服清咽利膈汤（见五卷盈字号）；频吹七宝散（见六卷果字号）。血痰壅塞，用桐油饯探吐之（见六卷果字号）。吐后以甘草汤漱净口，吹冰硼散（见六卷称字号）。若肿发于项外，脓成胀痛者，忌用针刺恐透咽喉，研皂角末吹鼻取嚏，其肿自破。内外吹搽珍珠散（见六卷果字号）。项外初肿，常切猪羊肉片贴之，内吹七宝散。频服玉屑无忧散（见五卷盈字号），肿自消矣。
●时气缠喉
此证与喉痹相同，但火毒发时复感时气郁结而成。初起状似伤寒，寒热项强，喉间肿痛，如病势尚轻者，连服如意胜金丹（见五卷盈字号），兼吹七宝散（见六卷果字号），常服清咽利膈汤（见五卷盈字号），或可内消。若病势危急，痰涎壅盛，喉间内外肿闭，汤水难下者，急服雄黄解毒丸（见五卷盈字号）。另研雄黄、枯矾、藜芦、牙皂（等分），筛末，每用豆大，竹管吹入鼻中，但得便利，吐痰病自减。常服清咽利膈汤，外吹七宝散，自愈。如或昏冒，牙关噤急，汤药难进者，用醋化雄黄解毒丸十馀粒，含医人口中，以竹管插病人鼻，徐徐吹药，度下咽喉，吐利自省后，照前方法治之。若病势已退，而咽喉溃烂，妨碍饮食者，常吹八宝珍珠散见六卷果字号。
●酒毒喉闭
酒毒蒸于心脾，热壅咽喉，喉肿色黄，气闭面赤，目睛上视。初用桐油饯探吐痰涎（见六卷果字号）。频服牛蒡解毒汤（见五卷盈字号）。常吹冰硼散（见六卷称字号）。若肿痛妨食，兼服玉屑无忧散（见五卷盈字号）。
●锁喉毒
由心与小肠积热，外感风寒，郁结而成。初生耳前听会穴，形如瘰疬，渐攻咽喉，肿塞闷痛，妨碍饮食，速当解热，初服牛黄清心丸（见五卷昃字号）。次服清咽利膈汤（见五卷盈字号）。常吹冰硼散（见六卷称字号）。
●梅核气
由七情过极，七气病生，郁结生痰，如絮如膜，凝聚喉间，咯之不尽，咽之不下，日久不愈变成膈嗌。上吐涎沫，下秘二便。初起用姜制法夏、姜炒厚朴、去毛香附、茯苓（各三钱），苏叶、陈皮、甘草（各钱半），姜枣同煎汤，徐徐温发。若日久失治，用姜炙炒厚朴、茯苓（各二钱），炒白芍、陈皮、苏叶（各一钱），人参、肉桂、炙甘草（各五分），姜枣引，常服自愈。
●声哑音嘶
由积热上攻喉，先闷痛，痰涎壅盛，气道不通，轻者音嘶，重则声哑。初起服清化丸，次服甘桔汤照法加味，热盛便闭当服清咽利膈汤（俱见五卷盈字号）。再研儿茶（五钱），硼砂（二钱），温汤调膏，口噙，徐徐嚥下。一尸咽症，因脾肺湿热，邪久生虫，剥蚀咽喉，麻痒兼痛，声音嘶哑者，初用榧子、芜荑、肉桂去皮、炒杏仁（等分），研末蜜丸，常噙咽中徐徐嚥下，兼服广笔鼠黏汤（见五卷昃字号），凡喉癣、喉疮声音嘶哑皆服此方。一虚火上炎，咽痛，淡红微肿声哑，服滋阴降火汤（见五卷昃字号）。常噙儿茶、硼砂，或研薄荷叶和白砂糖、乌梅肉，捣如泥作丸噙服或噙肉桂。一中风中痰中恶中气，惊痫瘖痱，失音不语，详初集大方脉。凡咽喉口舌，肿痛日久，服凉药不效者，当服七味地黄汤，引火归元；凡伤酒食，舌本强硬，语言不清者，服补中益气汤加葛根、炒神麴、麦冬。

颈项部  ***************************
●结喉痈
结喉痈生正中结喉之上，属任脉兼肝肺二经忧愦积热所致。肿甚则堵塞咽喉，汤水不下，其势猛烈又名猛疽。若脓成不针，向内溃穿咽喉者凶，初起宜服黄连消毒饮（见五卷元字号）。外敷二味拔毒散（见六卷巨字号）；倘不内消，脓势将成者，服托里消毒散（见六卷为字号）；已溃服托里排脓汤（见六卷霜字号）。溃肿敷如意金黄散（见六卷号字号）。脓尽用轻粉生肌散（见六卷师字号）。溃久贴生肌玉红膏（见六卷羽字号）；体虚服益气养荣汤（见六卷生字号）。贴诸膏。
●夹喉痈
夹喉痈生于结喉之两旁，属足厥阴肝、足阳明胃经火毒上攻，或单或双，内外治法同上结喉痈。凡贴膏药要当顶剪口，引毒外出。
●百脉疽
初起漫肿大小数块，环绕颈顶，其色紫红，焮热不痛，气逆咳嗽，不思饮食，其发引耳。十五日可刺，见脓者顺，见血者逆。若刺迟恐毒攻咽喉，且颈顶肌肤浇薄，气血俱少之处，倘过用寒凉，冰毒内陷，多变恶证。初起有表证者，服荆防败毒散汗之，若有里证，服内疏黄连汤下之；里无证者，服清热消毒散，清解之（俱见五卷天地字号）。外敷二拔毒散，或冲和膏（俱见六卷巨字号）。其将溃已溃，内外治法同上结喉痈。
●钮釦风
多生妇女颈下天突穴之间。因汗出之后邪风袭于皮里，初起如粟米，瘙痒无度，抓破津水，误用水洗，浸淫成片。轻者外敷独胜散，芥菜花捣烂和醋作饼敷之，或用樟硫散（见六卷珍字号）。甚者服消风散（见五卷黄字号）。
●上石疽
生颈项两旁，形如桃李，皮色不变，坚硬如石，臖痛不热，由肝经郁结，致气血凝滞经络而成。初小渐大，难消难溃，既溃难敛，疲顽之症也。初起气实者，服舒肝溃坚汤，气虚者服香贝养荣汤（均见五卷辰宿字号）。外捣烂葱白加蜂蜜调作饼敷贴，日久不消者，每日灸阳燧锭（见一卷烙法门）。已溃治法同后瘰疬门。
●失荣证
生于耳下前后及肩项间，初起肤如痰核，推之不动，坚硬似石，皮色如常，日渐长大，由忧思恚怒气郁血瘀与火凝结而成。日久难愈，形气渐衰，肌肉削瘦，愈溃愈硬，色现紫斑，腐烂浸淫，渗流血水，疮口开大，胬肉高突，形似翻花瘤症，古今虽有治法，终属败证。初服和荣散坚丸（见五卷列字号）。外贴阿魏化坚膏（见六卷羽字号）。溃后治法同后瘰疬门。
●对口发
生项后入发际中窝正对口处，属督脉经。由阳亢热极而生。初起焮赤肿痛，色鲜红活，根束顶尖，时痛时止，此督脉纯阳，起于闾尾，上贯巅顶，挟毒上升，故易脓、易腐、易溃、易敛，俗名对口发，古云：皮薄易破者为脑痈，皮厚难破为脑疽。初起内外治法同上百脉疽，将溃已溃治同结喉痈。
●偏对口
古名偏脑疽，属太阳膀胱经寒热错杂而生。初起色暗漫肿，平塌坚硬。然太阳经外阳内阴，从头走足，阳降阴凝，难脓、难腐、难溃、难敛。更有兼风湿者，疮根易于散大旁流而难。初起治法同百脉疽，将溃、已溃治同结喉痈。
●鱼尾毒
生项后发际之两旁角上，俗名燕尾，即偏对口之小症也。由足太阳膀胱经湿热凝结而成。无论左右双单皆属轻浅。初起服荆防败毒散（见五卷天字号）。外敷如意金黄散，二味拔毒散（见六卷巨字号），将溃、已溃治同结喉痈。
●天柱疽
生在项后天柱骨高尖处，即大椎骨上也，属督脉经。初起形如卧蚕，由上焦郁热蓄于督脉，以致肩背拘急，极痒入骨，宜于痈上用艾灸之。若灸之有泡者顺；无者逆。甚至色黑形陷，血出不止，溃烂神昏，呕哕恶心等症，皆属凶兆。初起当汗下清解，均同生百脉痈。将溃、已溃内外治法同上结喉痈。

瘰疬门  ***************************
●太阳经风湿瘰疬
生项后两旁发际下，属足太阳膀胱寒水之经。由久感风邪与湿凝结，漫肿疼痛，皮色如常，或日久将溃，皮色透红，微热痛甚者，其内外用药总不宜寒凉。初起畏寒发热、脉浮者，服防风羌活汤表散之（见五卷昃字号）。表解后，常服附子败毒散温散之（见五卷宿字号）。外敷神功散（见六卷果字号）。或贴万应膏（见六卷淡字号）。势成欲溃者，服千金内托汤（见六卷金字号）。已溃服托里排脓汤（见六卷霜字号）。瘰疬溃后，四围坚硬不消者，服香贝养荣汤（见五卷宿字号）。溃后气血俱虚，常服益气养荣汤（见六卷生字号）。虚烦不寐者，服归脾汤；血虚肝热，疮流血脓，服逍遥散加丹皮、栀仁；食少便泻服香砂六君汤；疮口敛迟，用十全大补汤加白蔹；若溃后虚热倦怠服十味人参散（前方见六卷丽水字号）。凡瘰疬溃后皆仿此。以下序列溃后外治方，凡瘰疬初溃，四围不消者，即贴蛇蜕膏；溃后焮肿，红痛，贴绿云膏（均载六卷珍字号）。溃后肿痛者，贴琥珀膏；溃久腐尽贴生肌玉红膏（皆载六卷羽字号）。去腐生肌方见师字号。凡治瘰疬首尾得温缓即效，若误犯寒凉，令人项背拘强，疮势塌陷，毒气攻里，便泻食少者逆。
●阳明经痰热瘰疬
单生项前或至颊车，大小不一，连接数枚，有风痰热毒二症。风痰瘰疬由阳明胃经内停痰湿，外受风邪搏于经络也。身体先寒后热，绕项而生，皮色如常，宣肿微热，易消易溃。初起服防风羌活汤，以解风毒；俟无寒热，常服海菜丸，以清尽为度（均详五卷昃字号）。风痰凝结者，煎服消核散（见五卷宿字号），外用神功散、龙泉散、瘰疬饼、神效方，听其数贴（皆见六卷果珍字号）。溃后治法同上。热毒瘰疬由阳明胃经中来，有天时亢热，暑湿偶中三阳经，兼过食膏粱厚味酿结而成，绕于项下或至颊车，色红微热，结核坚硬，缓肿难消，溃迟敛迟，或深远隐曲肉低，俱作块子，坚硬大小不一，此胃中热毒盛也。初起服升阳调经汤，并照法作丸，煎汤吞嚥。热稍轻者服柴胡连翘汤；热毒甚者服鸡鸣散下之（均见五卷昃字号）。或兼心火上攻，两目赤涩者，服犀角丸（见五卷宿字号）。外用龙泉散、神功散、瘰疬饼（均见六卷果珍字号）。初起或涂二味拔毒散，如意金黄散（见六卷巨字号）。溃后常贴绿云膏（见六卷珍字号）。其将溃、已溃，内外治法按上太阳经风湿瘰疬加减施用。
●少阳经气毒瘰疬
生项之左右两侧，属少阳经。其形绵软，遇怒即肿者名为气疬。有感冒四时疫疠之气而成者，串生耳项、脑液，猝成肿块，宣发暴肿，色红皮热，令人寒热头眩，项强作痛者，名为气毒瘰疬。从手足少阳经中来，初生耳下串至缺盆，或至肩上或至腋下，坚硬如石，推之活动者，主以连翘散坚汤，照法作丸，本汤吞嚥更妙；气毒有发自阳明胃经者，如偏上颏下或至颊车，坚而不溃，推之不移，主以散肿溃坚汤，照法作丸，本汤吞嚥。此二丸无论未溃已溃，常服自效（均见五卷辰字号）。治用龙泉散、神效方（见六卷果珍字号），余同太阳疬。又有妇女、小儿忧思气郁结成瘰疬，坚硬活动，遇怒肿甚，肝旺血燥者，若骤用前峻剂，恐伤脾气。常服夏枯草膏缓消之。兼服香贝养荣汤均（见五卷宿字号），外贴乾坤一气膏（见六卷鳞字号）。
●马刀瘰疬
形长如蛤蜊，色赤而坚，痛如火烙，肿势甚猛，故名曰马刀。有从手足少阳经中来者，生于耳下或至缺盆肩上，坚硬如石，推之动移，其脉弦数，口苦嗌乾，往来寒热，毋论初肿、已溃，主以连翘散坚汤，照法作丸吞嚥，以愈为度（见五卷辰字号）。外治见后。有从阳明胃经中发者，生于项前下颏，或至颊车，宣肿焮痛，色红坚硬，推之不移，其脉洪数，口渴便闭，或发热自汗，不思饮食，毋论初肿、将溃、已溃，主以散肿溃坚汤，照法作丸吞嚥，服药多少临证斟酌用之（见五卷辰字号）。又有妇女患生马刀兼气寒血滞经闭者，主以柴胡连翘汤（见五卷昃字号）。马刀瘰疬初起，外贴瘰疬饼神效方、龙泉散；初溃坚硬不消，贴蛇蜕膏；溃后则用五云膏（均见六卷果珍字号）。溃后内服诸药同上太阳瘰疬。
●重台瘰疬
疬上堆累三五枚，盘叠成串，或如累棋之状，故名。重台有属手少阳三焦、足少阳胆经者，生于耳下及缺盆肩上三处也。有属足阳明胃经者，生于项前颏下及颊车二处也，二经内外治法详见上马刀瘰疬。
●筋缩瘰疬
此因肝伤恚忿，血虚不能荣筋，致令项间结核，坚硬闷痛，推之不移，筋缩牵急。初起服舒肝溃坚汤；次服香贝养荣汤；肝旺血燥兼服夏枯草膏（均见五卷辰宿字号）。外敷神效方龙泉散（见六卷果珍字号）。
●食毒瘰疬
此因误食汁液、虫蚁、鼠残、陈水、宿茶，一切不洁净之物，致颈项结核，初小后大，累累如贯珠，连接三五枚，皮色如常，不作寒热，初不觉痛，久方知痛，是为食毒瘰疬。初起形气实者，服杨氏家藏方；形气虚者，服法制灵鸡蛋、琥珀散、妙灵散。常服内消连翘丸（见五卷辰宿字号）。初起常用瘰疬饼。将溃插蟾酥捻子，不甚顽硬者，只贴蛇蜕膏。溃后常贴五云膏收功（俱见六卷果珍字号）。其馀瘰疬将溃、溃后，内外治法均见太阳风湿瘰门。
●瘰疬总括
《金鉴》曰：小者为瘰，大者为疬，当分经络治之。如生在项后两边发际下者，属足太阳膀胱经。形小兼痒名风毒，漫肿坠痛名湿疬；生在项前下颏及颊车下者，属足阳明胃经。皮色不变名痰疬；色红而肿名湿毒疬。生在左右项侧，耳下及缺盆、肩上、肋腋者，属手少阳三焦、足少阳胆经，统名气毒瘰疬。然气毒亦有发自阳明者，生在项前下颏也。诸疬仿此。形长如蛤蜊，色赤而坚，痛如火烙，肿势甚猛者，名马刀瘰疬；生项前项侧，大小数枚堆累成串者，名重台疬；大小不一，名子母疬；如黄豆结荚名锁项疬；绕项而生名盘蛇疬；颔红肿痛名燕窝疬；独生囟门者名单窠疬；延及胸腋名瓜藤疬；坚硬如砖名门闩疬；一包十馀个名莲子疬；形似荔枝者名石疬；其形似鼠者名鼠疬，又名鼠疮；生乳旁及两胯软肉等处者名[疒/其]疡疬；生于遍身漫肿而软，囊内含硬核者，名流注疬。误食毒物，初小后大，连接数枚者，名食毒瘰疬。
已上二十四症，形名虽异，其受病要不外痰、湿、风、热、气、毒结聚而兼恚怒、忿郁、幽滞、谋虑不遂而成者也。当按前三阳经诸法分别治之。大法推之移动者为无根，属阳。外治宜因证施用针灸、敷贴、蚀腐等法；若推之不移动者为有根，属阴且深难治之证。切忌针砭及追蚀等法。如妄用之则难收敛。且内外治法，首尾得温暖即效，误犯寒凉令人项背牵强，疮势塌陷，毒气攻里便泄者逆。凡生瘰疬，男子不宜太阳青筋暴露，潮热咳嗽，自汗盗汗，滑泄遗精之类；女人不宜眼内红丝，经闭骨蒸，五心烦热等症。男妇有此后，必变成疡痨，逆候渐增，难收功矣。

内痈门  ***************************
●内痈总括
五脏六腑诸募穴图一（图缺）
五脏六腑诸募穴图二（图缺）
《灵枢经》曰：发内痈内疽者，其本经募上肉必浮肿，募中必时时隐痛。浮肿为痈，隐痛为疽。此即内痈内疽之验也。然内痈有治法，内疽无治法何也。盖痈疽病本无殊，只在根深根浅之别，深者为疽而难治，浅者为痈而易愈。要在临证推详，攻补得宜无不收效，不必泥于浅深之说，置之而不治。
凡人胸腹腰肋有十一募。募者各藏府阴会之所，而内痈仅九症者何也。盖胆府形如膜皮无出无纳，汁清气洁，不致生痈；至若膀胱亦系膜皮，中含浊水，古今书籍殊未详明其证治，虽然中极穴是膀胱募也，倘中极穴或浮肿或隐痛，直以治小肠痈之法治之可也。
●肺痈
系肺藏蓄热，复伤风邪，郁久成痈。致中府穴中时时隐痛，振寒脉数，状似伤寒。咽燥不渴，咳而喘满，唾稠桔黄痰，兼臭秽脓血，常于未溃时乘脓未成，风郁于表，疏散自愈，初服射干麻黄汤汗之；如气壅喘满，身不得睡，急服葶苈大枣汤泻之；如时时作咳，微热烦渴，肌肤甲错，脓欲成者，服千金苇茎汤吐之；若吐脓腥臭，形如米粥者，服桔梗汤以排余脓；若吐脓腥臭，咳而胸满，服桔梗白散以开瘀塞；若咯吐脓血，兼午后身热烦躁，主以金鲤汤兼饮童便；若溃后胸膈胁肋隐痛不止，口燥咽乾，烦闷多渴，自汗盗汗，不得安卧，咳吐稠痰腥臭者，此系痈脓不尽而兼表虚，主以宁肺桔梗汤；若痈脓已溃，喘满、腥臭、浊痰均退，惟咳嗽咽乾、咯吐痰血，胁肋微痛，不能久睡者，此属肺痈溃处未敛，宜紫菀汤清补之。渴甚去半夏加石膏末。若痈脓溃后，咳嗽不休，脓痰不尽，形气虚羸者，服清金宁肺丸。凡治肺痈惟以身温脉细，脓血交黏，痰色鲜明，饮食甘美，大便润者吉；若手掌皮粗，溃后六脉洪数，气急颧红，污脓白血，消瘦懒食，大便燥结者，皆非佳兆。治肺痈诸方载见五卷暑字号。
●大小肠痈
二证俱由湿热气滞凝结而成，或努力血瘀，或产后败瘀蓄积，流注于大肠小肠之中。初起发热，恶风自汗，身皮甲错，关元、天枢二穴隐痛微肿，接之腹内急痛。大肠痈多大便坠肿；小肠痈多小水赤涩，脉均迟紧，此时痈脓未成，当服大黄汤下之；瘀血利尽，若小水闭涩者仍服大黄汤加木通琥珀末通利之；若功成日久不溃，身皮甲错，内无积聚，腹急腹痛，身无热而脉数者，系肠内阴冷不能为脓，主薏苡附子散；若脉见洪数，肚脐高突，腹痛腹满，不能饮食，身体侧动时闻水声，便淋刺痛者，此痈脓已成宜服薏苡汤；腹满而痛，少腹急胀，时时下脓者，毒未解也，宜服丹皮汤（均方见五卷暑字号）。如脓从脐出，腹胀不除，饮食减少，面白神疲，此属气血均虚，服八珍汤加丹皮、肉桂、蜜耆、五味子（见六卷水字号）。如耽延失治，毒攻内藏，腹痛牵阴，肠胃受伤，女子日久阴器腐黑，色败无脓，每流污水，衾裤多臭，烦躁不止，身热嗌乾，均属逆证。凡患内痈，转身动作最要和缓安重，坐卧必须周正不可急递，庶免内裂。凡验内痈，令患者嚼食生黄豆七粒，口中无豆味，不知豆腥者是痈无疑。
●胃痈
初起中脘穴内必隐痛微肿，寒热如疟，身皮甲错，并无咳嗽、咯吐脓血。证由饮食之毒，七情之火，热聚胃口而成痈。脉沉数者，初服清胃射干汤下之，脉涩滞者瘀血也，服丹皮汤下之；脉洪数者，服赤豆薏苡汤以排脓（诸方见五卷暑字号）。溃后体倦，气喘作渴，小水频数者，肺气虚也，用补中益气汤加麦冬、五味子补之（载六卷生字号）。或服八珍汤。
●脾痈
初起章门穴内必隐痛微肿，由过食生冷兼湿热或瘀血郁滞脾经而成。令人腹胀咽燥，小水短涩，初宜大黄汤、赤豆苡仁汤，二方合服以攻郁滞（详五卷暑字号）。俟二便通利，腹胀全消，方用六君子汤调理（见六卷水字号）。馀法同上肠痈。
●肝痈
初起期门穴上微肿隐痛，令两胠胀满牵疼，侧卧则惊，便溺艰难，由膹郁气逆而成。初服复元通气散（见五卷寒字号）。次服柴胡清肝汤（详五卷元字号）。胀痛已止，常服六味地黄丸。日久脾虚食少，则佐以八珍汤滋肾补脾（均见六卷水玉字号）。忌用温补针灸。
●心痈
初起巨阙穴上微肿隐痛，令人寒热身疼，头面色赤，口渴，随饮随干，由心火炽盛，更兼酷饮嗜热而成。初服凉血饮；若酒毒为病宜服升麻葛根汤（见五卷往字号）。此系罕有之证。
●肾痈
初起京门穴上微肿隐痛，令人寒热往来，面白不渴，少腹及肋下肿胀䐜满，由肾虚不足之人，房劳太过，身弱受寒，邪气自外乘之。初服五积散加北细辛（见五卷黄字号）。寒退痛止常服八味地黄丸（见六卷玉字号）。
●三焦痈
图一（图缺）
图二（图缺）
图三（图缺）
图四（图缺）
图五（图缺）
图六（图缺）
图七（图缺）
初起石门穴上微肿隐痛，令人寒热往来，二便秘涩，由湿热遇寒凝结而成。治法与上大小肠痈同。若膀胱募中极穴上隐痛微肿，治同肠痈。凡内痈俱系膜内成患，外皮不腐，每日间服护膜散最妙（见托里汇方）。


卷之三·外科病症  ——————————————————————————————————————————————————————————————————————————————————————————

胸部  ***************************
〔治法总括〕
人身胸腹中行穴道属任脉，两旁第二行穴道属肾脉，皆在阴分，气多血少之处也，凡患疮疡急当宣发其毒，迟延失治则腐烂内陷，口难收敛矣。大法初起脉浮有表者汗之，脉数里实者下之，表里无证则宜疏解，脓势将成则宜内托，溃后体虚则宜补养；外治之法，初宜拔毒出外，溃宜去腐生肌，首尾忌用寒凉，恐伏毒内攻，每日间服护心、护膜散（见六卷为字号）。
●膻中疽
生两乳中央膻中穴上，属任脉经。由脏腑不和，七情不平，火毒凝结而成。初起如粟，色紫坚硬，渐增焮热，宣肿作痛，发热恶寒，脉浮有表，急服仙方活命饮加苏叶、薄荷、葱酒汗之（见五卷天字号）；或烦躁口渴，唇焦作呕，宜服夺命丹汗之（见五卷列字号）；俟表邪已退，急服托里透脓汤托之（见六卷霜字号）；服托药疮不起发，仍前肿硬者，气血虚也，宜用十全大补汤补以托之；溃后补养俱按六卷丽、水字号；外治，初肿频涂二味拔毒散；将溃、已溃根脚上常涂铁桶膏（俱见六卷巨字号），溃后，用去腐生肌药（俱按六卷龙师字号）；溃后敷贴，按六卷膏药汇方，选而用之。禁一切辛辣发物。
按：膻中为气之海，气所若焉失治，恐毒陷里伤膜透气。
●井疽
生于心窝中庭穴内，属任脉经。由心经火毒而成。初如豆粒，肿痛渐增，心辣如焚，肌热如火，自汗唇焦，大渴饮冷。急服内疏黄连汤下之（见五卷天字号）；若烦闷作呕，发热无汗，宜服夺命丹汗之（见五卷列字号）；脓势将成，服托里透脓汤；虚者服黄耆内托散（俱见六卷霜子号）。溃后内外治法同上膻中疽。
按：疽生心窝，溃久恐成穿心冷瘻，急宜去腐生肌。
●[疒/其]疬痈
胸之两旁第三行穴道属胃经，[疒/其]疬生乳旁软肉处，由胃经寒痰，脾气郁结而成。初肿坚硬，形似结核，发长缓慢，渐渐焮肿，色红闷痛。治宜舒郁化坚，常服内补十宣散（见五捲来字号）；外敷回阳玉龙膏（见六卷金字号）；溃后，内外治法同前膻中疽。
●脾发疽
胸之两旁第四行穴道属脾经，脾发生乳根旁食窦穴上，由过食炙煿、药酒，脾经积火成毒而发。初起如粟，寒热往来，渐增肿痛，若顶尖根束，红活鲜润，应期即溃，溃出稠脓者顺；顶平根散，色紫坚硬，廿馀日不溃，溃脓如蟹沫者逆。初起有表，服荆防败毒散汗之；里热烦渴，服内疏黄连汤下之（见五卷天字号）；若唇焦燥渴，服太乙紫金锭通利之（见五卷列字号）；内脓已成，透脓散；已溃服托里排脓汤（俱见六卷为霜字号）。余法同前膻中疽。
●蠹疽
生两旁第三行，项下胸上锁子骨软陷中缺盆穴内，属胆胃二经积热而成。初起寒热往来，筋骨拘急，饮食不思，胸腹膨胀，小水短涩；初形如豆，渐大如李，色紫坚硬，牵强闷痛，宜用隔蒜灸法以宣毒（见一卷灸法门）。内服夺命丹汗之（见五卷列字号）；次服六一散通利小水（见五卷寒字号）。外敷二味拔毒散（见六卷巨字号）。脓热将成，服黄耆内托散（见六卷霜字号）；溃后，内外治法俱同前膻中疽。

乳部  ***************************
●甘疽
乳在两旁第三行，属胃脉穴，甘疽生乳上窝高耸处，肺经中府穴下，由忧思气结而成。初如穀粒色青，渐若栝蒌不褪，色紫，坚硬疼痛，憎寒壮热，速溃脓稠者顺；若十馀日寒热不退，信脓不生，脉见浮数，防毒内攻致生恶证。初起即服荆防败毒散疏解寒热（见五卷天字号）；次服黄耆内托散加炒青皮、山甲以速其脓（见六卷霜字号）；应期不溃，服十全大补汤，补以托之（见六卷水字号）；溃后常服益气养荣汤（见六卷生字号）。外治，初肿敷冲和膏，搽二味拔毒散（俱见六卷巨字号）。溃后去腐生肌（按六卷龙、师字号），选而用之。
●蜂窝疽
生乳房之上，形如蜂房。亦有生于诸处者，由胃与心经火毒太盛而成。初起漫肿，色紫闷痛，次穿数孔，渐渐延开，形似蜂房，即有数十窍出黄白脓，其身先发寒热，当急表里施治，延至宣肿窍成，疮面全腐，但当托里排脓，追毒出外。内治同上甘证，外治按敷洗膏药生肌汇方（详见六卷）。
●乳痈　乳疽
红肿热痛者为痈，十四日脓成；坚硬木痛者为疽，廿馀日成脓，男子生者少，女子生者多。总由肝气郁结，胃热壅滞。初起寒热往来，宜服栝蒌牛蒡汤；寒热悉退，肿硬不消者，随服复元通气散（俱见五卷寒字号）。若又不消，时时跳动，势将溃脓者，服托里透脓汤；已溃胀痛，服托里排脓汤（俱见六卷霜字号），溃后服益气养荣汤，气血虚甚服十全大补汤（见六卷生水字号）。外治，痈肿敷如意金黄散；乳疽敷冲和膏（见六卷巨字号），溃后洗猪蹄汤（见六卷冈字号），上去腐生肌药（见六卷龙师字号）、膏药（见六卷淡字号）。
●乳发　乳漏
乳发形势更大于痈，生于乳房，焮赤肿痛，延久失治，皮肉尽腐。由胃与六腑湿火凝结而成。当按乳痈治法，未成形者消之，已成脓者托之，其腐肉脱迟急撒黄灵药（见六卷龙字号），以免偏溃致伤囊膈，难以收口。若久不收口，外寒侵入，失于调养，时流清水即成乳漏，外用红升丹（见六卷翔字号），作捻插入，以去腐生肌，兼用豆豉饼灸法（见一卷），缓级灸之，以祛寒邪。内服补养气血药，节房劳，慎起居，禁发物可愈。
●乳中结核
乳房结核坚硬隐痛，皮色如常，小者如梅，大者如李，按之不移，推之不动，由肝脾二经，气郁结滞而成。形势虽小，耽延日久，轻成乳劳，重则成乳岩。初起气实者，服清肝解郁汤（见五卷寒字号）；气虚常服香贝养荣汤加炒青皮、柴胡（见五卷宿字号）；若郁结伤脾，食少不寐，常服归脾汤（见六卷麓字号）。外用木香饼贴法（见六卷珍字号），总以结核消散为贵。
●乳劳
由结核之症，失于调治，延至数月，渐大如碗，坚硬疼痛，根形散漫，串延胸肋腋下。其色或紫或黑，未溃先腐，外皮霉点斑烂，数处渐渐通破，轻者津白汁，重则流败脓，溃深伤膜，频添内病，午后烦热，颧红干嗽，食少形羸，变成疮痨。当于结核肿痛渐大者，气实者，初服蒌贝散，常服神效栝蒌散（俱见五捲来字号）；气虚者，用逍遥散、归脾汤加柴胡、贝母，日常间服；若阴虚脉症已见，宜服六味地黄丸以培根本。余方俱按六卷补养汇方中，选而用之。外治去腐生肌（俱按六卷龙师字号）。膏药见六卷淡字号。
●乳岩
由肝脾两伤，气郁凝结而成。自乳中结核起，初如枣慄，渐如棋子，无红无热，有时隐痛，此时外用灸法、内服调肝、理脾、舒郁、化坚之剂可使消散，以免内攻。若结核失治，挨至年深月久，潮热恶寒，痛连胸腋，肿如覆盆，形如堆粟，高凸如岩，顶透紫色，浮起光亮，内含血丝，先腐后溃，时流污水，或涌臭血，腐处深如岩壑，或突如泛莲，疼痛彻心，或复因急怒暴流鲜血，根肿愈坚，此时五脏俱衰，即成败证。若患者清心涤虑，静养调理，庶可施治。初服神效栝蒌散；次服清肝解郁汤（见五卷寒来字号），或可消散，外贴鲫鱼膏（见六卷李字号），数次必消。若反复不消者，疮势已成，不可过用克伐之剂，致损胃气，常服香贝养荣汤（见五卷宿字号）；或心烦不寐，服归脾汤；潮热恶寒，服逍遥散（俱见六卷丽字号）；外治，按六捲去腐生肌膏药汇方；但疮势至此，不过苟延岁月而已。
凡治乳岩，当于结核初肿渐大渐痛时，即用艾壮豆粒大，当顶灸七壮，次日顶必起泡，用三稜针刺入五六分插入冰螺散（见六卷李字号）；待四边裂缝，其核落时，外贴绛珠膏（见六卷潜字号）；照前次序服药自愈。
●内吹
乳房属胃，乳头属肝，内吹者，怀胎六七月，胸满气上，乳房肿疼。色红者，因多热，宜服柴胡清肝汤（见五卷元字号）；肿痛不红者，因气郁，且兼胎旺当服逍遥散（见六卷丽字号）。俱外敷冲和膏（见六卷巨字号）。若初起失治，或复伤气怒，大肿大痛，势欲成脓者，于逍遥散内加生耆、白芷、连翘以养血排脓。溃后宜补养，待生产后，方按外科以收功。
●外吹
由乳母肝胃气浊，更兼孩儿吮乳睡熟，鼻孔凉气袭入乳房，与热乳凝结而作肿痛，寒热往来，烦躁口渴，初服荆防牛蒡汤（见五卷寒字号）；外用隔蒜灸法（见一卷灸法门）。俟寒热退后仍作肿者，服橘叶栝蒌散（见五卷寒字号）；外敷冲和膏（见六卷巨字号）。如仍不消欲成脓者，即用透脓散（见六卷为字号）；溃后内外治法同前乳痈，余法详见妇科。
凡妇人内未怀胎，外未行乳，乳上生毒者，此系皮肉为患，未伤乳房，由肝胃湿热凝结也，宜内服清热解毒之剂，外敷二味拔毒散自愈。
●妒乳
乳头上多生细疮，初起烦热渴饮，宜用防风、元参、白芍（各二钱），白蔹、射干、大黄、芒硝、去皮尖杏仁（各一钱），升麻、甘草节（各五分），热服数剂，便利去硝、黄，加丹皮、柴胡。锯鹿角末、甘草末、鸡子黄调成膏，频涂自愈。
●乳悬
产后瘀血上攻，两乳细长下垂过腹，谓之乳悬。宜浓煎当归（二两），　川芎（一两），童便、酒水兑煎，频频热服，乘热熏鼻，瘀散乳升。倘仍不升，当用萆麻仁六十烂，捣作饼子敷贴顶心，良久乳升即去之。仍服前药。
再有乳中内证详见妇人科。
凡胸乳腰腹生疮，每日服护膜散二次，可免透膜（见六卷为字号）。

腹部  ***************************
●幽疽
生脐上七寸鸠尾穴下，属任脉经。初如粟粒，渐增肿痛，形如鸡卵，甚则坚硬，痛牵胸肋，由过食膏粱厚味，忧思气结，肠胃不通，火郁成毒，自内而外发也。当凭脉分别治之。肿痛初起，皮色未红时，若心烦呕哕，脉沉实者，当疏火毒以绝其源，宜服内疏黄连汤（见五卷天字号）；如焮肿痛甚，邪气实也，宜服托里散（见五卷馀字号）。外用隔蒜灸法（见一卷灸法门）。初肿敷二味拔毒散（见六卷巨字号）；脉见沉迟，脓未成也，用补中益气汤托之（见六卷生字号）。脉见洪数，脓已成也，用托里透脓汤托之（见六卷霜字号）；脓熟胀痛，不自溃者，气血虚也，用十全大补汤温补之（见六卷水字号），外用扁针斜入斜出，以开之，所谓卧针不伤内膜。溃后，按六卷补养去腐生肌汇方。凡腹中痈疽，或误敷寒凉，以致肿而不溃，溃而不敛者，急用十全大补汤，加乾姜、炮附子以救之；如已溃不敛，朝寒暮热，食少便泻，脾胃虚也，胸膈痞满，痰涌气促，脾肺虚也，俱服六君子汤，随症加味治之。服后诸症已退，再以十全大补汤调理。外治俱按六卷，敷贴生肌汇方。此等症无论已溃、未溃倘忽然咬牙寒战，系气虚不能托毒，毒陷攻里之状，或溃后脓水忽多忽少，疮口如蟹吐沫者，系内膜已透，俱为逆证。
●中脘疽
中脘疽生脐上四寸中脘穴内，属任脉经，一名胃疽。脘中隐痛日久，后发于外，漫肿坚硬，皮无红热，由过食炙煿，胃蕴火毒而成。如人迎脉盛，是毒攻里；作呕不食，嗽咳脓痰者逆。初起服仙方活命饮（见五卷天字号）；若色紫坚硬，服山甲内消散（见五捲来字号）。初肿敷二味拔毒散（见六卷巨字号）；若肿痛倍增，脉来洪数，脓势将成者，服托里消毒散；已溃服托里排脓汤（见六卷为霜字号）；溃后按六卷补养去腐生肌汇方，选而用之。或有误用寒凉冰伏其毒，起长脓迟，疮不焮痛者，急用艾壮隔蒜片，置疮顶灸之回阳。
●赫痈
生脐上三寸建里穴内，属任脉经，由七情郁火凝结而成。初如粟米，痛痒相兼，其肿迅速，寒热往来，甚则呕哕，牵引脐痛。如初肿微红，顶尖根束，渐透赤色，时痛时止，十四日溃脓者顺；若顶陷紫黑，根脚漫肿，面赤大渴，脉见浮数而散大者逆。内外治法同上幽疽。凡胸腹生疮，日服护膜散二次（见六卷为字号）。
●冲疽
生脐上二寸下脘穴内，一名中发疽。由心火炽盛，流入肾经而成，属任脉。色赤高肿应在二十一日溃破，脓稠受补者顺。初起服疮科流气饮（见五捲来字号）；或服仙方活命饮（见五卷天字号），脓势将成及溃后内外治法同中脘疽。此疽若平塌紫黑，脓水清稀者逆。
●脐痈
生脐心内神阙穴上，此穴禁针，属任脉经。由心经火毒流入大小肠而成。初起肿大如瓜，高突如铃，不红不热，最宜隔蒜灸法（见一卷灸法门）。初服仙方活命饮，加升麻消之；便若结实，服内疏黄连汤通利之（俱见五卷天字号），外敷冲和膏（见六卷巨字号）。脓势将成及已溃，内外治法同中脘疽。溃出稠脓者顺，时出污水臭秽者逆。
●脐中出水
脐心不痛不肿，时觉痒甚，流津黄水，此由肠胃湿热积久而成。宜服芩连平胃散（见五卷宇字号）；外撒二妙散（见六卷李字号）。常禁酒、面、生冷菜果，不致再发，若日久水出不止亦逆。馀症见四卷婴儿外科。
●少腹疽
生于脐下一寸五分气海穴，脐下二寸丹田穴，脐下三寸关元穴，此三穴或一穴发肿，即为少腹疽，皆属任脉，由七情火郁而生。初若高肿红活，疼痛牵背，易溃脓稠者，易治；若漫肿坚硬，绵溃腐烂，脓稀如水者，难治。初起急用艾灸肿顶七壮至三七壮，以痛痒通彻为度。先服仙方活命饮；气实脉数大渴便秘者，随服内疏黄连汤（俱见五卷天字号）。至老弱之人，宜服内补十宣散，令其速溃（见五捲来字号）。若溃迟恐透内膜，常服护膜散护之（见六卷为字号）。溃后内外治法，同前中脘疽。
●腹皮痈
生腹之左右，皮里膜外，初则隐痛，日久发痈肿于皮外，右关脉见沉数而腹痛甚者是其候也。由膏粱火郁而成。初起脉症俱实者，服双解贵金丸下之（见五卷地字号）；虚弱者减半用之，不应再服半剂。外敷二味拔毒散（见六卷巨字号）。凡下之后，腹痛不止，脓将成也，急用托里透脓汤（见六卷霜字号）。溃后内外治法同中脘疽。总不可过用克伐之剂。
●缓疽
由太阴脾经气滞寒积而成，生于少腹之旁，坚硬如石，不热不红，痛引腰腿，数月不溃，若兼食少、削瘦则难治矣。
初起服山甲内消散（见五捲来字号）。服此不效，不可强消，徒损胃气，当用十全大补汤加乌药、炮附子、胡芦巴温补之（见六卷水字号）。外熨木香饼（见六卷珍字号）。兼用隔蒜灸法（见一卷灸法门）。每用艾灸以知热为度，次日再灸以或消或溃为效。溃后内外治法，俱同前中脘疽。将溃服护膜散，毒陷服护心散（见六卷为字号）。
凡治胸腹痈疽，内宜发毒，外宜拔毒，首尾忌用寒凉。若希图消散，过伤胃气，则肿不能溃，溃不得敛，而立危矣。

腋部  ***************************
●腋痈
痈由肝脾血热兼忿怒而成，初起暴肿焮痛，色赤形坚，身发寒热，势难内消，必欲作脓。初服柴胡清肝汤（见五卷元字号）；外敷冲和膏（见六卷巨字号）。若肿痛日增，用透脓散加银花、桔梗、甘草节以排脓毒（见六卷为字号）；脓熟胀痛针之，外撒灵药或生肌定痛散（见六卷龙师字号）。外贴膏药（见六卷鳞潜字号），内服诸药按六卷补养汇方。首尾忌用寒凉，中年易愈，老弱难痊。
●腋疽
疽由肝脾二经忧思恚怒，气血结滞而成，生胳肢窝内，初如梅核，漫肿坚硬，皮色如常，日久将溃，色红微热，痛连肩肋。初起用隔蒜灸法最妙（见一卷灸法门）。常敷乌龙膏（见六卷阙字号）。初服柴胡清肝汤加乌药（见五卷元字号）；虚弱者常服香贝养荣汤（见五卷宿字号），早治可消。若日久脓成，服托里透脓汤（见六卷霜字号）。脓熟胀痛针之。溃后内外治法同腋痈。
●黯疔
生胳肢窝中，初起坚硬，势若钉头，痒而木痛，寒热往来，四肢拘急，色渐紫黑，烦躁作呕，痛引半身，由肝脾火毒而成。初起麦灵丹（见五卷元字号）；其次内外治法急按四卷疔毒门治之。
●渊疽
生在腋下三寸乳旁肋骨上，由忧恚太过，肝胆两伤，初起坚硬，肿而不红，日久方溃，得稠白脓者顺，如豆浆水者险。倘溃后疮口有声，似乎儿啼，此属内膜透也，即于阳陵泉穴艾灸二七壮，其声即止，穴见一卷足图。
凡胸腹腰胁诸空软处发痈疽者，当在将溃未溃之际，多服护膜散（见六卷为字号），可免透膜之患。渊疽内外治法同下肋疽。

胁部  ***************************
●肋疽
生于肋条骨间，由肝经火毒，郁怒结聚而成。初如梅李，渐大如碗，色紫焮痛，连及肩背。患在左，痛牵右肋；患在右，痛牵左肋，廿一日之内，脓溃稠黏者顺，届期不溃，溃出清水逆。初肿，急用磁针砭法（见一卷砭法门），砭出紫血，免毒攻里。砭后赤肿痛甚，脉实作呕，证属有馀，服双解贵金丸下之（见五卷地字号）；若肿硬不溃，宜服透脓散（见六卷为字号）；如胃虚作呕，食少脉微，当服香砂六君子汤（见六卷水字号）；或感受寒邪及触犯秽气而作呕者，疮虽焮肿，尤宜壮胃助气为主，盖肿时作呕，因毒气内侵者十有一二，停饮内伤者十有八九，临证当评辨之。服药后俟脓熟针之（见一卷针法门）。溃后内外治法同前腋痈。
●内发丹毒
生肋骨间连及腰胯，色赤如霞，游走如云，痛如火燎，属肝脾热极生风所致。急向赤处用磁针周围砭出紫黑血，切猪羊肉片贴之，肉乾再易，毒可减半。初服双解贵金丸汗下之（见五卷地字号）；次服化斑解毒汤（见五捲来字号）。投方见效者顺，若呕哕昏愦，胸腹肿胀，遍身青紫，毒内攻也，逆。
●胁痈　胁疽
生于硬肋之下，俗名软肋即季肋处也。痈疽二证皆由肝胆怒火凝结而成。体虚之人生者多。初如梅李，渐如杯碗，红肿焮痛，二七溃破脓稠为痈；初若坚硬，平塌漫肿木痛，不热不红，月馀始溃稀脓者，为疽。此若失治，届期不溃，攻击成脓，肿如鼓胀，破出败浆腥臭脓者逆。痈疽二证，初起俱服柴胡清肝汤，解郁泻火（见五卷元字号）；痈敷二味拔毒散，疽敷冲和膏（俱见六卷巨字号）。脓势将成，服托里透脓汤（见六卷霜字号），脓熟胀痛用卧针开之。已溃内外治法同前腋痈。至若诸募穴内生痈，见二卷内痈门。

背部  ***************************
●上、中、下三发背
上发背生天柱骨下，其形横广如肚，由火毒伤肺而成；中发背正对前心，中阔两头有尖如瓜，火毒伤肝而成；下发背正对脐心上，其形平漫如龟，由火毒伤肾而成。三发俱属督脉经，初起皆形如粟米，焮痛麻痒，周身拘急，寒热往来，因循数日，突然大肿，气实者多痛，气虚者多麻痒。初起勿论虚实，俱急施隔蒜灸法（见一卷灸法门），灸之不应，则就患顶当肉灸之，至知痛为效，灸后用针当疮顶点破一孔，随用药竹筒拔法（见一卷拔法门），务使毒气内外疏通，不致内攻为妙。如有表证，发热恶寒，脉浮无汗，服荆防败毒散汗下之；如有里证，发热恶热，脉数便秘，服内疏黄连汤下之；表裹兼有脉浮数者，服神授卫生汤以解之（俱见五卷天字号）。脓势将成服托里透脓汤，已溃服托里排脓汤（俱见六卷霜字号）。溃后补养按六卷生字号，溃后外治按六卷膏药灵丹去腐生肌汇方。
●上、中、下三搭手
●上搭手　上搭手生脊骨第三节旁开寸半，第二行肩骨动处，肺俞穴上，属膀胱。又云生在左穴属肝，生在右穴属肺，总由气郁痰热凝结而成。初起服神授卫生汤双解之（见五卷天字号）；次服逍遥散清之（见六卷丽字号），兼服六郁汤调之（见五卷生字号）。初肿敷如意金黄散（见六卷号字号），溃后内外治法同前发背。
●中搭手　中搭手生脊骨第四节旁开三寸，在两旁第三行膏肓穴上，属膀胱经，由七情不和，愤怒火郁而生。初若气寒而实，便燥不渴者，服一粒金丹温下之（见五卷往字号），若气热而实，便燥大渴者，服内疏黄连汤下之（见五卷天字号）；若气血虚，不能发长者服黄耆内托散补之（见六卷霜字号），其将溃已溃，内外治法同前发背。
●下搭手　生脊骨第十四节旁开三寸，第三行肓门穴上，属膀胱经，由房劳过度，有伤肾水，水竭不能制火，火旺以致荣卫不和，逆于肉里而生也。初发红活焮肿，百节牵痛，口渴烦躁，寒热往来，宜服仙方活命饮，宣解毒火（见五卷天字号），次服黄耆内托散托毒发表（见六卷霜字号）；初肿外敷如意金黄散、冲和膏（见六卷号巨字号），将溃已溃内外治法同上发背。若初肿腰痛如折，不能俯仰，色紫塌陷，腐烂孔深，透膜透肠，皆属逆证。
●莲子发
生于脊背及两胁旁，由脾与膀胱火毒合化凝结而成。若形斜平塌，头侵督脉，尾站肋骨者，属毒重；若形长高肿，偏于半背，中不过脊，旁不过肋者属毒轻。初起肿如莲房，内中累核如莲子之状，气实之人先服蟾酥丸或麦灵丹汗之（见五卷元黄字号），次服一粒金丹下之（见五卷往字号）；气虚之人初宜仙方活命饮宣解之（见五卷天字号），次服黄耆内托散补之（见六卷霜字号）。将溃已溃，内外治法同上发背。
●蜂窝发
多生肩后及脊旁，其形肿大，内生孔窍，形似蜂房，由脾经积热，更兼心火凝结成毒。初若高肿如龟，偏在半背者轻，横斜漫大者重，初服内疏黄连汤（见五卷天字号），若头尖向上，属心火热极，防毒内攻；若形长尺许，根横满背，名竟体疽，俱急服黄连消毒饮（见五卷元字号）。余法同前发背。
●阴阳二气疽
生脊背之旁，乍肿乍消，时软时硬，由七情内乖，荣卫不和而生。初起寒热往来，若大渴，神清，脉洪、高肿，二七溃脓者顺；若神昏不渴，脉细漫肿，应期无脓，不思饮食者逆。初服夺命丹，以退寒热（见五卷列字号），次服仙方活命饮。其将溃已溃，内外治法同上发背。
●酒毒发
生于脊背，皮色不变，累累如弹，坚硬如石，时麻时木，痛彻五内，周身拘急，初则便秘，久则泄泻似痢，头面手足虚浮，由过饮药酒煎炒，积毒所致。初服连翘消毒饮（见五卷天字号）；次服内疏黄连汤（见五卷天字号），溃后内外治法同上发背。若延日久，不消不溃，必腐烂筋骨，脓成当托之。
●连珠发
生左右背上，连肿数块，形若贯珠，由荣血火毒，或酒色过度而成。其疮微痛，皮色淡红，少腹胀满，小水闭涩，阴囊作肿，百节牵疼。初服神授卫生汤加木通、车前子（见五卷天字号），其馀内外治法同上发背。
●痰注发
发于脊背，长形如布袋，短形如冬瓜，按之木硬，不红不热，微觉疼痛，由湿痰，七情郁滞，凝结于肌肉之分，积久而成。初起服疮科流气饮（见五捲来字号），外贴金风化痰膏（见六卷李字号）。治之不消，脓势将成，法宜托里，溃后宜补养，内外治法同上发背。
●黄瓜痈
生于背旁一名肉龟，由脾火积毒而成。皮肉色红，状若黄瓜，肿高寸余，长约数寸，四肢麻木，疼痛引心，红活速溃者顺，紫陷脉微，自汗谵语，坚硬迟者逆。初起服仙方活命饮，加羌活、柴胡（见五卷天字号），外敷如意金黄散（见六卷号字号）。将溃、溃后、内外治法，同上发背。
●丹毒发
生于背间，形如汤火所伤，细癗无数，赤晕延开，发时口渴非常，由素服丹石刚剂蕴毒而成。外切猪羊肉片贴之，片干再易。初服黄连消毒饮（见五卷元字号），常服国老膏（见五卷往字号）；禁辛辣发物，若紫暗神昏，更兼脉躁，膨胀呕哕者凶。
●禽疽
生于背间，形如拳打，红紫斑色，由时气风热而成。始发数块其色紫红，起点如疹，麻木拘急，不热不痛。神清脉和服药得汗者顺，若神昏脉躁，或微或代，发寒齿噤者逆。初起急服仙方活命饮加羌活、独活汗之（见五卷天子号）；外敷二味拔毒散（见六卷巨字号）。若漫肿不溃，即服托里透脓汤（见六卷霜字号）。溃后内外治法，同前发背。
●串疽
生左右背上，下串至胁，初发一处，次串数处，溃后多相串通，又名老鼠攒。由积愤郁火而成。初起漫肿无头，皮色不变，渐渐红肿，色亮多疼，牵引胁上累累臖痛。初服仙方活命饮宣郁解毒（见五卷天字号），将溃，已溃，内外治法，同前发背腰部。

腰部  ***************************
●缠腰火丹
俗名蛇串疮，有乾湿红黄之别。初起累累如贯珠，乾者色红形如云片，上起风粟作痒发热者此属心肝风火；治宜龙胆泻肝汤（见五卷荒字号），敷如意金黄散（见六卷号字号）。湿者色黄，串起水泡大小不等，溃流黄水，较前多疼，此属脾肺湿热，治宜除湿胃苓汤（见五卷往字号）；若单缠腰肋系肝火妄动，宜服柴胡清肝汤（见五卷元字号）。丹上小泡用线针穿破，外涂柏叶散（见六卷李字号）。若不急治，毒缠人脐，令人烦闷，毒缠人心，令人呕哕，急服护心丸、清心散（见六卷为字号）。
●肾俞发
生脊骨十四节下旁开寸半，第二行肾俞穴上，左右俱同。单者由酒色湿热而成，双者由房劳怒火而发。若红活高肿，十四日溃脓者顺；如紫黑乾硬，应期无脓者逆。此发忌汗下，初起服和气养荣汤（见六卷霜字号），次服人参养荣汤（见六卷生字号），常服加味地黄丸（见六卷生字号），得内消为妙。若脓势已成，兼服护膜散（见六卷为字号）；已溃或脓稀伤膜者，系真阳血气大亏法，当峻补以救其源。溃后外用膏药，生肌之类（见六卷汇方）。
●中石疽
生于腰胯之间，由寒气瘀血凝结，缠绵难以收功。其疽皮色不变，坚硬如石，时觉木痛。初起内服没药丸（见六卷往字号），外捣烂鲜商陆，贴于患处。若初用艾壮当顶灸之，以软为度，灸数日或可内消。若将溃已溃，内外治法，同上发背，下阴部。

下阴部  ***************************
●悬痈
一名骑马痈，生于篡间，系前阴之后、后阴之前会阴穴上，任脉经首穴也。初如莲子，微痒多痛，日渐焮肿，形如桃李，由三阴亏损，兼忧思气结，湿热壅滞而成。初起脉实体强，小水滞涩者，服九龙丹利之（见五卷秋字号）。若延十馀日不得内消，色红作脓者，服托里毒散（见六卷为字号），托之不溃，肿高光亮，脓熟胀痛者，用卧针开之，脓出肿全消者顺；若破后溃深久则成漏，沥尽气血，变为疮痨。凡溃后朝服六味地黄丸，午服十全大补汤（见六卷水王字号）。外治，按六卷膏药，灵丹，生肌汇方。又有过食膏粱厚味，而生悬痈者，初起气实，宜服龙胆泻肝汤（见五卷荒字号），已溃服四物汤加花粉、泽泻、甘草、茯苓。外治按六卷汇方。有房劳过度，羸弱而生悬痈者。初起服八珍汤，溃后加蜜耆、桂心；脾虚不食服六君子汤（俱见六卷水字号）。外治同前。切禁发物。凡日久成漏，煎甘草汤早晚吞送琥珀蜡矾丸可愈（见六卷为字号）。
●穿裆发
生会阴之前、肾囊之后，由忧思劳伤，湿郁凝结而成。初起如粟，渐生红亮，焮热肿痛，溃出稠脓者顺，若起如椒子，焦黑陷内，漫肿无热，痛连睾丸及腰腹肛门者逆。此系皮囊空处，凡生疮疡速溃者根浅，溃迟者根深，若腐伤尿管，溺漏不得收口危矣。内外治法同前悬痈。
●跨马痈
生肾囊两旁，大腿里侧股缝夹空中，由肝肾湿火结滞而成。初如豆粒，渐肿如卵，形势重坠，色红焮痛，若暴肿速溃脓稠者顺，否则串皮成漏，此至阴之分忌过用寒凉。初服仙方活命饮消之（见五卷天字号）；脓势将成，服托里透脓汤托之；初溃服托里排脓汤（见六卷霜字号），初肿敷冲和膏（见六卷巨字号）。溃后内外治法，按六卷补养膏药，生肌汇方。
●便毒
又名血疝，无论男女皆可以生，发于少腹之下，腿根之上，折纹缝中，属肝肾经。由强力房劳，忍精不泄，或欲念不遂，精搏血留聚于中途，壅遏而成。或暴怒伤肝，气滞血凝而发。初如杏核，渐如鹅卵，坚硬木痛，微热不红，令人寒热往来。初服荆防败毒散（见五卷天字号），若烦躁作渴，便秘气郁者，服山甲内消散下之（见五捲来字号），若过于坚硬，脉实大痛者，服散瘀汤通利之；服前药不效，当用九龙丹攻之（俱见五卷秋字号）。若无痛无热，不可攻下，只服内消散（见五卷天字号），外用神灯照法或灸阳燧锭（见一卷照法烙法门），以或消或软为止。倘脓势将成，不可强消，服黄耆内托散托之；脓迟者服托里透脓汤（俱见六卷霜字号）。已溃，服八珍、十全、补中、归脾等汤，随症施用（见六卷补养汇方）。初肿敷冲和膏、玉龙膏（见六卷巨字号）；已溃撒灵药、贴万应膏（见六卷后汇方）。
●鱼口
因便毒溃后，折纹缝中疮口懈大，立则口合，屈则口张，如鱼口之开合，当去腐生肌（见六卷龙师字号）。再有杨梅便毒，另见四卷。
●疳疮
又名妒精疮，生于前阴，经云：前阴者宗筋之所主，督脉经络循阴器合篡间，又云：肾开窍于二阴。是疮生于此处，属肝督肾三经，名异而形殊。疮生马口之下者名曰下疳；生肾茎之上者名曰蛀疳；茎上生疮，外皮包裹肿胀者，名曰袖口疳；日久而偏溃者名蜡烛疳；痛引睾丸，阴囊肿坠者，名鸡肫疳；痛而多痒，溃而不深，形如剥皮烂杏者，名曰瘙疳；生马口两旁有孔如棕眼，眼内作痒，捻之有微脓者，名镟眼疳；生杨梅时误用熏条等药，致腐烂如臼者名杨梅疳；又有服轻粉、水银劫药，致尿管中刺痛者，名杨梅内疳。以上九疳原由有三：
一由男子欲念萌动，淫火猖狂，未经发泄，致败精浊血留滞中途，结而为疳，初起溲溺淋沥涩痛，次流黄浊败精，阳物渐损，甚则肿痛腐烂。治当疏利肝肾邪火，先服八正散，次服清肝导滞汤（俱见五卷秋字号）。外用洗药敷贴，溃后内外治法，俱总在后。
一由房术热药，涂抹玉茎，洗搽阴器，致火郁结肿，初起阳物痒痛，漫肿坚硬，渐生疙瘩，色紫腐烂，血水淋漓，不时兴举，治当泄火解毒。初服黄连解毒汤（见五卷元字号）；兼服芦苍丸（见五卷日字号）。外治见后。
一由娼妇阴器瘀精浊气未净，辄与交合，致传染梅毒。初起皮肿红亮，甚如水晶，破流腥水，时作麻痒，肿痛日增，治当解毒。初服龙胆泻肝汤（见五卷荒字号）；次服二子消毒散（见五卷秋字号）。
一杨梅疳、内疳二证宜多服五宝散（见五卷秋字号）；若鼻子腐烂，每日煎土茯苓四两，辛夷三钱服之，引药上行。余法见后杨梅门。
●诸疳外治总括
凡疳初起宜频洗黑豆甘草、蛇床溻痒等汤（俱六卷见冈剑字号）。红肿热痛用疳疮方；损破腐臭用凤衣散；梅毒传染用旱螺散；内疳溃烂俱用珍珠散；肾囊腐烂用银粉散；疳腐腥臭用脱疳散；溃烂肿痛俱用鹅黄散（俱见六卷奈字号）。去腐生肌用红升丹；腐尽欲敛口用白降丹（俱见六卷翔字号）。
●阴蝨疮
蝨名八脚虫，生前阴毛际内，由肝肾气浊生热，淫欲失洗，污秽搏结而成。初起瘙痒难忍，抓破色红，内含紫点，宜常服芦柏地黄丸（见五卷秋字号）。煎石菖蒲汤洗净，用针挑破，挤去蝨，随搽银杏无忧散（见六卷菜字号）。
●肾囊痈
生肾囊上，红肿焮痛，口乾饮冷，身发寒热，由肝肾湿热下注而成。初服荆防败毒散汗之（见五卷天字号），外用葱盐煎汤荡洗、蜜调二味拔毒散敷之（见六卷巨字号）。寒热退后，再服清肝渗湿汤（见五卷秋字号），如仍肿痛势欲成脓者，服滋阴内托散（见六卷霜字号），若气怯食少，服托里透脓汤（见六卷霜字号）。脓熟用卧针开之，服托里排脓汤（见六卷霜字号），外贴琥珀膏（见六卷羽字号），俟肿消脓尽，用生肌散、玉红膏收口（见六卷羽师字号）。溃后补养法：朝服六味地黄汤，暮服人参养荣汤（见六卷生玉字号）。若溃深露出睾丸者，烧杉木炭，研细筛末，厚涂患上苏叶包裹可取效。厚搽生肌玉红膏，包之亦可。
●肾囊风
古名绣毯风，由肝经湿热风邪外袭，搏于皮里，初起乾燥痒极，喜浴热汤，甚起疙瘩，形如赤粟，搔破浸淫脂水，麻热痛如火燎，此属里热。内服龙胆泻肝汤（见五卷荒字号）；外洗蛇床汤（见六卷剑字号），洗后搽狼毒膏（见六卷菜字号）。轻者煎地肤子汤勤洗，常搽过灯油，猪油调灶心土。

妇人阴疮  ***************************
●阴挺
阴中突出一条如菌如蛇或鸡冠。有因湿热下注者，小水必赤数而阴多肿痛，宜服龙胆泻肝汤（见五卷荒字号）；有因脾肺气虚下陷者，小水必清长而多重坠，宜服补中益气汤倍升麻（见六卷生字号）；有因胎产遇怒受风而成者，面青脉弦，挺多强硬，宜服逍遥散加丹皮、栀仁、防风、荆芥穗（见六卷丽字号）。古法产后阴挺，朝服补中益气汤，暮服龙胆泻肝汤；外用苦参、蛇床子煎汤熏洗，日数次。研藜芦末猪油调膏频涂之。或研白矾、五倍子末干撒亦效。
●阴肿
阴户忽然肿痛。有因劳伤血分者，必口苦脉弦，属阴。痛甚用四物汤加柴胡、泽泻、花粉、丹皮。或兼风燥，服秦艽汤（见五卷收字号），湿热下注，服龙胆泻肝汤（见五卷荒字号），肝脾湿热，阴肿溃烂，服逍遥散加丹皮、栀仁（见六卷丽字号）；初肿用外腾法（见六卷剑字号），煎艾叶一两，防风、大戟各五钱，频频熏洗。余按上疳疮门。
●阴蚀　阴痒
外生疙瘩，内生小虫，体倦作痒。有因胃虚积郁者，食少面黄，小水淋漓，用四物汤加石菖蒲、木通、胆草、川连；湿热郁积者，服龙胆泻肝汤（见五卷荒字号）。外研雄黄、桃仁末，切猪肝条子蘸末插入阴户内，痒极后取出焚之。若虫入脏腑，形神消瘦，不时寒热与虚劳相似者，煎逍遥散吞送芦荟丸（见五卷日字号）；外洗溻痒汤（见六卷剑字号）。内纳银杏散（见六卷菜字号）。
●阴脱
阴户开而不闭，痛痒出水。有因忧思太过而然者，初服加味逍遥散，次服归脾汤加柴胡、丹皮、栀仁、白芍（俱见六卷丽字号）；有由产后而得者，服补中益气汤加白芍、五味子（见六卷生字号）；外用荆芥、枳壳、诃子、五倍子煎汤频频熏洗。内证阴脱、阴紧，详见妇科六卷。
●阴㿗
子宫脱出不收也。有因气血虚者，必脉弱倦怠，用补中益气汤，去柴胡、倍升麻，加益母草常服（见六卷生字号）。外捣草麻仁六十粒，作饼贴顶心，收即取去。有因思欲不遂，肝气郁结而成者，小便必先有堵塞之状，因而努挣，久之随努而下。当令稳婆端正葫芦、令妇仰卧，研细辛末，吹鼻作嚏自收。收后以厚绵搅塞阴门，将腿夹定，即服补中益气汤升之。
●阴痔
阴中有肉突出户外，此内从九窍所出，流黄水者兼湿热也，当服加味逍遥散；流白汁者属虚寒，常服补中益气汤及归脾汤（方见六卷补养汇方）。煎茄树根、椿树根、荆芥各一两，石灰、白矾、朴硝各二钱，乘热先熏后洗。再切枳壳薄片四两，煎浓汁乘热熏洗，稍冷用绢包渣，安阴户上，将痔徐徐揉入，令夹腿仰卧，气透自消。
●阴痛
阴中作痛，痛极手足不能伸舒，由郁热伤损肝脾，或湿热下注，服加味逍遥散。用当归、川芎、赤芍、乳香等分研末，捣生地汁糊作捻子纳入阴中，数次自止。若阴痛兼小水不利，往来寒热，服柴胡清肝汤（见五卷元字号），凡阴外肿痛溃烂名曰阴疳，按前疳疮分别治之。外有阴冷、阴汗、阴吹、阴紧、阴脱、交接出血之类，俱系内证，详见妇科六卷。

后臀部  ***************************
●鹳口疽
生于尻尾之高骨尖上，属督脉经。由湿痰流结所致。初起形如鱼肫，色赤坚硬，肿痛渐增，溃破之后口若鹳嘴。溃出稀脓者为不足，流稠脓鲜血者为有馀，少壮可愈，老弱难痊，易于成漏。初起朝寒暮热，日轻夜重，常服滋阴除湿汤和解之（见五卷收字号），外敷冲和膏（见六卷巨字号），若不得消，脓势将成者，服和气养荣汤托之（见六卷霜字号），溃后气血虚弱，常服滋肾保元汤，补而敛之（见六卷玉字号）。外治按六卷膏药，灵丹、去腐生肌汇方，选而用之。此疽失治溃久不敛者，常服先天大造丸（见六卷玉字号），缓缓收功。
●涌泉疽
生在尻骨之前，肛门之后长强穴上，属督脉经。由湿热凝结而成。初肿坚硬疼痛，状如伏鼠，十日可刺得白脓者顺，溃迟脓清者险，紫黑水者逆。内外治法同上鹳口疽。
●脏毒
生在肛门两旁，有内外阴阳之别。总由醇酒厚味，勤劳辛苦、湿热蕴注也。发于外者属阳，初肿突如桃李，大便秘结，小水短赤，甚者肛门重坠，气闭不通，刺痛如锥，脉数有力，多实多热，宜服一煎散通利之（见五卷收字号），外用熊胆（三分），冰片（一分），研末水调，鸡翎蘸搽。或用螺水法（见六卷菜字号）。如肿痛不退，欲成脓者，服托里透脓汤托之（见六卷霜字号），脓熟胀痛者针之，外洗葱朴汤（见六卷剑字号）。余按六卷生肌汇方。
发于内者属阴，初肿肛门内结，刺痛如锥，大便虚闭，小水淋漓，寒热往来，遇夜尤甚。脉数微细，为湿为虚。宜服五灰散追毒溃出（见五卷收字号），脓生迟者，服十全大补汤托之；溃后煎葱朴汤熏洗；余法同上。
●坐马痈
生尻尾高骨尖之上节，属督脉经。由湿热相搏而成。初起宜用隔蒜灸法（见一卷），灸以宣通结滞，令其易溃易敛。内外治法，俱同鹳口疽。总以高肿速溃脓稠者顺，虚人患此易于成漏。凡溃久不敛，常服琥珀蜡矾丸可免透膜（见六卷为字号）。
●上马、下马痈
左上右下生臀下褶纹中，属膀胱湿热，兼七情不和，忧愤凝结而成。初起如粟，黄脓小泡，渐生焮痛，寒热往来。高肿红亮者轻，黑暗平塌者重。初服荆防败毒散，以退寒热（见五卷天字号），次服内托羌活汤（见五卷收字号），肿痛不消，脓势将成者，服托里透脓汤；已溃服托里排脓汤（见六卷霜字号）。初肿敷如意金黄散、冲和膏（见六卷号巨字号）。溃后按六卷膏药生肌汇方。
●臀痈
生于左右臀肉厚处，属膀胱经湿热凝结而成。其肿溃敛俱迟慢，初起宜用隔蒜灸法（见一卷），内服仙方活命饮（见五卷天字号），外敷如意金黄散。漫肿敷回阳玉阳膏、冲和膏（俱见六卷号巨字号）。脓势将成者，服透脓散（见六卷为字号），脓熟胀痛针之。溃后内外治法，按六卷膏药，去腐生肌汇方。
●坐板疮
形如黍豆，色红作痒，甚则焮痛延及穀道，热如火燎。由暑令坐日晒几凳，或久坐阴湿之地，致暑湿热毒凝结而成。初用芫花、川椒、川柏煎汤浸洗，毒盛痒痛仍不止者，用青布条三指宽，麻油调雄黄末二钱摊放布上，卷作捻子，点燃吹熄火焰，向疮频频熏之。溃后研雄黄、松香末，桐油调湿放灯盏内，微火烘溶，频搽亦效。或涂乌云膏（见六卷河字号）。
●痔漏门
痔有二十四种，曰：翻花、蚬肉、盘肠、悬珠、粟子、核桃、莲子、泊肠、鸡心、牛奶、鼠尾、樱桃、菱角、珊瑚、担肠、脱肛、鸡冠、蜂窝、莲花、雌雄、血攻、内痔、子母气痔。总系肛门生疮，有生肛内者，有生肛外者，初起成瘰，不破者为痔，破溃而出脓血，黄水浸淫，淋漓久不止者，为漏。各形虽殊，总由忧思劳苦、蕴积热毒、愤郁之飘气，致生风、湿、燥、热，四气相合而成。或因醉饱入房，筋脉横解，精气脱泄，热毒乘虚下注。大法结肿胀闷成块者，湿盛也；结肿痛如火燎，二便秘结，大小肠热甚也；结肿多痒者，风盛也；肛门围绕，褶纹破裂，而便结者，火燥甚也；初起俱服止痛如神散，随症加味（见五卷收字号），外搽螺水法（见六卷菜字号）；或研熊胆、冰片水调，频频涂之。若坚硬不软，当涂五倍子散（见六卷重字号），兼洗葱朴汤（见六卷剑字号），若顶大蒂小者用线药法（见六卷菜字号），痔枯落后，旋涂月白珍珠散收功（见六卷师字号）；亦有顶小蒂大者，上枯痔散数次自落（见六卷菜字号）。若内痔不出者，当用唤痔散，痔出如法熏洗（见六卷菜字号）。又有因勤苦劳役，负重远行，致气血交错而成痔者，用止痛如神散加减频服（见五卷收字号）。外治俱同上。
又有血箭痔，生肛门内外，坠肿堵塞，每逢大便用力则鲜血急流如箭。不论粪前粪后，皆由肠胃风热，兼暴怒而成。初起服生熟三黄汤（见五卷收字号），若唇白面黄，四肢无力，属气血虚也，服十全大补汤倍川芎、参、耆（见六卷水字号），将自己小便频频热洗。
亦有粪前点滴而出者，名肠风下血；常服防风秦艽汤（见五卷收字号），亦有粪后出血者，是因酒毒成痔也，常服苦参丸（见五卷冬字号）。
痔血愈后，多服藏连丸（见五卷收字号），洗却毒汤（见六卷剑字号）。又有临产用力太过，气坠血瘀生痔者，服补中益气汤加红花、苏木、去皮尖研桃仁（见六卷生字号）。频洗葱白朴硝汤。
又有久泻久痢因生痔者，用补中益气汤加煅焦皂角子、槐花。
●通肠痔漏
痔疮溃久则成漏症，如污水从漏孔出者，痔已通肠也，当服胡连追毒丸，俟脓水反多，药力到也（见五卷冬字号），洗劫毒物（见六卷剑字号）。如漏中有管，常服黄连闭管丸（见五卷冬字号），若漏之四边，有硬肉突起，丸内加殭蚕二十条，此丸通治遍身诸般漏症可代刀针、药线之力。
久患咳嗽而后生痔者，不治之症；久患痔疮，而后咳嗽者亦难调治。
患痔切禁辛辣椒、酒、海腥，戒房劳。

肩部  ***************************
●肩中疽　干疽　过肩疽
肩中疽生中廉正中左右，同属三焦与胆经。干疽生肩之前廉，属大肠经；过肩疽生肩之后廉，属小肠经。
三证无论大小，惟在发源之处命名，总由湿热风邪而成。亦因负重瘀血凝结而生者。又以高肿、红活、焮热、速溃者为痈，平塌坚硬，无红无热，溃迟者为疽，若痛连臂胛，口噤寒战，肿痛不食，或更绵溃，便泻者属逆，初起有表证者，俱服荆防败毒散汗之；有里证者服，内疏黄连汤下之（俱见五卷天字号）；汗下之后，坚硬不退，服托里透脓汤，以托其脓，初溃服托里排脓汤（俱见六卷霜字号）；溃后调治，按六卷补养汇方。初肿敷二味拔毒散与冲和膏（见六卷巨字号），溃后按六卷膏药去腐生肌汇方，选而用之。
●髎疽
髎疽生肩后腋外微上，岐骨缝间天宗穴上，属小肠经，由风火凝结而成。初起如粟，坚硬肿痛，肩臑拘急不能升举，初服荆防败毒散汗之；若便实而燥，当服双解贵金丸汗下兼行（见五卷天地字号）。汗下后肿痛不消，脓势将成者，按上肩中疽治法治之。
●肩风毒
生于肩梢臑上骨尖处肩髃穴上，属大肠经，由邪风深袭骨缝与湿稽留化热而成。初起宣肿色赤，大者如桃，小者如杏，痛连肩髃。初服蠲痛无忧散（见五卷往字号）；若不能消，脓势将成，治同肩中疽。
●乐疽
生于肩前腋上骨缝开合之空凹陷中，属包络经血热气郁而成。廿一日溃出稠脓者顺，月馀不溃，溃出清水，肿硬不退者逆。初服神授卫生汤（见五卷天字号），外敷冲和膏（见六卷巨字号）。半月后脓势将成服托里透脓汤托之（见六卷霜字号），溃迟服十全大补汤（见六卷水字号）；溃后，按六卷补养汇方。溃后外治，按六卷膏药、去腐生肌汇方。

臑肘部（自肩至肘曰臑）  ***************************
●臑痈
生肩之下、肘之上，内外廉间。色赤漫肿、大而高起为臑痈，初起如粟，堆累成攒，亦有起疙瘩者，渐次焮肿焮痛作脓。红肿之外无晕者顺，有晕者险，三四晕者逆。
●藕包毒
生臑内或臑外，结肿一枚，如桃如卵，乃痈之轻症。二症若发在内廉属手三阴经；发在外廉属手三阳经；随症用引经之药，必然奏效。手足俱仿此。二症皆因风蕴湿火凝结而成。初终内外治法，俱同前肩中疽。生部后垂肉之处，青灵穴上，属心经。由火毒凝结初起暴肿，色赤，焮热疼痛，形如鱼肚。初肿或表或里势成宜托脓，及溃后内外治法俱同肩中疽。
●鱼肚发
生臑部后垂肉之处，青灵穴上，属心经，由火毒凝结而成。初起暴肿色赤，焮热疼痛，形如鱼肚。初肿或表或里，势成宜托脓，及溃后内外治法俱同肩中疽。
●石榴疽
生肘尖之上寸余天井穴内，属三焦经，由相火与外湿相搏而成。初起黄粟小泡，根脚渐次宽大，色红焮肿，坚硬疼痛，肿如覆盆，溃破之后翻吐如榴，寒热似疟。初宜服蟾酥丸汗之（见五卷黄字号），外贴姜片艾灸九壮，搓蟾酶饼贴之，上盖万应膏（见六卷淡字号）；焮肿处常敷冲和膏（见六卷巨字号）。多服菊花清燥汤（见五卷往字号）。若烦躁热甚，毒攻呕哕，兼服护心散（见六卷为字号）。若十日内作稠脓，痛减喜食，表里无症者顺，其脓势将成，溃后治法，俱同肩中疽。但初溃宜煎菊花浓汤洗数次，以干菊花烧灰存性，兑轻粉少许，研末，麻油调涂甚效。
●肘痈
生肘尖宽皮围绕处，由心肺风火之邪，稽留凝滞而成。小者疖毒，大者为痈，色赤高肿，焮热痛甚。初起服荆防败毒散汗之（见五卷天字号），次服白芷升麻汤（见五卷往字号），外敷二味拔毒散（见六卷巨字号），得消为妙。倘脓灌已成，及溃后，内外治同上肩中疽。

臂腕部（自肘至腕曰臂）  ***************************
●臂痈　臂疽
生手臂外廉者属三阳，生内廉者属三阴，红肿热痛外溃者为痈，平塌不痛溃迟者为疽。皆由荣卫不周，感受风邪，逆于肉里而成。初起形如粟粒，憎寒壮热，宜服荆防败毒散汗之（见五卷天字号），焮痛烦热，服白蕉升麻汤消之（见五卷往字号），痈敷拔毒散、金黄散；疽敷冲和膏（见六卷号巨字号）。脓熟将成，服托里透脓散（见六卷霜字号）。疽证木痛，无红无热，久不成脓，气血虚也，服十全大补汤（方见六卷水字号）；溃仍服此，脓熟针之。溃后内外治法、按六卷补养、膏药、生肌汇方。
●蝼蛄串
生于臂内中廉，掌后横纹上二寸，如中流矢，绕肿数块，属包络经。由忧虑伤脾，脾伤则运化迟，故生浊液，流于肌肉，脾气滞郁凝结而成。初起漫肿坚硬，不红不热，渐增焮痛，绕肿数块，臂膊不能转移，筋骨如中流矢；日久肿块渐次溃破，孔孔渗出白浆，内溃串通诸孔，外势肿硬不消，脓水淋漓如漏，久则面黄食少削瘦，甚则午后寒热交作，虚怯悉添，而成败证。初起服逍遥散（见六卷丽字号），常敷涂太乙紫金锭（见五卷张字号）。将溃溃后专服人参养荣汤（见六卷生字号），调和气血，扶助脾胃，十中可保五六，服药不效者逆。外治按六卷膏药、生肌汇方。
●骨蝼疽
生于手臂外侧，前廉大骨之后，属大肠经。由忧郁暴怒凝结而成。初起如粟如豆，旬日大如桃李，疮根收束，肿硬疼痛。多见五善之症者顺；若紫晕开大，腐烂斑点，串通肌肉，抽搐拘急，多见七恶之症者逆。内外治法按臂痈、蝼蛄，随其虚实治之。
●穿骨疽
生于掌后横纹上三寸、两筋陷中间使穴上，属包络经蕴热凝结而成。初起如粟，渐增坚硬，漫肿微红，掀热作痛。应期速溃者顺，若溃迟脓穿骨缝，从臂外溃出者逆。内外治法，同上臂痈。
●腕痈
生手背面腕骨缝中，属手三阳经，风火凝结而成。乃皮肉浇薄之处，如高肿红活，十四日溃脓痛减者顺；若日久不溃，或漫肿平塌，或溃烂露骨者逆。初起服荆防败毒散汗之（见五卷天字号）；外涂紫金锭（见五卷张字号）。或敷冲和膏、拔毒散（俱见六卷巨字号）。余法同上臂痈。
●兑疽
生手里面腕上横纹前梢、动脉之间，太渊穴上，属肺经。由忧思气滞，风火结聚而成。动脉处乃肺金门户，发此疽若溃深，大泄肺气，最为险候。初起坚硬漫肿，疼痛彻骨，手膊不能转动。初服仙方活命饮，次服内消散，俱加桔梗（见五卷天字号）。外敷冲和膏、拔毒散（见六卷巨字号）。脓势将成，服千金内托汤（见六卷金字号）；溃后服益气养荣汤，随症加减（见六卷生字号）。溃后外治，按六卷膏药、生肌汇方。

手部（统背、掌、十指）  ***************************
●手发背
生手背上，属手三阳经风火湿邪凝结而成。初起形如芒刺，渐加疼痛，高肿、红活、焮热，速溃者为痈；漫肿、坚硬、不红不热，木痛溃迟者，为疽。失治溃深，露出筋骨则逆矣。初服羌活散汗之（见五卷秋字号），次服内疏黄连汤下之（见五卷天字号）。痈敷金黄散、拔毒散；疽敷玉龙膏、冲和膏（见六卷号、巨字号）。脓势已成服千金内托汤（见六卷金字号）脓熟胀痛，卧针开之。溃后内外治法，按六卷补养膏药、生肌汇方。
●病虾
赤肿高硬，横生手背，形如红虾，发热疼痛，属手三阳经积热毒甚而成。初服黄连消毒饮（见五卷元字号），外用酒糟、食盐、麻油拌匀炒香，淬以滚汤，乘热先熏后洗。洗数次仍不消者，再贴蟾酥饼（见五卷黄字号）。脓成及溃后，内外治法，同上手发背。
●掌心毒
生掌心之中劳宫穴上，初起赤肿焮痛，由包络经积热而成。内外治法，俱同手发背。若偏于掌边则名穿掌毒，治法同。
●鹅掌风
生于掌中，由先生杨梅，馀毒未尽，又兼血燥，复受风邪毒结而成。初起紫白斑点，叠起白皮，坚硬且厚，乾枯燥裂，延及偏手。外用二矾散，如法蒸洗，旋搽三油膏（见六卷李字号）。常服祛风地黄丸（见五卷秋字号）。
●掌心风
不因梅毒，无故掌心燥痒起皮，甚则枯裂牵痛，由脾胃有热，血燥生风，血不能荣养皮肤而成。常服祛风地黄丸（见五卷秋字号），常涂润肌膏（见六卷关字号）。
●瘑疮
生于指掌之中，形如吴萸，两手对生，亦或成串，痛痒无时，渐起黄白脓泡，破流黄汁水，时愈时发，极其顽皮。由风湿客于肤腠而成。常搽润肌膏（见六卷阙字号）。若日久不愈，其痒倍增，内生虫也，宜涂藜芦膏（见六卷奈字号）。服药同产。
●狐尿刺
生手之掌背、臂、指诸处，初则漫肿焮痛，次起红紫斑点，渐渐延开腐烂，肌肤乾燥，肿痛不眠，由蜣螂盛暑交媾，精汁染于诸物，干久毒气犹存，人手足误触之，致成此症。内服黄连解毒汤（见五卷元字号）；外煎蒲公英浓汤洗浸，捣膏频涂。溃久治法同手发背。
●合谷疔
生合谷穴上，由大肠湿热蕴结而成。初起黄粟小泡，痒痛焮热，根深而有红丝上攻肘腋。当用针挑去疔根，又将红丝尽头处砭断，外搽拔疔散（见六卷称字号）。甚者用金箍散（见六卷芥字号）。余按四卷疔门。初起服羌活散汗之（见五卷秋字号）；次服内疏黄连汤下之（见五卷天字号）。
●虎口疽
生合谷之下，初起如豆，渐肿色青，木闷硬痛。内外治法，同手发背。
●手丫发
除虎口外，生诸指手丫骨缝间，由脾经湿火凝结而成。初如红粟，渐大如豆，焮热苦痛，溃后痛仍不止，必待口内脓塞脱出，其痛方止。内外治法，同上合谷疔。余按足指臭田螺。
●调疽
生手大指由肺经积热而成。初如粟豆，渐肿如李，青紫麻木，疼痛彻心。六日刺破出稠脓鲜血者吉，黑血者险。初服麦灵丹汗之，次服仙方活命饮（见五卷天元字号）；外敷白锭子或拔毒散（见六卷巨字号）；将溃已溃治同发背。若黑腐漫延，不甚焮痛，即为脱疽，治法见足部。
●蛇头疔
生手指顶上，坚硬有头，诸指虽有专经，要皆兼脾经火毒而成。初起小泡，色紫疼痛，渐硬如钉。初肿敷蛇疔膏（见六卷李字号）；先服蟾酥丸汗之，次服仙方活命饮（见五卷天黄字号）；脓势将成，服千金内托汤（见六卷金字号）。脓熟胀痛，卧针开之。常贴琥珀膏（见六卷羽字号）。
●天蛇毒
亦生指顶，漫肿无头，发自肌肉，较疔发自筋骨者稍轻。初起闷肿，色红痛如火燎，常敷蛇毒膏（见六卷李字号）。余法同蛇头疔。
●指上五疔
蛇眼疔生指甲两旁，形如豆粒，色紫闷痛，半含半露，硬似铁钉。蛇背疔生指甲根后，形如半枣，色赤胖肿；蛀节疔生于中节绕指焮肿，其色或黄或紫；蛇腹疔生中节前面，肿如鱼肚，色赤焮痛；泥鳅疔一指通肿，形如泥鳅，色紫焮热，痛连肩臂。十指皆可生，所属经络见一卷穴图。要不外火毒凝结而成。初终内外治法，同前蛇头疔。
●代指
生于指甲身内，由经脉血热凝结而成。初起甲内闷肿，焮热苦痛，即用朴硝、甘草各五钱，煎汤浸洗数次，自消。若不得消，三五日后指甲背面上透一点黄白色，此系内脓已成，无门溃出，用线针挨指甲身逅脓处燃一小孔，令脓得出，随以手捏尽余脓。频搽黄连膏（见六卷阙字号）。前后服药，同臂部兑疽。
●蜣螂蛀
多生于体虚之人手指骨节间，由湿痰寒气凝结而成。初起一块，不红不热，渐次坚肿形如蝉肚，屈伸艰难，日久方知木痛。初肿宜服六君子汤，除湿化痰（见六卷水字号）；外敷冲和膏（见六卷巨字号）得消方妙。若肿处渐渐腐烂，脓如清水，淋漓不已，肿仍不消，必大泄气血，恐成疮痨，宜预服人参养荣汤（见六卷生字号），外按六卷生肌汇方。
凡指上及手掌背患疮毒，若日久失治，或过敷凉药，致脓毒内攻好肉，爪甲溃落，或穿筋露骨，常贴琥珀膏，内服补养药。
凡手足指不宜针早，切忌艾灸（见一卷灸法门针法）。

股部（俗名大腿）  ***************************
●附骨疽　咬骨疽
附骨疽生两足大腿外面，足三阳经部位；咬骨疽生大腿内面，足三阴经部位。详分在后，左右足同。二证总由体虚之人，露卧风冷，浴后贪凉，寒湿侵袭，或房劳后盖覆单薄，寒邪风湿乘虚入里。初起寒热往来，似乎感冒，随后筋骨疼痛，不热不红，甚则痛如锥刺，不能屈伸转动。日久阴极生阳，寒郁为热，热甚腐肉为脓。外形胖肿，散漫无头，皮色如常，渐渐透亮一点红色，内脓成也。大法二证初起，俱服五积散（见五卷黄字号），次服回阳三建汤（见五卷地字号）。外敷冲和膏、玉龙膏（见六卷巨字号）。重者先用雷火神针，敷药留顶（见一卷附法），若脓势将成，当服托里透脓汤（见六卷霜字号）；脓熟胀痛用针开之（按一卷针法门）；溃后，按六卷补养膏药生肌汇方，选而用之。所患之处按一卷穴图。
●三阳附骨疽证治
发于腿外后面，殷门、承扶上下者，属太阳膀胱经部位。必腿足挛痹，关节重痛，憎寒壮热，无汗恶风，或兼头痛。初起服麻黄佐经汤汗之（见五卷冬字号），其脓成，溃后，内外治法俱同上条。
发于外侧正面，阴市、髀关上下者，属足阳明胃经部位。必头目昏眩，呕吐不食，心烦热闷，胸膈不利。初服茯苓佐经汤（见五卷冬字号）。余法同上。
发于腿外中行，中凟、风市上下者，属足少阳胆经部位。必潮热往来，口苦目暗，胁肋牵痛。初起服酒煎汤（见五卷冬字号），余法同上。
●三阴咬骨疽证治
发于腿内上行，血海、箕门上下者，属足太阴脾经部位。必四肢拘急，骨节牵疼，自汗食少，小水不利，手足浮肿。初起服附子六物汤温散之（见五卷冬字号），脓势将成及溃后，内外治法同上。
发于腿之内面近膝之处，曲泉、血海之间者，属厥阴肝、太阴脾二经部位。初起不宜强消，主以内托黄耆汤（见六卷金字号），余法同上。
又有三阴不足，外邪乘入，大腿通肿，皮色不变，疼痛日增，不消不溃，此属虚寒骨冷，脉必沉迟。先服大防风汤（见五卷冬字号），外敷冲和膏、玉龙膏（见六卷巨字号）。日久势欲作脓，当按一卷用隔蒜灸法，灸之艾炮有声，灸后起泡者吉。随用十全大补汤加牛膝、防己、羌活，冷甚加附子温补以托之。脓熟按一卷法针之，出稠白脓者顺，出白浆或豆汁者逆。余法同前。
又有漫肿闷痛，发于尻臀部位者。初服内托羌活散（见五卷收字号）。凡附骨、咬骨，皆由沉寒痼冷所致，外敷内服忌用苦寒损脾泄气等药。
●股阴疽
生于股内合缝之下，近阴囊侧边，偏属肝经，故名大股。初起漫肿木痛，渐次坚硬溃脓，由七情不和、忧思愤郁凝结而成。因在阴分，起长溃脓俱属迟缓，溃后尤难收口。内外治法俱同附骨、咬骨疽。
●横痃　阴疽
左为横痃，右为阴疽，俱生腿内夹缝折纹之中，形如长蛤，属三阴经。由七情郁滞凝结而成。漫肿坚硬，木闷疼痛，甚牵睾丸上引少腹，形如长蛤，月馀方溃。其脓最深，溃出稠脓者易治，出败浆者难敛，恐或成漏。内外治法俱同附骨疽。若溃后脓水淋漓，日久有生虫者，形类蛔虫，脓深郁久所化，频撒化虫散（见六卷海字号）；用猪蹄汤如法溻洗（见六卷冈字号）。
●伏兔疽
生大腿正面，用力肉则高起伏兔穴上。此穴属胃经，在膝盖之上六寸正中，凡用力时肉大如掌，一堆高突处忌用针灸。始发寒热交作，疼痛彻心，由胃火毒滞而成。初终内外治法同前附骨、咬骨。
●股阳疽　环跳疽
股阳疽生于两股外侧胯上尖骨之后，其毒内抟骨节，脓深至骨，故漫肿而形色不变。环跳疽生胯骨节缝间环跳穴上，故初起腰难屈伸漫肿而多隐痛也。二疽俱属胆经，皆由风湿寒邪凝结而成。始发宜取黄狗头、连舌与皮毛将下颏劈下，入新罐内盐泥固济，炭火煅一炷香久，俟烟清即取起，色黑如炭方妙。用时研细一两，兑入白蔹末，豌豆末各一两，再同研匀，酒调五钱，空心热服。服后熟睡，及出臭汗药力到也。又以麻油调末厚敷患上。更刺委中穴，令出黑血，其腿即能活动（见一卷穴图）。若漫肿大痛，俱服内托黄耆汤（见六卷金字号），痛而筋挛者，服万灵丹以汗之（见五卷元字号）；痛止常服神应养真丹（见五卷黄字号）。如遍身走注作痛，两脚面胖大者，亦先服万灵丹；痛止再服大防风汤，倍加耆术（见五卷冬字号）。若时时跳痛，脓成将溃者，服托里透脓汤（见六卷霜字号）；溃后内外治法同前附骨疽。
大法溃后脓清十全大补汤内加牛膝；若疮口黑陷更加炮附子。外用附子饼灸法（见一卷灸法门）。诸虚皆禀于脾胃，如食少脉弱，先服香砂六君子汤，俟胃口强盛，仍服十全大补汤。
●肚门痈　箕门痈
肚门痈生大腿肚子上，属膀胱经。箕门痈生股内腿里侧边，近膝之软空处，属脾经。二证初起红肿焮痛者，俱服神授卫生汤。若红肿便秘，脉数有力，烦躁饮冷，热淫于内也，服内疏黄连汤与双解贵金丸（见五卷天地字号）。若肿痛寒热，脉沉无力，胸腹胀闷，饮食如常者，初宜槟苏散（见五卷冬字号）；俟肿痛寒热已止，换服逍遥散；若肿痛重坠，皮色不变，食少体倦，时作寒热，由肝虚湿痰下注也，用补中益气汤加白芍、茯苓、苍术、半夏。前后外治，及脓成已溃诸治法，同前附骨疽。
凡患前证，若不保重或犯房劳，致肿硬不软，二便秘结者，急服六味地黄丸加牛膝、车前子，俟便通利，仍服补中益气等汤（俱见六卷补养门）。
●腿游风
生两大腿，忽里忽外游走不定，其色红艳，堆累如云，焮热疼痛，由风寒湿热搏于荣卫相结而成。凡遇此证，先宜砭法，放出恶血（见一卷砭法门）。外切猪羊肉片频贴之，以拔风毒。
●青腿牙疳
先从大腿起，形如云片，其色紫黑，大小不一，毒攻牙龈，腐烂如疳。盖自雍正年间北路随营医宫陶起麟，始详明其证治云：「军中凡病腿肿色青者，其上必发牙疳；凡病牙疳者，其下必患青腿。」二者相因而发，推其原因皆因上为阳火炎炽，下为阴寒闭郁，阴阳上下不交，各自为寒为热，凝结而成，内地人间有之，外地人生者少，惟内地人初居边外得此证者十有八九。盖中国人本不耐北地严寒，且不免坐卧湿地，故寒湿之疾生于下，致腿青肿色似黑茄，形如云片，肉体顽硬，步履艰辛。又缘边外缺少五穀，多食牛羊等肉，其热与湿合蒸，瘀于胃，毒火上熏，致生牙疳，牙龈腐烂出血，久则穿腮破唇，色黑腐臭者险。边外相传，仅有服马乳之法。麟阅历既久，因悟马脑之力较马乳为效，倍速令患者服之，是夜即发大汗而诸病减矣。脑为诸阳之首，其性温暖且能流通，服食之法：取青白马脑髓一个，用竹刀挑去筋膜，放碗内搅化，取极滚热酒一斤冲服。如一回不尽，再作二次服。又服马乳法：用肥壮马乳，早晚随挤随服，或滚酒冲服。兼服活络流气饮如法加减，再服加味二妙散（俱见五卷藏字号）。外用三稜扁针，向青肿处勿论穴道砭出恶血，频贴牛羊肉片以拔积毒。服上二方宣其气血，通其经络，毒不凝结，数日自愈。其牙疳腐肿，当用擦牙青黛散（见六卷重字号）。若牙齿腐落，流黑血臭秽者不治。
一方煮马肉汤荡洗青腿；一方切羊肝片贴青腿更效；
一方研白芥子热酒调敷；一治牙疳再按二卷齿牙部。

膝部  ***************************
●膝痈　疵疽
痈生膝盖，其色红亮，焮热肿痛，属气血实证。疽生膝盖，其色如常，坚肿。痈生膝盖，其色红亮，焮热肿痛，属气血实证。疽生膝盖，其色如常，坚肿微疼，往来寒热，属气血虚证。经云：肉之小会为溪，溪者，二肘、二膝、四腕也，凡脾病在溪，肾有邪气留于两膝，筋病皆属于节，筋乃肝之馀，故又属肝，是以溪会患病皆从脾肾肝三经，邪气乘之也。宣软为顺，硬如石者逆。治法同下鹤膝风。
●鹤膝风
其膝胖大宣肿，皮色如常，形如鹤膝。痢后得者为痢风，单生者轻，双者重。由足三阴虚弱，风寒湿邪乘虚袭入。寒盛者膝内冷痛，风盛者筋急而挛，湿盛者筋缓无力。初肿如绵，皮色不变，亦无焮热，疼痛日增，无论双单先服五积散汗之，加牛膝酒引；次服万灵丹温散之（见五卷元黄字号）。外敷回阳玉龙膏或冲和膏（见六卷巨字号）。常服换骨丹（见五卷藏字号）。若日久不消，势欲溃者，即服独活寄生汤并大防风汤（方见五卷冬藏字号）。托补之后溃出稠脓者顺，若时出白浆，浮皮虽腐，肿痛仍前，不可用蚀药，恐致穿筋透骨，只取芙蓉叶、菊花叶等分研末，捣大麦饭糊末如膏，频频贴之可排脓止痛。又方蒸熟豆腐渣捣饼贴之亦可。若寻常溃后，当按六卷补养膏药生肌汇方，选而用之。余法详幼科。
●膝眼风
生膝盖下左右两骨空陷之中，名鬼眼穴，四穴皆同，由下焦素虚、外邪乘入，先从膝眼隐隐作痛，如风盛则痛走不定，寒盛则痛如锥刺。湿盛则重坠胖肿，屈不能伸。其病在筋伸不能屈，其病在骨动移不遂，沉寒痼冷之候也，惟在临证辨之。治法同上鹤膝风。但单生者轻，双生者重，若左右相传，病无已时者，名过膝风，多难痊愈。如已经汗散，宣补，穴间隐痛仍不止者，当用雷火神针，针鬼眼穴（见一卷附法门）。
●下石疽
生在膝之左右，上下形如鸡卵，坚硬不红，肿坠如石，痛引筋骨，难消难溃，溃后难敛。此由体虚寒邪深入，致血瘀凝结而成。初起内服没药丸（见五卷往字号）；外用姜片灸法（见一卷），捣烂鲜商陆频频涂之，或用芙蓉敷法（见六卷河字号）。将溃、溃后，内外治法俱见鹤膝风。
此疽肿溃俱凉，若日久游泳化为热，兼见五善证者吉。
●缓疽
亦生膝之左右，上下肿硬如馒，其色紫暗，木痛日增，形似石疽，惟多焮热，肿久则腐烂肌肉，由外寒深袭血瘀结滞而成。初起服当归拈痛汤以宣通湿热（见五卷冬字号）。余法俱按鹤膝风。
●委中毒
生膝后腿凹膕中约纹动脉陷内委中穴上，属膀胱经。由胆府积热流入膀胱，壅遏不行。初起木硬肿痛，微热微红，屈伸艰难。速服活血散瘀汤（见五卷藏字号），逐下恶血为妙，从则筋缩恐成废疾。余法同鹤膝风。亦有焮痛色赤，高肿速溃者，此湿热之症，当按腿部肚门痈治法治之。经云：刺委中穴出血自消。然刺穴必兼有腰痛难转动方可刺之，即出血亦不可过多，多则令人身仆，而成怯症。
●上水鱼
生委中两稍折纹之间，宣肿高梗，长若鱼形，色紫焮痛，由血热遇风寒外袭稽留，瘀血结聚而成。外用磁针砭出恶血（见一卷砭法门）；随研碎大黄、硫黄等分，筛末，麻油调敷。内服当归拈痛汤（见五卷冬字号）。
●人面疮
自古传为奇病，或生两膝或生手肘，肿类人面，口鼻眉目皆具，疮口亦能饮食。施治诸药，绝无所苦，惟敷贝母，其疮口皱眉，故日用贝母末，水调敷之、灌之，疮消结痂而愈。初起服疮科流气饮（见五捲来字号），日久常服大苦参丸（见五卷藏字号）。
古人以为素积冤谴，须自清心忏悔。今据所用之药，多系辛热疏散之品，其证或因风寒湿三气凝合之所化，恐未必尽由冤谴所致也。

胫部（俗名小腿）  ***************************
●三里发
生膝眼下外侧前廉两筋间三里穴上，初肿形如牛眼，其色青黑，筋骨拘急，肿痛渐增，溃出黑血，次出稀脓。由劳力伤筋，胃热凝结而成。初起服当归拈痛汤（见五卷冬字号），外敷冲和膏或拔毒散（见六卷巨字号）。脓势将成，服托里透脓汤加牛膝（见六卷霜字号），溃后内外治法俱按六卷补养、膏药、去腐生肌汇方。选而用之。
●腓腨发
生腿肚正中，由肾水不足膀胱积热凝结而成。若焮赤高肿，色亮痛甚，溃出稠脓，或兼血者吉。如漫肿平塌，紫暗闷痛，溃出清水者凶。初起服仙方活命饮（见五卷天字号），次服内托黄耆汤（见六卷金字号）；已溃服八珍汤，气血两虚服十全大补汤，水亏尺弱服八味地黄丸（俱见六卷补养汇方）。外治按生肌汇方。
●黄鳅痈
生腿肚内侧，疼痛肿硬，长有数寸，形如泥鳅，其色红黄，由肝脾二经湿热凝结而成。应期溃出稠脓者顺，出污水者逆。初起服五香流气饮（见五卷藏字号）；外敷如意金黄散（见六卷号字号）。余法同前三里发。
●青蛇毒
生小腿肚子之下，头大尾细，形长数寸，肿结紫块，硬痛不食，壮热憎寒。由肾经素虚，膀胱湿热下注而成。蛇头向下者毒轻而浅，当蛇头刺入五六分放出紫黑血，针孔内随搽拔疔散（见六卷称字号），外涂离宫锭（见六卷巨字号），内服仙方活命饮加牛膝、木瓜、黄柏（见五卷天字号）。若蛇头向上者毒深而恶，当刺头寸许放出紫黑血，面搓白降丹作燃（见六卷翔字号），插入五六分，外贴巴膏（见六卷鳞字号）。其馀肿处频涂紫金锭（见五卷张字号）。先服麦灵丹，俟毒稍退，次服仙方活命饮（见五卷天元字号）。若毒已入腹，腹胀呕哕，神昏脉躁，急按四卷疔门治之。
●湿毒流注
生小腿前后，流行不定或发一二处。顶似牛眼，根脚漫肿，轻则色紫，重则色黑，溃破脓水，浸渍好肉，破烂日久不敛，由暴风疾雨、寒暑湿火侵袭腠理而肌肉为病。初起急服防风通圣散，加牛膝、木瓜、防己、苍术以消之（见五卷黄字号），若腿胫至晚发热者，主以当归拈痛汤加牛膝（见五卷冬字号）。初肿外搽三妙散（见六卷李字号），肿痛已消溃不敛者常搽轻粉散（见六卷重字号）。又有接连数枚缠绕小腿者，名瓜藤缠，治法俱同。
●肾气游风
腿胫红肿，形如云片，游走不定，痛如火燎，由肾虚之人相火内蕴，外受风邪及膀胱气滞而成。初起服紫苏流气饮，次服槟榔丸（俱见五卷藏字号）；外研黄柏末，豆腐同擂成膏，频频涂贴。再有脚气疮见踝部。
●鳝漏
生小腿肚间，形类湿疮，及至溃后，中有数孔深如钻眼，痛痒相兼，流津黄水。由湿热久积，后受寒气，浸入疮孔，致肌冷口寒，因而成漏。初起宜服当归拈痛汤（见五卷冬字号）；外敷如意金黄散（见六卷号字号），溃后浓煎艾叶老葱汤，每日先熏后洗，俟疮口发热觉痒时上贴黄蜡膏（见六卷芥字号）。或用经验方（见六卷重字号）。
●臁疮
生于小腿内外廉骨之上。生外廉者，属足三阳经湿热结聚，早治易愈；生内廉者，属三阴经，有湿郁而兼血分虚热者，况廉骨皮肉浇薄，难于取效，极其缠绵。且腿胫在至阴之下，患者当戒劳动，发物，如法调养可愈。外治法：初起先痒后痛，红肿成片，破津紫水者，即贴三香膏；又或色紫痛甚者，常贴夹纸膏；如日久溃烂，疮色紫黑者，常贴紫金膏；若年久顽臁，皮色乌黑，疮根下陷，臭秽不堪者，当用蜈蚣饯（俱见六卷重字号）。用此去风毒、化瘀腐，上贴黄蜡膏（见六卷芥字号），渐渐取效。内治法：初起当服黄耆丸，日久溃烂兼服四生丸（见五卷润字号），臁疮溃久下元虚冷者，常服虎潜丸（见六卷玉字号）。余按六卷汇方。
●四弯风
生两腿弯两脚弯，每月一发，形如风癣。由风邪袭入腠理而成。其痒无度，搔破津水，久如湿癣。宜用大麦一升，熬汤，先熏后洗，次搽三妙散（见六卷李字号）。常用此渗湿杀虫，缓缓取效。
●风疽
生胫骨下足弯曲凹之处，初起红肿焮痒，搔破皮损、流津黄汁极其稠黏，由风邪留于血脉搏结而成。因其根深故名曰疽，甚者身体烦热而肌内透红，更增肿痛，痛则彻心。宜服大防风汤（见五卷冬字号），外用米泔洗净，频涂青竹大豆油（见六卷芥字号）。
●接骨发
生踝后足跟骨与胫骨相接之处，属膀胱经湿热凝结而成。初如核桃，其硬如被物磕打之状，急胀微痛，色红漫肿，脓宜速溃，迟则脓毒损伤筋脉，致不能全足践地，惟恃足趾著力而行也。治法同前三里发。
●附阴疽
生于内踝骨之上三寸阴交穴上，系三阴交会，湿热积聚而成。初如红粟，疼痛日增，坚硬赤肿，渐大如卵，此穴纯阴，收敛迟缓，调养不可不慎。初起内外治法与三里发同；溃后兼按鹤膝风诸法。

踝部  ***************************
●内外踝疽
内踝疽生内踝近腕之处，属三阴经脉络。外踝疽生外踝近腕之处，属三阳经脉络。皆由湿寒下注，血涩气阻而成。初起坚硬漫肿，皮色不变，时时隐痛，难于行立者，先服疮科流气饮，以宣通之（见五捲来字号）；外用隔蒜灸法以消之（见一卷灸法门），若不得消，方分阴阳以治之。如治内踝，次服内托黄耆汤（见六卷金字号）；如治外踝次服内托羌活汤（见五卷收字号）。俱外敷乌龙膏（见六卷阙字号）。若脓势将成，不时跳痛，形气虚者，俱服十全大补汤托之；溃后俱按六卷补养生肌汇方。
●穿踝疽
先从内踝发起，串通外踝骨，内外通肿，由脾经湿寒下注，血涩气阻而成。但以有头者为阳，易消易溃；若闷肿无头者为阴，难溃难敛。初起寒热往来，红晕焮痛者，服荆防败毒散汗之，若皮色不变者当服万灵丹（见五卷天元字号），外敷冲和膏、玉龙膏（见六卷巨字号）。余同上踝疽。
●脚气疮
生足踝之上两膝之下，由湿热内搏，滞于肤腠，外为风乘，不得宣通故令脚胫生疮，疼痛胖肿，溃渗黄水，形类黄水疮，但身体壮热，心神烦躁，经久难瘥。宜服犀角散（见五卷润字号），频洗漏芦汤（见六卷剑字号）。兼敷龙骨散（见六卷芥字号）。

足部（统足跗、跟、踵、十趾）  ***************************
●足发背
一名足跗发。发背者大疮之总名，须辨其为痈为疽。经云：三背不宜生疮。惟足背多筋多骨，皮薄肉少，又在至阴之下，足背虽行三阳而偏在胆胃二经居多，疮疽生此，升发迟慢。总由七情内郁，或兼六淫所伤而成。初起服仙方活命饮（见五卷天字号），外用姜片灸法（见一卷灸法门），兼敷冲和膏（见六卷巨字号）。若不得消，将成脓者，服黄耆内托散加牛膝（见六卷霜字号），溃后服益气养荣汤随症加味（见六卷生字号）。外治按六卷膏药、去腐生肌汇方，选而用之。
●厉痈　四淫
厉痈生足背两旁，小如枣粟，左右皆同。四淫生足跗之前，在背之上下。《灵枢经》云：「发于足上下名曰四淫，其状大痈，急治之，百日死。发于足旁名曰厉痈。其状不大，初如小指发，急治之。去其黑者，不消辄益。不治，百日死。」要之四淫、厉痈皆由足三阴亏损，为疽者重，若兼足三阳湿热下注而成痈者轻。如红肿疼痛，溃破脓稠，腐脱无黑气浸漫者，属湿热偏盛，顺而易治；若微红微肿，溃出脓水，属阴气凝结不能化脓，险而难治。若黑脓漫肿，痛不溃胀，烦热渴饮，小水淋漓，乃为阴败逆疽。四淫无边，沿厉痈类敦疽，初起俱服仙方活命饮（见五卷天字号）；外用隔蒜灸法（见一卷灸法门），宣发壅毒，或消或溃。如脓势将成服人参养荣汤，兼服地黄丸，滋补以托之（见六卷生玉字号），若色暗不痛，即用桑柴烘法（见一卷烘法门），以行壅滞助阳气。更宜十全大补汤兼八味地黄丸（见六卷水玉字号），以壮脾滋水。循序施治或可成功，若妄用苦寒克伐之药，多致不救也。外治之法同后敦疽。
●敦疽
生足趾上，十趾俱同。亦有生于手指者。初起黄粟小泡，痛如汤泼火燎，其色红活，肿无黑晕，溃破有脓腐无败色。由膏粱太过则损脾，脾损则血生少；房劳太过则伤肾，肾伤则精必竭，更兼湿热壅盛而成。此证亦由脏腑发出，当急投滋阴救燥，补血理脾之药。初服解毒济生汤（见五卷润字号），兼服六味地黄汤；溃后常服人参养荣汤与八味地黄汤（俱见六卷生玉字号），外治：初起敷蝌蚪拔毒散（见六卷巨字号），将溃贴蟾酥饼（见五卷黄字号）。兼贴巴膏。溃后频搽生肌玉红膏（俱见六卷鳞羽字号），初终忌用灸法。禁一切发物，清心保养庶免变逆。
●脱疽
生足诸趾节骨之间，初起如粟，皮色紫暗，旁有红晕一点黄泡，犹如煮熟红枣，黑气侵漫，腐烂延开，五指相传，甚则攻于脚面，痛如汤泼火燎。其臭气虽异香难解。由膏粱药酒及房术、丹石热药，以致阳精煽惑淫火猖狂，蕴于脏腑，消燥阴液而成。斯时血死心败，皮死肺败，筋死肝败，肉死脾败，骨死肾败，有此五败，虽遇灵丹亦难奏效。脱疽亦有生于手指者，盖手足十指乃脏腑枝干，未发之先必现烦躁发躁发热，颇类消渴，日久始发此疽。初起频服解毒济生汤（见五卷润字号），外煮大麦米饭拌鲜芙蓉叶、桃花叶（等分）捣作饼，频贴肿处，或可渐消。若消之不应，腐臭延开者，则必施割法。须患者情愿附死生于度外，方遵古法，毒在肉则割之，毒在骨则切之，然割切之法贵乎早施，乘其未及延散时，用头发十馀根紧缠患指本节尽处，绕扎十馀转，毋令毒侵好肉，随用蟾酥丸（见五卷黄字号），捻作薄饼，放在初起黄泡顶上，燃艾灸至肉枯疮死为度。次日病指尽黑，方用利刀寻至本节缝中，将患指徐顺取下。如血流不止，即撒如圣金刀散（见六卷师字号）。其馀肿处频涂离宫锭（见六卷巨字号）。次日再看，倘黑气未尽，单研蟾酥丸末撒之，上贴陀僧膏（见六卷鳞字号）。若患上生脓，兼贴生肌玉红膏（见六卷羽字号）。生肌敛口（按六卷师字号）。内服药法：宜滋肾水，调养气血，健脾安神。如阴阳二气丹、清神散、金液戊土丹，皆可常服（见五卷润字号）；若割切之后复生黑气，渐延过节，疼痛尤甚，属逆。凡用刀割时，内外麻药（见六卷河字号）。脱疽亦有初起不痛者，宜雌雄霹雳火灸之。雌黄、雄黄、丁香（各二钱），麝香（一分），共研细末，取蕲艾绒（二钱），将药末搓入艾内，作丸如豌豆大，安患上灸之，毋论痒痛，灸令肉焦为度。如毒已经走散，则就红晕尽处排艾炷灸之，痛则至痒，痒则至痛，以疮红活为度，余法同上。
●甲疽
生足趾甲旁，左右十趾同。其色红亮，胬肉高突，因剔甲与甲长侵伤好肉，或穿窄鞋，强行努瘀，以致甲旁焮痛，渐破流津黄水，痛楚难堪。先用盐汤荡洗，频敷累效散（见六卷芥字号）。水乾，贴万应膏（见六卷淡字号）。
●肉刺
生趾上及两旁，形如鸡眼，俗名鸡眼疔。根陷肉里，顶起硬凸，疼痛难行，多因缠脚窄鞋，强行努瘀所致。宜贴加味太乙膏（见六卷淡字号），或用玉簪花根捣膏频涂。又方，地骨皮、红花等分研细猪油调敷，上盖油纸，若日久顽硬，以利刀削薄之。
●臭田螺
生脚趾丫内，初起白粒，渐大如粟，其痒搓之不能解，必搓至皮烂津腥臭水，内觉痛时其痒方止。次日仍痒，经久不愈，极其缠绵。宜用甘草、薏苡仁煎浓汤浸洗，嚼烂细茶叶，频频涂之。趾丫乾燥者，常涂黄连膏（见六卷阙字号）。日久破烂者，取鹅掌皮煅枯存性，研极细末，麻油调涂。
若趾丫平常作痒，但用盐茶汤洗净，煅枯白矾末撒之。
●足跟疽
生足跟外侧、挛根上申脉穴旁，属膀胱经。即阳蹻脉发源之所，又系肾经所过之路。疮若久溃不合，则阳蹻脉气不能冲发，肾气由此漏泄而益虚。经云：「兔啮其状赤至骨，急治之，不治害人也。」盖谓毒之深恶也。初肿红紫疼痛，溃破脓水淋漓，形如兔咬。由脏腑积热，汗出涉水，远行伤筋而成。初起用隔蒜灸法（见一卷灸法门）。内服仙方活命饮加牛膝、桂心（见五卷天字号）。外敷冲和膏（见六卷巨字号）。脓势将成，服黄耆内托散加牛膝、苡仁（见六卷霜字号）。溃后服益气养荣汤、补中益气汤、八味地黄丸（俱见六卷补养汇方），外治按六卷膏药、生肌汇方。随症选用。
●土慄
生足跟两旁，初如枣慄，其色黄亮，肿若琉璃，由行崎岖险路，劳伤筋骨、血脉而成。急服五香汤（五卷润字号）及仙方活命饮（见五卷天字号）。初肿敷药及溃后内外治法俱同足跟疽。
●冷疔
生足跟底上，由湿寒凝结而成。初起紫白泡，渐大如慄，疼痛彻骨，久生黑气，腐烂孔深，时流血水。初起服内补十宣散（见五捲来字号）加牛膝。外敷冲和膏（见六卷巨字号）。将溃、已溃内、外治法，同前足跟疽。
若溃久气秽，经年不敛者，当用神灯照（见一卷照法门），外敷铁粉散（见六卷芥字号）。凡男妇足跟疼痛，当滋肾水，次补气血，详见大方脉。
●涌泉疽
生足心中涌泉穴上，属肾经虚损兼湿热下注而成。若十四日内溃破，脓稠者为痈，尚易调治。初起服仙方活命饮（见五卷天字号），外用神灯照法（见一卷照法门）。外敷冲和膏、拔毒散（见六卷巨字号）。体虚脓生迟者，服十全大补汤。溃后服八味地黄丸（见六卷补养门）。余法同足跟疽。若黑陷不疼，二十一日不溃脓者为疽，属阴败之证，每难调治。
●牛程[足蹇]
生于脚板皮内，顽硬肿起，高埂色黄，疼痛牵强，不能行履，由脚热著冷水或遇寒风袭于血脉，气滞血凝而成。治法用盆一个，内安新砖，砖上安鸽子粪，粪上合罩篱，以脚踏罩篱上，次以滚水从旁冲入蒸之，冷则再易。或用新砖烧红，频频捣韭菜汁泼湿，将脚板踏上，徐徐烫之，早治或有消者，久则破流脓水，将米泔洗净，取牛角尖烧存性，船底油石灰、轻粉、松香（等分），研末，猪油调搽，俟脓水将尽，其四围顽皮浮起，用利剪剪去，内撒月白珍珠散，外贴生肌玉红膏（见六卷羽师字号）。
●田螺泡
生脚板诸处，形如豆粒，黄泡闷胀，坚硬疼痛，不能履地，连生数枚，皮厚难破，内相传广，渐次湿烂，足跗牵肿，寒热往来。由脾经湿热下注，外寒闭塞，或体热涉水，冷湿之气蒸郁而成。外治法煎苦参、石菖蒲、艾叶、苍术煎汤，浸洗数次，次用线针挑破，放出臭水，上贴太乙膏（见六卷淡字号）。
甚者须将泡皮剪去，研石膏、轻粉、水粉末撒入，仍盖太乙膏，每日洗换。初起频服解毒泻脾汤（见五卷润字号）；更有经年不愈，系下部湿寒所化者，常服金匮肾气丸（见六卷玉字号）。更按六卷生肌汇方。
图八（图缺）
图九（图缺）
图十（图缺）
图十一（图缺）


卷之四·发无定处  ——————————————————————————————————————————————————————————————————————————————————————————

跌打、金疮、人物损伤、婴儿外科  ***************************
（跌打、金疮、人物损伤、婴儿外科）

疔疮门  ***************************
〔疔证总括〕
疔者，如丁钉之状，其形小，其根深，随处可生，由恣食厚味，积热酿成。或中蛇虫及疫死牲畜之毒，或受四时疫疠之气，或触飞物传度之毒，皆令成疔。纯火之证，为害甚速，有朝发夕死，随发随死，亦有延至数日半月者，此因脏腑之乖逆，性情之激变，节候之寒温，肃杀中毒有浅深也。且部位形色亦有缓急，如生头项胸背者最急，生手足骨节间者稍缓，一疔之外别生一小疮者名曰应候；四围赤肿而不散漫者名曰护场；四旁多生小疮者名曰满天星，有此者缓，无此者急。又看初起至三五日间，由白色至青紫色，疔头溃脓，形似蜂窝者顺；若初起似疔非疔，灰色顶陷，如鱼脐如蚕斑，色陷青紫，黑泡无脓，软如烂棉者逆。此辨疔之大略也，余法详后证治。
●五疔图说
五疔图（图缺）
五疔者，心、肝、脾、肺、肾五脏之毒火而成也，外有红丝疔、羊毛疔、暗疔、内疔附录于后。
●火焰疔　生于两手指节及唇口之间，初生一点红黄小泡，痛痒麻木，甚则寒热交作，烦躁舌强，言语疏忽，此属心经毒火而成也。
●紫燕疔　多生手足骨节及腰肋筋骨之间。初生一点紫泡，次日破流血水，三日之后串筋烂骨，甚则目红甲青，神昏斜视，睡中妄语，不时惊惕。此属肝经毒火而成也。
●黄鼓疔　多生两颧、口角、眼胞上下及太阳正面之处。初生黄泡，光亮明润，四围红色缠绕，发时便作麻痒，重则恶心呕吐，寒热烦渴，倦怠食少，此属脾经毒火而成也。
●白刃疔　多生鼻孔及两手臂膊之处。初生白泡，根渐突起，顶渐坚硬，麻痒兼痛，破流脂水，易腐易陷，重则腮损咽焦，咳吐痰涎，鼻焮气急等症。此属肺经毒火而成也。
●黑靥疔　多生耳窍、牙缝、胸腹、腰肾偏僻之处。初生黑斑紫泡，毒串皮肤，渐攻肌肉，顽硬如钉，痛彻骨髓，重则手足青紫，目睛透露，或软陷孔深，此属肾经毒火而成也。
●红丝疔　多生手掌及诸骨节间，初起形似小疮，渐发红丝上攻手膊，令人寒热往来，甚则恶心呕吐，治迟红丝攻心常能杀人。
●羊毛疔　初起恶寒发热，状类伤寒，但前心后心起有红点，或如疹形，当视其斑点色紫黑者为老色，淡红者为嫩色，按法治之。
●暗疔　未发之先腋下忽然坚肿，散漫无头，次则阴囊肿大，睾丸突兀，状如筷头，身发寒热、筋脉拘急，肿处焮痛治法俱见后条。
●内疔　身体先发寒热，渐次腹痛，数日之间腹中忽然肿起一块，状如积聚。以上三疔，人所易忽，业内科者，当评审外症，慎毋混作伤寒杂病。
●内治要诀
五疔虽属五脏，要皆纯火之症，内治之法，惟在审其轻重，汗之、泻之、清之、解之、消之、散之，数端而已。但服药须循次序，不可颠倒混施，太过不及耳；凡疔疮初起先宜汗之，若误用它方发汗，非徒无益，反令走黄，故必用蟾酥丸（见五卷黄字号）。如法取汗，汗未透及毒甚者可再进一服。凡取汗后毒势未尽，憎寒壮热仍作者，服五味消毒饮，再汗之（见五卷馀字号），凡汗后若发热口渴，便秘脉沉实者，服加味解毒汤以清里热（见五卷馀字号）；凡疔症轻者服简便方，如法取汗，再服化疔内消散之（见五卷馀字号）；凡疔溃后馀毒未解，致五心烦热者，宜服人参清神汤清解之（见五卷馀字号）。
●失治救逆
凡疔失治将欲走黄者，急服疔毒复生汤以救逆。若已走黄心烦昏愦者，急服七星剑汤，盖被取汗以救之（俱见五卷馀字号）。
凡疔走黄，手足若冷，六脉暴绝者，系毒气壅闭，元气不得宣通也，当先服蟾酥丸以取汗，随服木香流气饮以行其气，气通脉现（见五卷馀字号）。
凡疔生头项属三阳经，宜针忌灸，若误灸之逼毒内攻，致烦躁谵语者，急服解毒大青汤以救逆（见五卷馀字号）；凡火日生疔，误灸变逆，及误服辛热，误敷寒凉，触犯诸禁，致倒陷或走黄，或攻里，皆服此汤随症加减。
凡治疔疮，若发汗太过，致汗漏不止，热不退，疮不痛，便不通利，六脉虚浮者，此属里虚，宜服八珍汤加麦冬、蜜耆以救逆（见六卷水字号）。
凡治疔，法宜泻毒，亦贵得中。若攻利太过，致阳浮发渴，六脉虚大无力者，宜服补中益气汤加麦冬、元参以救逆（见六卷生字号）。
凡针后出脓之时，气虚惊悸者，宜服安神散（见五卷馀字号）。
凡疔溃后不宜补早，虽见真虚只可平补，忌用温热之剂。
●外治要诀
书云：疔疮先刺血，内毒宜汗泻，禁灸不禁针，怕绵不怕铁。又云：治疔贵及早，汗泻毋颠倒，下灸上宜针，阴阳须熟晓。针入绵软不知痛者逆。
凡疔生项以上者，三阳受毒，忌用灸法。初起即用铍针刺入疮心四五分，再用毫针挑断疔根，食出恶血，随插立马回疔丹（见六卷芥字号），插丹入内，外盖巴膏（见六卷鳞字号），追出脓血，疔根脱出为妙。
凡疔生项以下者，三阴受毒方可艾灸。初起用艾灸之以杀其势，灸之不痛，亦须针刺出血，用蟾酥丸（见五卷黄字号）搓作捻子插入孔内，周围肿处频涂离宫锭（见六卷巨字号），如旁肿顽硬，推之不动者，用毫针刺遍顽硬处，令出恶血，免得走黄。外涂金箍散（见六卷芥字号）。
●挑疔针法
九针图式详载一卷「针法门」。当疔顶刺入，须用铍针，取其尖锋平正也。内挑疔根，须用毫针，或缝衣针，取其尖小便利也。
凡割疔疮，要先当顶刺开十字，口上涂提疔膏（见六卷河字号），少顷疔必发长，然后将铍针当顶刺入，以到根知痛为度，针入坚硬如铁者顺。
凡挑疔根鬚要挑断，挑令先出紫黑血，再挑刺至鲜血出，以知痛为止，随填入拔疔散（见六卷称字号），上盖万应膏（见六卷淡字号），过半日拨出旧药，再换新药。倘药干无水，内不作痛者，此挑法未断疔根，馀毒复发也，当再挑之，不可留根。如前敷贴，总要上药知痛，药入水流为率。至三四日后，疮顶乾燥，换贴琥珀膏（见六卷羽字号），待疔根脱出，方另研熟石膏（九钱），兑黄灵药（一钱），筛匀，频撒疮口，周围常涂黄连膏（见六卷阙字号），俟水尽全消，方贴白膏药生肌敛口（见六卷潜字号）。
若初起失治，或房劳梦遗，亏损精气，致毒内攻走黄不住者，其疮必塌陷，急当随走黄处按经找寻，有一芒刺直竖即是疔苗。急用扁针刺出恶血，即在刺处灸艾三壮，以宣馀毒。照「内治要诀」随症服药。
凡患疔疮，早治十症十痊，迟治十痊五六，失治十坏八九，若身面漫肿，神昏闷乱，乾呕烦渴，遍身起泡，不时抽搐者，皆属逆证。
凡治疔疮，忌服辛热药，恐反助邪强也。忌敷寒凉药，恐逼毒攻里也。膏药不宜早贴，要在将溃已溃时贴之，呼脓以御风寒。溃后不宜补早，不可骤用生肌药，恐毒未尽反增溃烂也。生项以上者，三阳忌艾灸，火日生疔亦忌灸，恐疮陷或走黄也。忌食椒酒鸡鹅，鱼腥猪头，煎炒生冷发物，戒恼怒房劳，避异香臭秽，勿见经妇僧道，犯之必致反复，慎之。
●治红丝疔
初起时寻至红丝尽头处，用磁针砭破出血，再取毫针将疔挑破，放出恶血，随搓蟾酥丸捻子插入（见五卷黄字号），上盖万应膏（见六卷淡字号），轻者只搽拔疔散亦可（见六卷称字号），服加味解毒汤（见五卷馀字号）自愈。
●治羊毛疔
初起状类伤寒，当先验其前心后心，起有紫黑斑点，或如疹形，急用缝衣针挑破，刮出如羊毛状者方是疔苗，前后俱挑，研黑豆、荞麦（等分），筛粉酒调，频频涂之，内服五味消毒饮汗之，次服化疔内消散（见五卷馀字号）。轻者用拔疔法（见六卷芥字号）。
●治暗疔　内疔
暗疔、内疔忌用针灸。初起口含蟾酥丸三粒，噙化令尽，旋以冷水漱去，再用三丸照法服下（见五卷黄字号），盖被静卧以取汗，汗若不出，饮热酒催之。若再无汗，是毒热滞结也。急烧红大白石子放锅内，锅安桶中，以醋淬石，将患处覆桶口上，上盖衣被勿令泄气，气冷加石再淬，务使患处熏蒸透湿，汗出毒减。次服双解贵金丸，或汗或下自愈（见五卷地字号）。若初起牙关紧急者，葱汤化开蟾酥丸五粒灌之，俟稍苏照前法施治。

杂证门  ***************************
〔流注总括〕
流注随处可生，乃因诸邪稽留肌肉之中，致气血阻住，不得流行也。初起漫肿无头，皮色不变，凝结日久，微热渐痛，透红一点，方是脓熟。法宜针之，如脓色黏白者，属湿痰所化；脓色黏黄者，属瘀血所化；脓稀色白如豆汁者，属风湿所化；脓色或黄或白，清稀臭秽者，属汗后馀邪所化。以上四证发在肉厚处易愈，发在骨节及筋骨空软处者难痊。至若脓色稀白而腥，中有猪脂水油状者，此为败浆淫欲受寒所化也，多不治。
大法流注，初起当按一卷脉诀分别施治。
湿痰流注，初起即服木香流气饮，渗湿导痰（见五卷馀字号）；
产后瘀血流注，初起服通经导滞汤通利之（见五捲成字号）；
跌打损伤，瘀血流注，初起服散瘀葛根汤疏解之（见五捲成字号）；
风湿流注初服万灵丹，次服五积散温散之（见五卷元黄二字号）；
伤寒汗未透，馀毒流注者，服荆防败毒散表散之（见五卷天字号）；
房欲后外寒侵袭结成流注者，初起服五积散加炮附子（见五卷黄字号），次服附子八物汤温之（见五捲成字号）；
室女寡妇，郁怒伤肝，思虑伤脾，气血郁结致成流注者，多服归脾汤。加酒炒香附、青皮以散之（见六卷丽字号）。
此皆流注初起内消之法也，若脓势已成治同一例。
已上流注分别施治，若不得消，势欲作脓者，俱服托里透脓汤托之（见六卷霜字号）；已溃服人参养荣汤，或益气养荣汤（见六卷生字号）；溃久脓水清稀，体倦食少，不能生肌敛口者，常服调中大成汤（见六卷出字号）；若日久不敛，渐成漏证者，宜服先天大造丸（见六卷玉字号）。
外治之法：流注初起，俱敷冲和膏（见六卷巨字号）；若初起皮肉不热，漫肿冷痛者，当用雷火神针（见一卷火针附法）。若不得消，常敷冲和膏，溃后按六卷膏药，灵丹、去腐生肌汇方。
〔瘿瘤总括〕
瘿证属阳，色红而高突，皮宽不急，蒂小而下垂。瘤证属阴，色白漫肿，皮嫩光亮，顶小而根大。皆外因六邪，荣卫气血郁结，内因七情，忧思恚怒，痰湿瘀滞，山岚水气而成。瘿多生于两颐肩项，瘤则随处可生。
瘿有五种：肉色不变者为肉瘿；筋脉突露者为筋瘿；赤脉交络者，为血瘿；随喜怒消长者为气瘿；坚硬不移者为石瘿。
瘤有六种：坚硬色紫，累累青筋，盘曲如蚯蚓状者，名筋瘤；微紫微红，软硬间杂，皮肤中隐隐若红丝纠缠，时时牵痛，误触破之，血流不止者，名血瘤；若软如绵，或硬如馒，皮色如常，不宽不急，始终如覆肝者，此名肉瘤；软而不坚，皮色如常，随喜怒消长，无寒无热者名气瘤，日久化脓流出，又名脓瘤。形色紫黑，坚硬如石，叠起疙瘩，推之不移，坚实贴骨者名骨瘤；软而不硬，皮色淡红者，名脂瘤，即粉瘤也。
大法瘿瘤名症虽多，总按五藏分别施治。心主血，暴戾太甚则火旺，逼血沸腾，覆被外邪所抟致生血瘿，血瘤，宜养血凉血，抑火滋阴，安心神，调血脉。常服芩连二母丸（见五捲成字号）。
肝主筋，怒气伤肝则火盛，血燥筋失所养致生筋瘿、筋瘤。宜清肝解郁、养血舒筋，常服清肝芦荟丸（见五捲成字号）。余方按六卷霜字号。
脾主肌肉，郁结伤脾，肌肉娇薄，土气不行，逆于肉里，致生肉瘿、肉瘤。宜理脾宽中，行痰开郁，疏戊土调饮食，主以归脾丸（见六卷丽字号）加香附、乌药、贝母、合欢树根皮，共研细末，面糊小丸常服自效。
肺主气，劳伤元气，腠理不固，外寒抟之，致生气瘿、气瘤。宜清肺气、调血脉、理劳伤、和荣卫，宜服通气散坚丸（见五捲成字号）。余按六卷霜字号。
肾主骨，恣欲伤肾，肾火郁遏，骨无荣养，致生石瘿、骨瘤。石瘿常服海藻玉壶汤；骨瘤尤宜补肾散坚，行瘀利窍，常服调元肾气丸（见五捲成字号）。
外治之法：五瘿六瘤只宜照法服药，缓缓消磨，自然缩小。外治只可敷冲和膏（见六卷巨字号）；或贴万应膏、化坚膏（见六卷淡羽字号）。若日久脓血崩溃、渗漏不已者逆，按六卷霜字号，及去腐生肌汇方，调治得法，或可得愈。倘误用刀针，刺之割之，则血出不止而立危矣。
粉瘤　多生耳项前后，或生下体，其色粉红，全系痰凝气结而成，方可用针刺开放出脂粉，取白降丹（见六卷翔字号），和面糊搓成数条扦入，数次将内膜化尽，再贴生肌玉红膏，收功（见六卷羽字号）。
发瘤　多生耳后发下寸许，软小高突，刺开粉发齐出。外治法同粉瘤。
蝨瘤　内痒彻骨，刺开出蝨无数，待一极大蝨出，诸蝨方尽。治同粉瘤。
黑砂瘤　多生臀腿间，肿突不一，内含黑砂，刺开放出后用药同粉瘤。又有虫瘤每生胁下，亦忌针割，但本忧思化成，服药多不见效。
●多骨疽
本证一名朽骨，多生手足腿膊及腮齶、牙床、眼胞、颏下等处，皆生有因肾虚人，生疮久溃，肿硬不退，口不收敛，失于保护，外被寒邪侵入与脓毒凝结，借人之气血化成多骨，宜循序施治。甚者方用手法取之。有因初生落草时，身肉之中按之有如脆骨，此乃胎元受之，精血错杂而成，迨其人长大后，必于脆骨所生之处，突肿生疽及溃破后多骨脱出，其口方收。有多骨出之不休者，名曰骨胀难愈之证。
以上二因治法皆同。于疮口及肿硬处，俱宜附子饼灸法（见一卷灸法门），灸之以宣寒凝，令骨速脱，盖骨属肾，遇寒则凝，故从热治法也。若朽骨内含，或出臭脓与涎泡者，宜撒黄灵药（见六卷龙字号），盖贴陀僧膏（见六卷鳞字号），令朽骨出尽，其口始敛。亦有朽骨在内，不自脱出者，当先服人参养荣汤数剂（见六卷生字号）。方施手法，用扁针拨开疮口，将小钳正对朽骨，轻轻取尽，须谨避风寒，随撒白降丹，上贴生肌玉红膏以收功（见六卷羽翔字号）。若胎元结成者，不可强取，只用药拨之可也。
前后服药，肾虚微寒者服六味地黄丸，肾虚寒甚者服八味地黄丸，其馀按六卷补养汇方。取箭时可外敷麻药（见六卷河字号）。
●结核
生于皮里膜外，形如果核，坚而不痛，随处可生，由风火气郁、结滞而成。初起令人寒热往来，脉浮有表即服荆防败毒散汗之（见五卷天字号）；解表后即服连翘消毒饮（见五卷宇字号）；若系湿痰气郁凝结者，宜行气化痰，多服五香流气饮（见五卷藏字号）。兼服千金指迷丸（见五捲成字号）。服辛散之药，其核自消，若误投苦寒，必至溃破。或服药而反甚者，其势将溃，不可强消以耗其气，宜服透脓散以托之（见六卷为字号）。溃而不愈者，属气血两虚，常服益气养荣汤（见六卷生字号）。外治按生肌汇方。
●痼发
多生手足掌心及腰腿臀下伸缩动处。痛如痛风而兼漫肿，其色淡红，憎寒发热，四肢沉重，烦躁作渴，由体虚之人，感受天地不正之气而生，非由内发也。初起服万灵丹汗之（见五卷元字号），若肿仍不消，必欲作脓也，即服托里消毒散托之，兼服琥珀蜡矾丸（俱见六卷为字号）。溃后按六卷补养汇方。初肿敷冲和膏（见六卷巨字号），溃后按六卷生肌汇方。
●瘭疽
一名蛇瘴，川广烟瘴地面多有之。随处可生，初起红点，次变黑色，小者如粟，大者如李，疼痛应心。及至溃破脓如豆汁，拭净复满，愈而复发，日久应烂筋骨。初起服万灵丹汗之；次服黄连消毒饮清之（俱见五卷元字号）。溃后脾虚食少作呕者，服补中益气汤加麦冬、川连（见六卷生字号）。
外治法：初起寒热交作，即贴蟾酥饼（见五卷黄字号），次则红肿、游走不定，频涂离宫锭（见六卷巨字号），兼用一卷神灯照法。溃后按生肌汇方。
●乌癞
乌癞初起皮毛变黑，发若瘾疹，痒如虫行，手足顽麻，针刺不痛，目视物若垂丝，心常惊而妄语，凡饮食语言之时，开口则出气而鸣。初起常服蝟皮丸以消化之（见五卷岁字号），外搽黑神膏（见六卷姜字号）。
●白癞
白癞初起皮色渐变白斑，声音嘶哑，目视不明，四肢顽疼，身体大热，心烦懊憹，手足瘈瘲，背膂拘急，肉如针刺，自生息肉，瞳生白沫。初起常眼白花蛇散（见五卷岁字号）；外搽斑蝥膏（见六卷姜字号）。若便秘燥甚，宜先服醉仙散，次服通天再造散（俱见五卷岁字号）。
乌白二癞皆由恶风侵袭皮肤血分之间，火郁化血，及触犯忌害而成。俱宜常服苦参酒（见五卷岁字号），禁一切发物可愈。
●大麻风
古名疠风，发在遍身，初起麻木，次起白屑皮，兼红斑蔓延如癜，形若蛇皮，脱落成片，甚则鼻柱倒坏，发眉交脱。由毒风客于血脉而不去，积久而成。
一因风土所生。如烟瘴地面，毒疠频仍，体虚之人感受而生，故中国少有；
一因传染。如遇生疠之人不自谨避，或粪坑、路店、器物不洁，致透相传染；
一因自不调摄，洗浴乘凉，希图快意，或露卧当风，贪眠湿地，致毒风侵袭；
其因虽有三，但当随症辨其顺逆。如初起自上而下者顺，自下而上者逆，渐发可治，顿发难医。至风毒入里，化生为虫，虫蚀五脏，则表有五损，肺受病先落眉毛；肝受病面起紫泡；肾受病脚底先穿；脾受病遍身如癣；心受病先损两目。又有五死症：麻木不仁皮死也；割切不痛肉死也；溃烂无脓血死也；手足脱落筋死也；鼻梁崩塌，眼絃断裂、唇翻音哑、骨死也。五死见一，即为败恶不治之证，五损尚可调治。
内治之法：初起即服万灵丹汗之（见五卷元字号），次服神应消风散，又服追风散，常服磨风丸（俱见五卷岁字号）。但得渐减为幸，若遇损败之症，在上部者，如法服醉仙散；如在下部当服通大再造散（俱见五卷岁字号）。鼻梁塌坏，体尚强者，即换肌散；体虚但服补气泻荣汤，加研细胡桐泪（一分），炒水蛭、䐜虫、桃仁（各三枚），麝香（五釐），取末调入汤内，再煎，饭后服之，常服何首乌酒可愈（俱见五卷建字号）。
外治之法：无论始终均搽类聚祛风散并熏洗，方法俱见六卷姜字号。若牙龈出血，当煎黄连贯众汤，频频噙漱。愈后常服药酒（见五卷岁字号）。
●杨梅疮
一名广疮，因其毒出自岭南也。一名时疮，因时乖变，邪气凑袭之故也。因其缠绵不已，名棉花疮；因其夹湿，而生白泡，名天泡疮；因窠烂破烂，肉反突于外，如黄蜡色者，名曰翻花杨梅；有形如赤豆嵌在肉内，坚硬如铁，名杨梅痘；有形如风疹，不时作痒，名杨梅疹；有先起红晕，次发斑点，名杨梅斑；有叠起红圈、大小不一，二三相套，色红作痒，因食秽毒之物入肠胃而发者，名杨梅圈。其名形虽异，总不出气化、精化二因。
●气化证治
气化者传染而成，其毒稍轻，如遇生杨梅之人，鼻闻其气，或共器物，寝食或同登厕便溺，其气传流，脾肺受毒，故先从上部见之，皮肤作痒，筋骨微疼，其形小而且干。初起毒尚在表，未经入里，稍有萌动，急服透骨搜风散汗之。元气实者可服一煎散汗之，自愈（俱见五卷律字号）。
若初起失治，日久成功者，按后结毒门，循其次序分别治之。
●精化证治
精化者，欲染而成。其毒甚重，由荒淫不谨，交媾不洁，精泄之时毒气乘肝肾之虚而入于里，此为欲染。先从下部见之，筋骨多痛，或小水淋涩，疮形大而且坚。初起毒尚在里，深伏骨髓，未透肌肤，当服九龙丹，以泻骨中之毒（见五卷秋字号），毒物泻下，深埋土中，勿令传染。行泻之后，体实者多服升麻解毒汤，随症加味；体虚者多服归灵散（俱见五卷律字号）。再用苡仁、去心麦冬（各一两），土茯苓（二两），煎汤常当茶饮。前方须服至筋骨不疼，疮色淡白，内毒已解，方再服金蝉脱壳酒一料（见五卷吕字号），清除馀毒以绝其源。若初起失治，日久成功，按后结毒治法。
●杨梅附法
凡杨梅溃烂，浸淫成片，脓臭作痛者，频撒鹅黄散最效（见六卷奈字号）；
凡杨梅遍身如癞，服马齿苋膏取汗，捣膏频涂之最效（见六卷关字号）；
凡前阴等处患生杨梅，红肿溃痛者，用疳疮方频洗之（见六卷奈字号）；
凡杨梅初发，服表药时恐上攻头面者，预服护面散（见五卷吕字号）；或疮势已发于面，愈后斑痕不退者，频搽翠云散自退（见六卷奈字号）；
凡杨梅发时，家中男妇侍从之人，每日服护从丸，可免传染（见五卷吕字号）；
凡杨梅初起，头目不痛，筋骨不疼，小水通利，疮形碎小，头面稀少，口角无疮，穀道清楚，胸背独多者，顺而易治。
若先发下疳，次生便毒鱼口，再觉筋骨疼痛，而梅疮随发，色紫坚硬，手足多生，形如汤泼突起泡者，险而难治。
总之，始终调治得法，禁一切发物，轻者半载，重者一年，始痊愈。
若不遵正法医治，只图速效，强服轻粉、水银、白粉霜诸劫药，妄用熏搽哈吸诸劫方，虽快意于一时，致馀毒舍藏骨髓，日后发为杨梅结毒，轻则累及妻、子，重则腐烂损形，是集专取正法，举凡劫剂一概削除。
●杨梅结毒
因梅疮方炽时，希图速效，强服劫药，妄用劫方，一时侥倖而愈，毒藏骨髓关窍中，后乘经虚起而外攻，故又名结毒倒发。初起筋骨疼痛，随处结肿，皮色如常，及将烂时，色方红紫腐臭不堪，甚则脑顶塌陷，鼻梁损坏，穿喉蚀目，手足拘挛而成坏证。医者当循其次第，分别治之。
●结毒治法
初起结肿，筋骨疼痛，时常服搜风解毒汤，轻者可消（见五卷吕字号）。若遍身破烂，臭秽而兼筋骨疼痛，气实毒盛者，服化毒散数剂（见五卷吕字号）。
若破烂臭秽兼筋骨疼痛，毒虽盛而形气衰者，主以猪胰子汤（见五卷吕字号）。
若结毒肿块经年不消，服西圣复煎丸（见五卷吕字号）；敷冲和膏（见六卷巨字号）。
若毒攻口鼻，内者服五宝散（见五卷秋字号）；吹搽冰硼散（见六卷称字号）。
若日久鼻烂损坏，服紫金丸（见五卷调字号），外搽青蛤散（见六卷称字号）。
若咽喉腐烂臭蚀，服不二散（见五卷调字号），吹结毒灵药（见六卷龙字号）。
若毒攻巅顶，头痛如破者服天麻丸（见五卷调字号）；频吸碧云散（见六卷珠字号）。
若鼻窍闭塞不通，宜吹通鼻散（见六卷菜字号）令出黄水自通。
凡结毒筋骨疼痛，朝轻夜重，喜热手按揉者，系犯寒凉，宜先温散，方可照法施治，当服铅回散数帖（见五卷调字号）。
凡结毒瘫痪、骨疼不能动履及杨梅初起，形气虚者，皆可常服正宗新方，若溃烂臭秽常服土茯苓汤（俱见五卷吕字号）。
外治法：结毒溃烂，洗以甘草黑豆汤（见六卷冈字号）。初溃臭秽，用猪胆汁调鹅黄散频涂之（见六卷奈字号）。臭烂日久不得敛者，方可贴紫金膏（见六卷重字号），或撒红白二丹以收功（见六卷翔字号）。
总之，壮实者解毒为主，虚弱者兼补为法。详审诸证，循序调治，轻者半载，重者一年，自保万全，若妄求速效，误用劫方，后患不浅，慎之。
●赤白游风
发于肌肤，游走无定，起如云片，浮肿焮热，痛痒相兼，高累如粟，由脾肺燥热而兼表虚，腠理不密，风邪袭入，怫郁日久，与热相搏则燥热益盛而成。滞在血分则发赤也，滞在气分则发白色。初起俱服荆防败毒散汗之（见五卷天字号），赤者次服四物消风饮（见五卷调字号），白者次服补中益气汤加生首乌、殭蚕、蝉蜕、防风、芥穗（见六卷生字号），常服自愈。初起游走太速者，用磁针砭去恶血（见一卷砭法门），切猪肉片频贴之。游走缓者，只外涂真君妙贴散（见六卷号字号）。禁一切发物。
●紫白汗斑
古名癜风，紫因血滞，白因气滞，总由热体贪凉，风邪湿气侵入毛孔与气血凝滞，毛窍闭塞而成。多生两项，斑点游走蔓延成片，初无痒痛，久则微痒，初起俱服万灵丹汗之（见五卷元字号）；次常服胡麻丸清散之（见五卷调字号）。外搽陀僧散，搽后须令出汗（见六卷姜字号），常用自效。
又方，煨热生姜，切片蘸铁线粉，频搽之亦效。禁鱼腥、煎炒、动风发物。
●白驳风
自面皮项颈肉色忽然变白，状类斑点，并不痒痛，由风邪搏于皮肤，致气血失和，驳杂而成，施治宜早，若因循日久，延及遍身矣。初起服浮萍丸一料，次服苍耳膏如法调治（俱见五卷调字号）。外以山甲片刮患处，至燥痛，取白鳝鱼油日涂三次，或桂心牡蛎（等分），研末油调，频涂之。
●疠疡风
多生颈项胸腋皮肤之上，其色紫白，点点相连，亦无痛痒，较白驳而形圆，不甚漫延开大，由风热郁于皮肤，居久不散而成。初终服乌蛇散（见五卷调字号），用羊蹄草根、硫黄块，蘸醋磨铁锈刀上，取汁频涂，久用自愈。
●丹毒总括
肉中忽起赤色，状如涂丹，发无定处，有痒有痛，有大如掌者，有形如鸡冠者，有如麻豆粒者。亦有遍身起泡，遇水湿搏之，透露黄色，恍如有水在皮中则名水丹。诸书谓色赤者为赤游丹，白色者为水丹，小儿多生之，虽有乾湿痛痒之殊，夹湿风寒之别，总属心火三焦风邪而成。
●赤游丹
初起色赤而干，发热作痒，形如云片，属血分有火而兼受风也。
毒甚者服蓝叶散（见五卷阳字号）；轻者服导赤散加独活、薄荷叶、条芩、元参（见五卷日字号），甚者用砭血法（见一卷砭法门），切猪羊肉片贴之，干则再换。色重不散，敷柏叶散（见六卷李字号）。余详小儿外科。
水丹又名风丹，初起白斑，渐透黄色，光亮胀坠，破流黄水，湿烂作痛，多生腿膝间，属脾肺有热而夹湿也。宜服防己散（见五卷阳字号），外用如意金黄散，葱汁调敷（见六卷号字号）。或研油菜叶末，靛汁调涂。
冷瘼　亦起白斑，无热无痛，游走不定者，由火毒未发于肌肤，外受寒邪郁遏也，宜服乌药顺气散（见五卷阳字号），外涂冲和膏（见六卷巨字号）。或常搽生姜。
●粟疮
痛痒诸疮，皆属心火。火邪内郁，表虚之人感受风邪，袭入皮肤，风遇火化，致起粟粒，痒而色红，抓之愈痒，日久不瘥，亦耗血液，肤如蛇皮。初起服防风通圣散（见五卷黄字号）；日久血燥遇晚更痒，夜不得寝者，宜服消风散（见五卷黄字号）。若年深月久，肤如蛇皮者，常服皂角苦参丸（见五卷阳字号）。初起频涂二味拔毒散（见六卷巨字号），日久搽摩风膏、润肌膏（见六卷阙字号）。或捣杏仁（一两），再和猪油（二两），同捣如泥，绢包扎口，频频搽之。
●疥疮总括
疥有五种，总由各经蕴毒，日久生火，兼受风湿化生斯疾，或传染而生。虽属有馀之症，体虚之人亦多生之，古以便秘为实，便利为虚，然亦有虚而便秘者，如风秘则便燥，血分枯燥则便涩，不可为准。要在脉息之有力无力，疮形之色重色淡以辨之。初起脉息有力，色重便秘者，俱服防风通圣散两解之；若脉息无力色淡便利者，俱服荆防败毒散表散之（方见五卷天黄字号）。至形势已定，则无论虚实当分别治之。
乾疥　由肺金燥盛而生，皮枯而起白屑，瘙痒无度。主以消风散（见五卷黄字号）。外搽绣球丸（见六卷姜字号）。
湿疥　由脾土湿盛而生，焮肿作痛，破流黄水，甚流黑汁，常服苍术膏：切苍术片三斤，入砂锅内水煮，干则加水熬，至术无味，方滤去渣取汁，入小锅中慢火熬成膏，另加生蜜三两，入内搅匀。每挑一匙，滚汤冲化，日三服。频搽臭灵丹（见六卷姜字号）。
虫疥　由肝经风盛而成，泡色微青，瘙痒彻骨，挠不知疼。宜服芦荟丸（见五卷日字号）；频搽经效方（见六卷姜字号）。
砂疥　由心血凝滞而成，形如细砂，焮赤痒痛，抓之有水，常服犀角饮（见五卷阳字号）；初搽一扫光，溃后撒石珍散（见六卷姜海字号）。
脓窠疥　由肾经湿热者，形如豆粒，脓清淡白，便利作痒，常服秦艽丸。日久血燥，再服当归饮（见五卷阳字号）。常搽黄连膏（见六卷产字号）。亦有脾经湿盛生脓窠疥，但顶含稠脓，痛痒相兼为异。治法相同。或照湿疥治，或外敷如意金黄散（见六卷号字号）。
凡疥上体多生者风热偏盛，下体多者风湿偏盛；肥人多风湿，瘦多血热。
●癣疮总括
癣有六种：一曰乾癣，搔痒则起白屑，索然凋枯；二曰湿癣，搔痒则出黏汁，浸淫如虫行；三曰风癣，因久不愈搔则顽痹，痛痒不知；四曰牛皮癣，状如牛领皮厚而坚；五曰松皮癣，状如松皮，红白斑点，时时作痒；六曰刀癣，轮廓全无，纵横不定，六癣皆由风热湿邪侵袭皮肤，郁久：「风盛则化为虫，是以瘙痒无休也。总以杀早、渗湿、消毒之药，从外治之。轻者用搽癣三方，重者搽必效散、一扫光（俱见六卷海姜字号）。亦有脾肺风湿过盛，而兼肿痛者，内服散风苦参丸（见五卷阳字号）。
桃花癣　发于春月，初起蓓蕾，时痛时痒，或渐成细疮，多生妇人，小儿头面之上，由肺胃风热随阳气上升而成，宜服疏风清热饮（见五卷阳字号），外搽消风玉容散（见六卷海字号）。
●黄水疮
初如粟米，痒而兼痛，破流黄水，浸淫成片，随处可生，由脾胃湿热，外受风邪相搏而成。宜服升麻消毒饮（见五捲云字号），热甚者涂青蛤散；湿盛者常搽碧玉散（见六卷珠称字号）；痂厚者用油润之，切忌水洗。
●瘴疽
生在筋骨上，先黑后变青色，如拳打之状。因受山岚瘴气，伏藏筋骨之间，年月久远筋骨闷痛，始发色黑，顽如木石，其毒著附筋骨，重按方知痛处，五七日后毒势漏出，疮形浮肿，次变青色，如拳打伤，寒战似疟，头颤口偏，手足厥逆。初起外现黑色，急用砭法，令出恶血（见一卷砭法门），内服不换金正气散（见五卷阳字号）；外涂回阳玉龙膏（见六卷托里汇方）。溃后按六卷补养汇方服药。外治按六卷膏药、生肌汇方，随症选用。
●暑疖
乃因暑令受热，初发背膊，肌肤红晕，焮肿热痛无时，兼头晕目眩，口苦舌乾，心烦尿赤，肢体发热。初起服荆防败毒散，次服清热消风散（见五卷天地字号），初涂二味拔毒散，溃肿敷金黄散（见六卷号巨字号）。
●产后痈疽
妇人产后因气血经络俱虚，或因七情所伤，或因六淫所感，与瘀血相搏，发为痈疽，最为险候。此时法宜扶助根本，兼祛瘀生新为要。其痈疽当从未治。初起服生化汤，随症加减以消毒；其次夹有表邪者服清魂散，若里热秘结当服回生丹（俱见五捲云字号）。势欲溃脓者，服千金内托汤（见六卷金字号），溃后按六卷补养汇方，如法调治。药宜平和切忌峻厉，急当托里，免毒内陷。外治诸法，按六卷敷贴膏药生肌汇方。
●血风疮
发于遍身，形如粟米，瘙痒无度，抓破时津脂水，浸淫成片，令人烦躁、口渴，其痒日轻夜甚，由肝脾二经湿热，外受风邪和袭入皮肤，郁于肺经而成。初起多服消风散（见五卷黄字号），外敷雄黄解毒散（见六卷海字号）；血风日久邪入肌肤，耗血生火，瘙痒倍增，夜不得寐，心烦便燥，咽乾不渴，挠破津血者，火燥血热也，常服地黄饮（见五捲云字号）。外搽黄连膏（见六卷阙字号）。
●翻花疮
诸疮溃后胬肉自疮口突出，其形如菌，头大蒂小，愈努愈翻，虽不甚痛，误有触损，血流不住，久则虚羸。总由肝虚，怒气血燥而成。常服逍遥散（见六卷丽字号），外煅枯乌梅肉和轻粉等分筛末，频频搽之，又马齿苋烧灰存性，研末猪油调敷。
●㾦癗
初起皮肤作痒，次发扁疙瘩，形如豆瓣，堆垒成片，红晕宣肿，由汗出受风或露卧乘凉，风邪多袭，表虚之人，每易患此。如日间痒甚，常服秦艽牛蒡汤（见五捲云字号），夜间痒甚，常服当归饮（见五卷阳字号）；外用火酒浸百部草，绞取浓汁，以青布蘸汁频涂之。避风寒，禁发物自效。
●浸淫疮
经云：岁火太过，甚则身热，肌肤浸淫。仲景云：从口流向四肢者顺，从四肢流入口者逆。初生如疥，瘙痒蔓延，破津黄水，浸淫成片，由心火脾湿受风而成。初服升麻消毒饮（见五捲云字号），若抓破津血者，服消风散（见五卷黄字号）。俱搽青蛤散（见六卷称字号）。脉迟不食，黄水不止，脾散不治。
●火赤天疱
乃由心火妄动，或感暑热火邪，入肺伏结而成。初起小如芡实，或大如棋，燎浆水泡，色赤者名火赤疮；顶白根红名天泡疮。俱延遍身，焮热疼痛，未破不坚，破流毒水，津烂不臭。治法：上体多生者属风热盛，频服解毒泻心汤；下体多生者属湿热盛，频服清脾除湿饮（俱见五捲云字号）。初起未破外搽如意金黄散（见六卷号字号），已破流水，外撒石珍散（见六卷海字号）；多煎甘草汤洗净疮痂，方好上药。
●白疕疮
生遍身皮肤之上，形如疥疹，色白而痒，抓起白皮。由风邪客于皮肤，血燥不能荣养而成。初起服防风通圣散两解之（见五卷黄字号），汗下后常服搜风顺气丸（见五捲云字号）。外用猪油、杏仁（等分）捣膏，绢包搽之。重者洗以海艾汤（见六卷冈字号），常搽一扫光（见六卷姜字号）。
●漆疮
由腠理不密，感触漆气，辛热之毒，侵入皮肤而成。始发面痒而肿、抓之渐似瘾疹，传遍肢体，色红焮痛，皮破斑烂，时流脂水，甚则寒热交作，初起服化斑解毒汤（见五卷腾字号），外捣韭菜汁调三白散频涂之（见六卷海字号）。忌洗热水，食诸发物。或捣萝卜汁，常涂俱效。
●血疳
发在遍身，形如紫疥，其色红紫，痛痒无常，由风热闭塞腠理，血燥多热而成，宜常服消风散（见五卷黄字号）；常搽经效方（见六卷姜字号）。
●风疳
由风湿客于穀道而成，初起作痒，形如风癣，破流黄水，侵淫遍身，痒而微痛，宜常搽如圣膏（见六卷海字号），内服消风散（见五卷黄字号）。
●猫眼疮
一名寒疮，先生面部，次延遍身，初起形如猫眼，光彩闪烁射人，无脓无血，但不时痛痒，久则近膝，由脾经久郁湿热，忽被外寒搏结而成。常服清肌渗湿汤（见五卷腾字号），外敷真君妙贴散（见六卷号字号）。此疮宜多食鱼腥发物，以宣发内毒。
●鱼脊疮
多生筋骨之间，初起白泡，渐长渐凸，状如鱼脊，发胀缓慢，只在皮肤坚凝臖痛，破津黄水，正脓生迟，由阳气虚寒，复感湿热结滞而成。治法无论已破未破，俱用隔蒜灸法（见一卷灸法门），灸之宣通阳气，常敷真君妙贴散（见六卷号字号），多服内补十宜散（见五捲来字号）。溃得稠脓，脓色鲜者顺；若灸之不应，色暗腐烂，出臭水者逆。溃后宜服十全大补汤（见六卷水字号）。外治按六捲去腐生肌汇方。
●骨痿疮
初起色红，形如赤豆，渐大如梅，疼痛不止，坚肿不溃，内不生脓，日久延及遍身，由骨中火毒结成。内外治法，按前篇疔疮门，随症施治。
●血痣
由肝经怒火，郁血搏结而成。初起红粟，渐大如痘，焮赤光亮，触破时流鲜血，当急止之，外撒花蕊石散（见六卷师字号），血止之后，随上冰螺散（见六卷李字号），等血痣枯落，方撒月白珍珠散收功（见六卷师字号），上贴太乙膏生肌（见六卷淡字号）。已前血出甚者，服凉血地黄汤（见五卷腾字号），服数剂后主以逍遥散随症加味（见六卷丽字号）。禁厚味发物自愈。
●血箭
由心火盛，逼血从毛孔中射出如箭，宜服凉血地黄汤（见五卷腾字号），频撒桃花散（见六卷师字号）。或磨京墨，或研锅烟，涂之亦止。夏子益奇疾方：一人遍身忽然肉出如锥，痒而且痛，不能饮食者，名曰血壅，不速治必溃脓血。当以赤皮葱烧灰，滚汤泡浸，乘热淋洗；内饮豆豉汤，数次自安。凡忽然生肉刺者仿此。
一人目中白珠浑黑，毛发直竖，硬如铁条，能饮食而不语如醉者，名曰血溃，研五灵脂末，滚汤调二钱，数服自愈。
一人旧有一痣，偶抓破血出一线，七日不止，研五灵脂末频涂之方止。
●睃痛
由暴寒侵袭肌肤之中，寒郁不行，偶犯衣触或用手捺，疼痛彻心，似乎无皮之状者。研胡椒四钱，入酒壶内浸烧酒四两，烫热用软绵二块蘸酒乘热轮流湿浸熨痛处。或服五积散（见五卷黄字号）。
●痛风
凡手足或身上忽然一块肿痛，或走移他处。其色焮红，不起圆晕，参差凸起，按之滚热者，服羌活、独活、防风、秦艽、桂枝、川芎、五加皮、威灵仙、姜葱引，在下部加牛膝、苡仁，在手臂者加姜黄，绢包热盐烫之。
●冷水风
凡脚背足趾足跟等处，忽然一块作痛，不红不热者，煅红窑砖一日，安放桶内，将酒醋淬湿，以痛处悬放桶口上，盖衣被令热气蒸透次自愈。
●疮口入毒
凡疮口未敛，不自谨慎，误入皂角、驴马汗溺，一切秽污毒水，或竹木芒刺著入疮内，致焮肿疼痛彻骨者，先以温茶洗疮，拭乾，随撤金蝉散（见六卷海字号），外贴太乙膏（见六卷淡字号）。良久毒水拔出，有刺亦自出矣。
●诸疮生蛆
凡夏月诸疮溃烂腐臭，或孤单及懒隋之人，失于洗浴，积脓臭秽，苍蝇闻臭聚集，致生蛆虫。急服蝉花散，蝉蜕去头足、蛇皮火煅存性（各五钱），青黛（三钱），北细辛（二钱），共研筛末，酒调三钱，日服二次；蛆尽化水而去，蝇亦不敢近前。随煎甘草黑豆汤洗净，按六捲去腐生肌汇方治之。凡小儿痘烂生蛆亦服前药，外研寒水石末撒之。
凡疮脓忽臭，有冬月溃疮生蛆者，此系阴湿所化，宜切海参片，焙燥研末频频撒之。又方研皂矾末，薄薄撒之，数次蛆化为水。

损伤门  ***************************
●跌扑
此证有已破未破之分，亡血瘀血之别，如寻常跌扑微伤，只肌肉疼痛皮未破者，但服复元活血汤以利为度（见五卷腾字号），炒葱盐熨之；若损伤筋骨，血流不止即为亡血，急用花蕊散止其血（见六卷师字号），内服八珍汤加红花、川续断、酒炒骨碎补（见六卷水字号），日用三服。若从高跌坠，未曾损破皮肉者，内必停有瘀血，流注藏府，其人必昏沉不醒，二便秘结，急服大成汤，通利二便，其人必醒（见五卷腾字号），若便利不醒者，以人参救之。外洗和伤汤（见六卷剑字号），肿痛处敷冲和膏（见六卷巨字号）。常用通气散（见五卷腾字号），久虚照前八珍汤加味。
●杖疮
有已破未破之分，皮肉已破者勿用汤洗，以棉拭血，随取拈痛膏，遍涂伤处（见六卷咸字号），膏上盖纸，软布缚定，夏月一日，冬二日，方用葱汤蘸洗拭净，仍再敷，以肿消为度。后贴加味太乙膏（见六卷淡字号）。皮肉未破者，内服大成汤，便通自愈（见五卷腾字号）。如伤处瘀腐作痛，频涂生肌玉红膏，化腐生新（见六卷羽字号）；凡杖后骨伤作痛，常服没药丸，杖后胀痛，常服调经散（俱见五卷致字号）。预服铁布衫，可防刑杖（见五卷腾字号）。
●夹伤
夹助即挤伤也，禁用敷药、膏药及泥涂等法，恐后作痛成脓，溃难敛口也。宜预服代杖丹以护心（见五卷致字号）。凡夹后即服银珠二两，烧酒调糊涂遍伤处，再著人以手十指尖轻轻啄其足心，先觉痒，次觉疼为止，又著二人，以笔管于脚面上轻轻赶之，助通血脉。候伤处凹者突起，四围肿大为度。即服琼液散：闹羊花（拣去梗、蒂、芯、叶），洗去灰沙，晒乾、砂锅略焙研细筛末，每服五分，壮者七分，先饮醇酒至半醉，方将酒调药服下，再饮酒，至大醉为度，静卧勿语，语则发麻，对周一日方得解。此药消肿止痛甚速，壮者日服三次，弱者间日再服。次日揩去所涂银珠，只用洗杖汤（见六卷剑字号），每日浸洗三五次，仍服前药肿痛自除。亦有复受重刑，以致溃破者，外贴琼液膏（见六卷羽字号），内服代杖汤（见五卷致字号）。日久宜服八珍汤加黄耆、牛膝、续断、骨碎补，大补气血（见六卷水字号），换贴六真膏（见六卷羽字号），方可收功。
●金疮
有刀伤、斧伤、枪伤、磁锋等伤，只看伤痕深浅，轻者皮肉损破，血流不住，频撒加味桃花散以止血（方见六卷师字号）；重者筋断血飞，大脉已伤，当撒如意金刀散以止血，止而复流再撒之，以帛扎住（方见六卷师字号）。凡药渣堆厚拘痛者，涂贴陀僧膏润之（见六卷鳞字号），玉红膏亦可。
凡筋骨损伤血出甚者，初服三黄宝蜡丸（见五卷腾字号），服取汗后，方用当归、熟地、白芍、茯苓、莲肉、川续断、骨碎补（各钱半），丹皮、红花、乳香、没药、木香（各一钱），酒引。骨伤作痛，常服没药丸（见五卷致字号）。
凡皮肉损破微出血者，初服八味逍遥散（见六卷丽字号），气滞胀痛服调经散（见五卷致字号），若出血过多，面黄眼黑不可专攻瘀血，当服八珍汤加红花、续断以固根本（见六卷水字号）。一法加苏木。
凡伤重去血过多，脉见虚细沉小芤缓者生，若浮洪数大实促者死。破伤入肺者二七死，凡左胁下伤内者，少腹下伤内者，老人左股压碎者，破伤肾子者，伤处繁多者，肠全断者，肩内耳后伤透于内者，天窗、眉角、两乳上下、心坎、鸠尾、臂里跳脉、髀内、阴股及五脏六腑之俞穴，若受重伤者皆死。又脑后出髓而不能语，目睛直视，喉中沸声，口吐涎沫，两手妄举者，亦是死证，如法急治，犹可活也。
凡腹皮损破肠突于外，若其肠未断，仅伤一半者可治，急用大麦煮粥取汁温洗其肠，以桑皮尖之细绒为线，穿定针上，蘸花蕊石散（见六卷师字号），先将肠之伤口缝定，随涂鸡冠热血，再以麻油润湿其肠，轻轻凑入腹内，便以手捻住腹皮，伤口即用针穿长头发数根，将伤口之里肉，密密缝住，留外皮频撒月白珍珠散以收口（见六卷师字号）。
凡缝后切忌呼号妄动，初则少饮米汤，日渐加多，半月后方食米粥。若伤口宽大不能外缝者，只将肠口缝定，纳入腹皮，伤口多填月白珍珠散，随厚揩陀僧膏盖贴，用软帛勒住，勿令肠出，听其或合、或溃，按六卷膏药生肌汇方。但至此九死一生，服药宜八珍汤听其加减。
凡颈项刎伤，若咽喉未断，仅伤一半者，急照前法细心缝定，撒药贴膏。缝后或用鲢鱼纸包煨熟，取皮贴住疮口，收功更快，忌敷寒凉诸药。
以上二证须病家置死生于度外，医者方敢尽心施治，缝后最要保养。
●箭射
凡箭嵌入肉内，钳不出者，贴解骨丸，如法拔洗（见六卷河字号），随贴陀僧膏，日日换洗，伤口自敛（见六卷鳞字号）。服药同前。
凡箭簇入骨，钳之不出，急服整骨麻药，随外表麻药（俱见六卷河字号），如法割取，淋洗热尿，内撒花蕊石散，上贴陀僧膏（见六卷鳞、师字号）。
又如毒箭，交广蛮夷，用焦铜作箭，人若误中之，才伤皮肉便闷脓沸烂而死，急饮金汁，外亦用金汁涂之，无金汁即饮大粪汁，并外敷涂，方得解。
又有毒药煮箭，夜射虎豹，人若中弩，急取蓝靛汁一盏灌之，外用靛花频涂伤处。又方煮黑豆汤，兑猪羊热血和匀饮之，以汁敷涂亦效。
凡中毒箭解毒为主，平常箭伤调养为先。内外治法按医方便考。
●铳打
凡误被乌铳打伤，铳子在内，胀痛垂死者，急用热酒化开三宝腊丸（见五卷腾字号），服之静卧取汗，重者连服一丸，忌沾凉水冷物。
如铳子嵌在肉间者，取生鲢鱼纸包煨熟，乘热剥皮厚贴伤口，良久开看，铳子必扳露在外，用钳取之；不效再贴解骨丸（见六卷河字号）。
如铳子著骨，胀痛垂死者，当服整骨麻药，或服琼酥散，并用外敷麻药（俱见六卷河字号），令其不知胀痛，方寻向铳子处用利刀割开，以小钳取出，随蘸甘草汤洗净，撒以花蕊石散（见六卷师字号），外贴陀僧膏（见六卷鳞字号），服药同金疮。凡割取肉内诸物皆仿此条行之。
凡铜铁小物嵌在肉内者，捣烂鼠肝或土狗频涂即出，出后上药贴膏同上。
●破伤风
证有四因，总系破伤皮肉，风邪袭入经络。初起先发寒热，牙关紧急，伤口锈涩，甚则角弓反张，四肢抽搐，口吐涎沫，不省人事，当分别治之。
一因动受，凡忿争厮打，怒则气上，皮肉破伤，虽被风袭，因气内鼓，未致入里，邪尚在表，法当汗之。初起寒热拘急，口噤咬牙，脉浮无汗，先服千里奔散，或雄鼠散以取汗，次服玉真散（俱见五卷致字号）。
一因静受，凡操作和平之时，气不充鼓，偶被金石撞磕，或失足挫跌，皮肉破伤，风邪乘虚袭入于里，法宜下之。初起壮热便闭，四肢抽搐，心烦惊惕，脉数有力者，用江鳔丸，如法服之，以愈为度（见五卷致字号）。
一因惊受，凡目触异物，耳闻异声，心慌足乱之时，或偶跌扑或犯金石，皮肉破伤，盖惊则气陷，突被伤损，风随气虚直陷于阴，其症贵乎早治。初起身凉自汗，伤处反见平塌，甚则神昏不语，撮口缩舌，急服玉真散（见五卷致字号）。若昏死，心头尚温者，连进三服可活（见五卷致字号）。
已上三因，亦有邪在半表半里者，法宜和解。如寒热抽搐，脉洪无汗者，宜服羌麻汤；若头汗多出，只身无汗，不可发汗，但服榆丁散；若自汗不止，尿赤粪燥者，宜服大芎黄汤；又有夹表太过，脏腑虽和，自汗不止者，宜服归防饮；如发表之后，表热不退者，宜服小芎黄汤；如攻里之后，里热不除者，宜服栝石散；若破伤时血出过多，不可再汗，但服当归地黄饮（诸方见五卷致雨字号）。
按：刘完素只论三阳经汗下和三法，而不论三阴证治者，盖风邪传入阴经其症已危，如腹满自利，口燥咽乾，舌卷囊缩等症，皆无可生之法，故刘公置而不论也。然此条当与大方脉中风门合考。
一因溃疮受风，凡疮溃未合，风邪乘虚侵入疮口，先从疮口四围起锈，如粟堆累作痒，重则牙噤项软下视，筋脉牵强，不宜发汗，若误汗之，令成痉风。常服参归养荣汤以固根本，风邪自定。若手足战掉不已者，兼服朱砂指甲散；若痰盛抽搐身凉者，兼服黑花蛇散（俱见五卷雨字号）。凡破伤风角弓反张，牙关紧急，用酒和童便烫热调玉真散服之最妙（见五卷致字号）。风盛者研蝎尾七枚，热酒调服自解。
〔外治总括〕
凡皮肉破伤在一二日内被风袭者，可用灸法，令其出汗，风邪自解（见一卷灸法门）。若日数已多，禁用灸法。多取绵羊尾油煮微热，用绢包扎乘热熨破伤处，冷则再换，拔尽风邪，未尽者次日再熨。兼用漱口水洗净常敷玉真散（见五卷致字号）。重者用酒壶拔法，见后疯狗咬伤。
●发痉
痉证似乎破伤风，但身热面赤，目脉赤，独头摇，足寒背强，卒然口噤，伤口不起锈涩为异耳。在平常则分有汗为柔痉，无汗为刚痉以施治。若系皮肉破伤，出血过多者，是亡血成痉，法当补虚，用十全大补汤加钩藤、天麻、殭蚕、栀仁常服之（见六卷水字号）。倘误作风痉汗之危矣。
桂枝补血汤，通治产后金疮跌打损伤，血出过多，风袭成痉，及破伤风因惊受者。桂枝、蜜黄耆、酒洗白芍（各三钱），当归、炙甘草、生姜（各二钱），枣引。
●冻疮
由触犯严寒之气，气血凝结，皮肉著冻，僵肿木硬，不知痛痒，忌用火烘。治法初起即向肿硬处垫衣搓揉，先令气血活动，次用凉水频频蘸洗，揉至觉热，僵木渐散，通活如故则已。若日久冻僵，疙瘩不散者，用冰一块，将绢包裹，溻放僵木处，以疙瘩化尽为度。此冷以治冷，从治之法也。凡冻疮初起，不遵前法施治，妄用火烤汤泡，或棉裹艾灸，或敷辛热药，必致肉死损形，轻则溃烂难敛，重则骨脱筋连。法当洗和伤汤（见六卷剑字号）。然后将败筋剪去，免使侵坏好肉，随撒桃花散（见六卷师字号），内服人参养荣汤（见六卷生字号）。若经年顽硬不消，当于六月初六、十六、廿六，捣独头蒜，敷冻疮上，向日晒乾，以后勿著生水，三次必消。
●汤火伤
此系好肉暴受汤泼火烧，皮肤焮痛，外起燎泡，当即挑破放出毒水为妙。汤火所伤虽属外因，然轻者易治，重者须防热毒攻里，令人烦躁作呕，便秘，甚则神昏闷绝。初被伤时用冷酒一盅，无意中对患者头面胸前含酒一喷，令其吃惊，其气必一吸一呵，则内之热毒随呵而出矣。倘仍作烦闷者，取童便烫热灌之。伤重破烂初涂清凉膏，解毒止痛，免致臭腐；次贴罂粟膏，日换二次（俱见六卷咸字号）。倘欲生脓时，常换贴黄连膏（见六卷阙字号）。脓成煎甘草汤溻洗，上撒月白珍珠散（见六卷师字号）。初起火毒攻里，内服四顺清凉饮，令二便通利，火毒方解（见五卷元字号）。首尾忌用凉水、井泥、冷药、生油浸溻伤处，恐热毒伏于内，寒滞束于外，致令神昏便秘，抬肩气喘，皮肉臭烂，多致不救。禁一切发物，间服清凉药。
凡花炮、火药、燎伤，微被汤火铜铁烫伤，只用如意金黄散（见六卷号字号），重者照前法。又方，老松树皮一两，佗僧五钱，研末、麻油调涂，甚效。
附法：北地专烧石煤，其烟有毒，人若中之卒然昏死，当移向寒凉之处，冻之即解，若误用姜汤灌之，反助邪强矣。
●铁针入肉
针无孔者入肉不动，有孔者则随气走散，若走向心窝胸膛者杀人。急用乌鸦翎毛炙焦黄色，研末、筛细，酒调每服一二钱；外取车脂辇油，不拘多少，研如膏，调慈石末摊纸上如钱大，贴针入之处，每日换二次，针自出。
●诸刺入肉
凡竹木诸刺刺入肉中，软浅者用针拔出，硬深者捣烂蝼蛄，俗名土狗，涂贴伤处，良久刺自拔出，随撒热尿淋伤口内，涂桃花散（方见六卷师字号）。如刺已拔出，内仍作痛者，再捣蝼蛄涂痛处，或反作痒则愈。
●误吞铁针
此症无药可治，宜取癞头蛤蟆数个，将头剁去，倒垂流血以碗接得杯许，乘热灌入喉中，静卧良久，针自软曲连吐而出。又方，取旧苕篱笆煅枯存性，筛研细末，酒调每服三钱。又方研细磁石，水调糊仰卧嚥下。
●误吞诸物
误吞铜钱，多食荸荠、山慈菇、饴糖、油菜、或自化或从大便出。
误吞金钱，梗于肠胃不能转送者，多食青菜、猪油、肥肉自然送出大肠。
误吞头发，绕喉不出者，取乱发烧灰存性，研末，白汤每下一钱，数次化。
误吞蚂蝗，取新黄土温水调汁，频频饱服，或吐或下泻，蝗闻土气自随出。
误吞蚯蚓，及中蚓毒，内胀外肿，腹中蚓鸣，常服盐汤，外洗盐汤自化。
误吞毒虫，舌胀满口，目赤腹痛，四肢青冷者，取鸡冠热血服之，倘得吐利，随服黄连解毒汤，研蒲黄末搽其舌。余见中毒门。
●诸物哽喉
凡诸物卡在咽喉，急以温水半盏，兑桐油一匙，搅匀，用鹅翎蘸油频频扫探喉间，令作大吐，其物自出，方煎甘草汤漱解油毒，伤者吹冰硼散。此由咽物急迫，致哽咽喉，急吐为妙。若重者失治，久则咽喉腐溃，愈不得出，倘误服凉药以败其脾，饮食不下，胃气饿倒，则难活矣。
鱼骨哽喉，取水中鸭倒挂垂涎，以碗接取，令患者仰卧频频灌之自化。又方，多食橄榄，如无鲜者以核磨汁，多服亦效。又方，取鸬鷀脚，或水獭掌，煮汁频频咽之。凡骨哽贵乎早治。
兽骨哽喉，将狗倒吊接口中之涎，仰卧频频灌之，骨自消化。又方，虎牙磨水咽之。或研硼砂，井水调糊徐徐咽之。或醋煎威灵仙汁，兑砂糖频频咽之。凡服药切忌寒凉。
鸡骨哽喉　捣烂野苎根如龙眼大，煎鸡汤调成糊，频频嚥下，若哽鱼骨当用鱼汤化服。凡咽喉肿烂，只可用冰硼散吹之（见六卷称字号）。
●疯狗咬伤
狗因五脏受毒而成疯犬，故被其咬者九死一生。初被咬时，即向无风处挤出恶血，乾者则用针砭血，俱用拔法。取撮口小砂罐二个，各盛多半罐烧酒，先以一罐安炭火上令滚至声，倾去酒，即把罐口合在伤口吸住，俟拔出污黑血水，满则自落。再将次罐如法煎滚，轮流拔尽毒水，随撒热尿淋洗，涂以玉真散（见五卷致字号。重者次日再灸（法见后条）。拔后即服扶危散逐之。若毒物血片堵塞茎中，致小水涩滞若淋者，即服琥珀碧玉散通利之（俱见五卷雨字号）。伤重肿痛者，次日再灸之，取核桃壳半边以人粪填满罨在咬处，上点艾壮，灸令壳焦粪干，再易再灸，以百壮为度。俗用姜蒜片列艾灸七壮亦妙。灸后唾津调玉真散敷之，遵依后法保养。
微伤毒轻者，初咬时挤去恶血，热尿淋洗，随敷追风散，再用内服方，如法服之（俱见六卷咸字号），或兼灸法。凡被咬者顶心若有红发，速当拔去。一方豆豉研末，香油调成丸如弹子大，常常揩搽咬处，掐开看丸内若有狗毛茸茸然，此毒气已出矣。
始终禁忌：终身忌食狗肉、蚕蛹、赤小豆。百日戒饮酒及房劳，忌见孝服，恶闻锣声，禁发物煎炒，辛热毒物。常服食杏仁以防馀毒。
若治迟，大毒攻心，烦乱腹胀，口吐白沫者，研碎虎头骨、虎牙、虎胫，酒调二钱常服，倘发狂叫声如犬声，眼睛露白及始终犯禁忌者，不治。
●平常犬咬
立用盐汤或热童便淋洗，拭净血水，捣烂葱白敷之，或嚼烂杏仁敷之，或常涂白砂糖。或煅虎骨末敷贴。或烧牛粪存性研末，麻油调敷。
●人口咬伤
人之牙齿因食炙煿，蕴热积毒，故被咬者肿痛臭烂，异于寻常。初咬时用热童便洗去污血，研蟾酥丸涂之（见五卷黄字号），上贴万应膏（见六卷淡字号）。俗方洗后涂以大粪，或敷人中黄，或敷熟石膏末。若初咬失治，发肿溃烂，用热童便洗净，点桐油纸燃重拔恶水，照前涂药、贴膏。俟肿消时，浓煎甘草汤，日洗一次，换贴生肌玉红膏（见六卷羽字号）。
附缀法　凡耳鼻被人物咬落，或刀砍断者，服此缀之。取人油发入阳城罐内，以盐泥固济煅研筛末。急将所脱之耳鼻蘸末，安缀故处，以软绢缚定，戒勿移动，半月如故。金毛狗脊、花蜘蛛窠皆能缀接皮肉，凡筋砍断，捣旋覆花根，取汁滴入，外敷其滓，半月勿开，其筋自续。
●诸兽咬伤
驴马咬伤　即用童便洗净，嚼烂生尖栗子敷之。若失治，毒气攻里，心烦呕闷者，马齿苋汤频服。将马鞭梢，及牵牛煅灰存性，猪油调敷。
虎豹咬伤　或熊罴豺狼爪牙伤人皮肉，致发毒疮者。多煎葛根浓汤时时浸洗，内服二三锺。又搓青布大燃条，蘸桐油，点放竹筒中熏遍伤口，拔出毒水，嚼烂生栗子敷之。或煮新鲜生铁，溻熨肿处。
●蛇虫咬伤
恶蛇咬伤　初被咬时用热汤和米醋俱服一二杯，使气不随血走散，急以长麻扎定伤处两头，勿令过节，捣烂大蒜铺平伤处，列艾炷灸至肉内知热为度。预研细五灵脂一两，明雄黄五钱，筛末，酒调服三钱，酒调敷伤处。又方，白矾、甘草、雄黄等分研末，冷水调服三钱。
凡手足被蛇咬者，即用苎麻绳缚住伤口上下，使毒不过节，随以伤处浸粪汁，雄黄末酒调敷。又方，研贝母末，酒服五钱，再饮酒至醉，良久酒自伤日化水流出，候水出尽，随取药渣敷贴伤口，垂死者可活。
蜈蚣咬伤　初被咬时以盐汤洗净，取雄鸡倒挂，频以手指蘸鸡口之涎涂数次，其痛自止。又方，取多人耳塞，唾津调作饼子贴之。或用油发和松毛、鸡毛、烧浓烟熏出黄水自愈。或涂鸡血、大粪、蜗牛膏。
蝎螫蚕咬　蝎子北路多有之，以钳螫人，其痛无敌，急取大蜗牛捣膏涂之，其痛立止。或刺鸡冠血涂之。或将螫处挤去毒汁，贴万应膏。
凡风蚕、角蚕，咬人有毒，捣烂苎麻根，取自然汁频涂自愈。
花蜘蛛咬　一人早行被草中花蜘蛛咬伤，又经露水浸渍，致令伤处似癞非癞，久则腹肿舌胀，目中出丝，一医审其端因，用秦艽煎汤兑酒，日服三次，外研明雄黄、白矾末，猪油调敷，服秦艽斤许方愈。
凡蜘蛛、壁虎初咬时即用盐汤溻洗，随搽枯矾末自愈。
蚯蚓咬伤　凡坐卧湿地或被蚓咬，或被蚓吹，初不自觉，日久毒传入里，鬚眉脱落，夜静蚓鸣于腹中。日服盐汤三次，常用盐汤浸洗身体。
●蠼螋尿射　蓑衣虫在壁间，人误触之则以尿射人，令起燎浆水泡，痛如火烙，初如饭屑，次大如豆，嚼茶叶涂洗，或敷扁豆叶，或涂鹿角汁、梨汁。
●射工刺伤
凡树间杂色毛虫、屋上瓦刺，人误触之，放毛射人，初痒次痛，势如火燎，日久则外痒内痛，其毛在内，溃烂肌肉。治法，豆豉一合以麻油润透，捣膏敷贴，少时觉痒，拔出虫毛，方去豆豉，煎白芷汤洗净，用海螵蛸研末，频频撒之。初起嚼烂豆豉涂之，其毛立出。
●百虫入耳
如蝇蚊入耳，即滴入麻油数滴，即死，然后取出。蚰蜒入耳，驴乳灌入立化，或以肉炙香，置放耳旁，闻香自出。凡虫蚁夜间暗入耳中，勿惊慌响叫，逼虫内攻，只独坐点灯对耳窍，见光自出。
●马汗入疮
溃疮未合误沾马汗，四旁忽肿，焮痛紫黑，急用磁针当肿处，砭出紫血，拭净，嚼烂乌梅肉涂之。若发热烦闷，恐毒入腹，以致不救，急用醇酒煎马齿苋二两，令饮至醉必解。或再服荆防败毒散。
●驴涎入疮
其症与上相同，用冬瓜去粉取皮晒乾研末，麻油调敷，或煎冬瓜皮汤绵蘸溻洗之。内服酒煎马齿苋汤。

婴儿外科  ***************************
●赤游丹毒
由胎毒所致，欲发之时身热啼叫，惊搐不宁，次生红晕，由小渐大，其色如丹，游走不定。先起背腹，流散四肢者顺；先起四肢，流入胸腹者逆。因初生后，频洗热水、火烘衣被，触动内毒而成。初起用砭法（见一卷砭法门），砭后切猪羊肉片贴之，肉乾再换肉贴。俟肉片不干，方敷如意金黄散（见六卷号字号），砭出血色红者轻，紫者重，黑者死。后诸仿此。
初起内服大连翘饮，母子同服，次服消毒犀角饮（俱见五卷雨字号）。若烦躁便秘，唇焦面赤者，当服五福化毒丹（见五卷露字号）。若失治毒气入里，腹胀硬痛，声音嘶哑，吮乳不得下咽者，急服紫雪散（见五卷露字号）。
●滞热丹毒
初起形若赤游，但游走稍缓，乃因乳食过多，不能运化，蕴热于外，故外达肌表，发热面赤，口酸作渴，舌起黄苔。重者治同赤游丹，轻者可常服保和丸。若唇焦便秘，滞热盛者，服一捻金下之。下后丹毒仍作者，服犀角饮（俱见五卷露结字号）。
●胎惊丹毒
由孕毒受惊，传袭于胎，儿生百日内眼胞忽起红晕，面色青暗，烦热夜啼。伏热既久，发见于外，面如胭脂，叠起红点，时出时没，延及颈项，次发丹毒。初起用四圣汤洗其目（见六卷剑字号）；初起服药同上赤游丹。
若惊丹延及胸乳，痰喘抽搐，此为火毒攻里，防变惊风，先服百解散汗之，次服五和汤利之（俱见五卷露字号）。研灶心土、葱汁调糊，频涂丹上。
●水痘
水痘发于脾肺二经，由湿热而成也。初起与大痘相似，面赤身红，眼光如水，咳嗽喷嚏，唾滋稠黏。身热二三日始出。其形尖圆而大，内含清水，易胀易靥，不作脓浆。初起服荆防败毒散疏散风湿（见五卷天字号）；次服加味导赤散，消除湿热，生地、木通、甘草梢、赤茯苓、滑石末、炒黄连、去心麦冬、连翘、灯心引，煎服。集成曰，水痘前后宜服小麦汤：地骨皮、滑石末、甘草梢、葶苈子、羌活、北沙参、酒炒知母、小麦引，便秘加酒炒大黄。水痘形如水泡，皮薄痂结，心无圆晕，不似丹毒根脚红肿时隐时现也。
●胎瘤
由胎前孕母积热蕴于胎中，兼瘀血滞结而成。多生儿头及胸乳之间。初如李核，渐大如馒，色紫微硬，漫肿略疼，生下即有者，待满月后针之。月后生者，俟脓熟透针之（按一卷针法门）。初起服五福化毒丹（见五卷露字号）。外贴黄连膏（见六卷阙字号）。脓熟针之放出脓汁，常贴生肌玉红膏（见六卷羽字号）。
●红丝瘤
发无定处，由小渐大，皮色带红，中含血丝，或自溃烂。治法虽同胎瘤，但此证由先天肾中伏火，精有血丝，以气相传而生，终变火证，难以收功不治。
●胎[liǎn]
一名奶癣，生头颈眉端，痒起白屑，形如疥癣。由胎中血热，落草受风而成。初系乾癣，若误用热水烫洗，致皮肤起粟，瘙痒无度，黄水浸淫，延及遍身，即成湿癣。俱服消风导赤汤。若皮肤火热，红晕成片，游走如丹者，兼服五福化毒丹（俱见五卷露字号）。乾癣燥痒，常涂润肌膏（见六卷阙字号）。湿癣瘙痒常涂二神膏（见六卷羽字号），痒甚涂乌云膏（见六卷河字号）。
●胎风
胎风、胎赤二证相同，小儿初生身热皮红，状如汤泼火烧，由孕母过食辛热厚味，致儿脾胃蕴热，初宜多服清胃散（见五卷日字号），母子同服。外皮焮赤，水调熟石膏末，频频涂之。不焮赤者涂糯米粉，或搽水粉。若儿大能食米面，身热皮红者，系府热内蒸，湿气外乘之故，即名玉烂疮，内服加味导赤散，见前水痘。外搽如意金黄散（见六卷号字号）。若已溃烂宜撒鹅黄散（见六卷奈字号）。
●葡萄疫
因感受疫疠之气，郁于皮肤凝结而成。大小青紫斑点，状若葡萄，发于头身腿胫居多，甚则毒邪攻胃，牙龈腐烂，臭腥出血，形似牙疳，而青紫斑点其色反淡，久则令儿虚羸。初起服羚羊角散，日久体虚服胃脾汤（俱见五卷露字号）。牙龈腐臭，常搽非疳散（见六卷咸字号）。
●脐突　脐疮
儿脐赤肿虚大，由孕母失调，儿在胞胎受母积热，初生之时儿脐突出，宜清母子之热，脐外不必敷治，免热攻里。治法详见幼科一卷。
若十日半月儿脐忽然突肿如吹，色不红赤，捻动微响，或惊悸而多啼，宜服白芍汤（见五卷结字号）。外敷朴硝散（见六卷咸字号）。
凡水湿伤脐，脐中生疮，久而不愈，致风邪外袭，或发抽搐，或变风痫，初宜烧草纸灰，频敷脐上，久则加煅龙骨末，或加枯矾末少许。
●阴肿
古名脱囊，由久坐阴湿之地，寒气凝结而成，或因怒叫气闭，结聚于下。宜服桃仁丸（见五卷结字号），敷冲和膏（方见六卷巨字号）。
一有寒气客于肝肾，阴囊肿痛，腹痛冷汗，牵引二子，缩入腹中，痛止方出，此名内吊。宜服乌梅散，再服匀气散（俱见五卷结字号）。
一有阴茎缩入少腹不痛者，或只阴囊肿大，光亮不燥不疼，此皆肝肾气虚，均煎橘核汤调服匀气散（见结字号）。缩阴证见大方脉。
一有阴囊肿痛，四肢皆浮，二便秘结者，此因膀胱积热，风湿相乘也。宜服白丑散（见五卷结字号），外敷立消散（见六卷咸字号）。肾囊风见三卷。
凡女儿阴器肿胀痛者，心热相传也。内服制白术、茯苓、泽泻、猪苓、车前子、苡仁、木通各一钱，肉桂五分，煎服。外敷立消散（见六卷咸字号）。
●脱肛诸证
小儿清气下陷，脱肛于外，阳虚自汗，懒言食少，脉洪而虚者，宜服补中益气汤（见六卷生字号）。若虚寒脱肛，脉必沉细，四肢稍冷，面色青黄，唇口淡白，及久脱肠滑者，用蜜耆、蜜炙粟壳、面煨诃子、肉豆蔻、木香、炒白芍、当归、炙白术、人参、炙甘草、桂心、乌梅引煎服数剂；外洗葱汤，用软绵轻轻揉入。一有湿热郁结，脱肛于外，肿硬疼痛者，用制苍术、防风、赤茯苓、赤芍、天花粉、炒枯芩、生地、苦参、槐米、芥穗、葱白煎服；外敷蟠龙散（见六卷咸字号）。一有生脏毒，肛门翻出者，当服脏连丸（见五卷收字号），外治俱用五倍子、葱头、朴硝煎汤，熏洗肿处，拭净涂以坎宫锭（见六卷巨字号）。一方，取龟头或鳖头烧灰存性，筛细麻油调涂。余法见三卷痔疮门。
一有虫蚀肛门常作痒者，下唇内必生小白疮，耳前后必结有小核，当服芦芥丸（见五卷日字号），研雄黄、五倍子、白矾末频搽肛门。
●遗毒
有因禀受，父母先患杨梅、后结胎元，致儿生色赤无皮，九窍斑烂，必死。有因染受，先已结胎，父母后染梅毒，毒气传胎，或食炙煿，或服春药，肆行交接，欲火传胎，致儿生后囟门坑凹，肌肤之上先出红点，次发斑烂，甚者毒攻口角、耳、鼻、眼眶及前阴穀道，破烂臭秽。初起研人中黄末煎土茯苓汤，每调五分，日服三次；外磨紫金锭频涂肿处（见五卷张字号）。
若已破烂，常搽鹅黄散（见六卷奈字号），或蜜炙黄柏研细，麻油调搽。用前方法颇见效者，方服升麻解毒汤；弱者服归灵散（见五卷律字号），倘毒盛气微，日夜多啼，不吃乳者不治。所有诸症另详幼科。

外科医方便考  ***************************
外科方法内治外治通计八百有奇，其方法独用者少，兼用者居多，诸家每将独用者录入本证之下，于所兼用者绕载见某部某证。窃以外科证候千馀，方法星罗棋布，仓猝之际苦难搜寻，兹特荟萃全书，分门别类另纂医方二卷，编成字号，以便推考。至于论列诸条，则首绘图形，次详脉症，所有应用方法只载汤头，随注明此方法见某卷某字号，循次序求之可应手而得，皆免东翻西揭之累云。
《金鉴》曰：凡治痈疽当在初起七日之前，审的阴阳表里寒热虚实，或汗或下，或清解或温散，用药得当，毒可内消，免成脓为妙；若已成脓，法宜内托。


卷之五·肿疡初起  ——————————————————————————————————————————————————————————————————————————————————————————

发表、攻里、清热、解毒、温中、散寒汇方  ***************************
（发表、攻里、清热、解毒、温中、散寒汇方）

天字号  ***************************
●荆防败毒散　治痈疽疮疡癍疹诸毒初起，焮肿，憎寒壮热，头痛背强，脉浮或兼洪弦用此汗之。
芥穗　防风　羌活　独活　柴胡　前胡　枳壳　桔梗　川芎　茯苓（各一钱）　甘草　薄荷（各五分）　生姜　葱白引　或加银花、连翘。
●内疏黄连汤　治痈疽阳毒在里，初起发热，便秘，唇焦、舌乾，烦渴呕哕，脉实大有力者，用此下之。
黄连　连翘　薄荷　栀子　条芩　白芍　当归　桔梗　槟榔（各一钱）　木香　甘草（各五分）　大黄（二钱）　煎服时兑白蜜（一匙）
●神授卫生汤　治痈疽发背，疔疮，丹毒，瘰疬，流注，顽恶诸疮，焮肿赤痛，脉浮而数，用此表里兼治。
羌活　金银花　天花粉　当归尾　皂角刺　甘草节（各一钱）　煅石决明　炙穿山甲　沉香　乳香　红花　白芷　连翘　防风（各六分）　酒炒大黄（二钱）　脉虚便利去此。病在上部先服药后饮酒升之，病在下部先饮酒后服药以行之，后诸仿此。
●双解复生散　治痈疽发背诸般肿毒初起，恶寒发热，四肢拘急，内热烦渴，便秘，用此发表攻里。
芥穗　防风　白芷　川芎　麻黄　黄耆　甘草　栀仁（各六分）　连翘　金银花　羌活　薄荷　当归　白芍　炙术　沙参　滑石末（各一钱）　大黄　芒硝（各二钱）　表重姜葱引，里甚白蜜引，服取汗下。
●仙方活命饮　治痈疽肿毒，不论阴阳，初起服之即消，已成服之易溃，散瘀消肿，化脓生肌圣药。
银花（三钱）　去白陈皮　酒洗当归（各钱半）　甘草节　防风　贝母　白芷　花粉　乳香（各一钱）　没药　皂刺　炙山甲（各五分）　酒兑煎。毒在上部饱饭服，在下者空心服，服后宜饮酒，忌酸辛发物。
●内消散　治痈疽发背，对口疔毒，乳痈诸疮，初肿服此使毒内化从小便出，疮势大者虽不全消，亦可转轻。
知母　贝母　金银花　天花粉　白芨　皂刺　炙山甲　制半夏　净乳香（各一钱）
酒兑煎服。服后捣烂药渣加蜜调涂肿处，一宿必消，重者再服再敷。

地字号  ***************************
●清热消风散　治诸疮已成未成之际，外无恶寒表证，内无便秘烦渴里证，只高肿焮痛红硬有头者，用此清解之。
防风　条芩　当归　川芎　白芍　银花　花粉　甘草　连翘　红花　柴胡　陈皮　皂刺　炙苍术　生黄耆（等分）
煎服。
●回阳三建汤　治痈疽诸发，初起不红热，不肿痛，坚如顽石，硬若牛皮，色似土朱，粟顶多孔，孔或流血，根脚平散，软陷无脓，皮肉不腐，身凉脉细用此温散之。
人参　附子　当归　川芎　黄耆　枸杞　枣皮　茯苓　陈皮（各一钱）　红花　紫草　厚朴　甘草　独活　苍术　木香（各五分）　皂角根白皮（二钱）　煨姜引
酒兑煎服。用厚绵盖覆疮上，常要温暖，宜灸不宜针。
●竹叶黄耆汤　治痈疽疔毒诸疮，表里夹热，口乾大渴者。
沙参　生耆　条芩　甘草　当归　川芎　法半夏　麦冬　白芍　竹叶（各一钱）　生地　石膏末（各二钱）
●乳香黄耆散　治诸肿毒疼痛难忍，气虚不能胜毒者，服此未成即消，已成即溃，不用刀针，恶肉自脱，并治跌打损伤。
人参　黄耆　当归　炒芍　川芎　熟地　甘草　陈皮　蜜炙粟壳（各一钱）　乳香　没药（各五分）　日二服
●双解贵金丸　治背疽诸毒，初起坚硬，木闷便秘，脉沉实。
大黄（两半）　白芷（一两）
共研极细，水糊丸绿豆大，每用三四钱。酒煎葱头三个取汤送下，盖被静卧，取汗良久，大便行一二次方效。老弱人减半服。
●黍米寸金丹　治痈疽、发背、附骨肿毒，初起憎寒壮热、肢体沉重、暴中急证，老幼皆可服。
麝香（五分）　蟾酥　硇砂（各二钱）　乳香　没药　雄黄　狗宝　轻粉　乌金石（各一钱）　水银粉　黄蜡（各三钱）　干鲤鱼胆（三个）　干狗胆（一个）　麻雀屎（四十九粒）　酥炙蜈蚣（一条）　人乳（一合）
先将诸药共研极细，次把黄蜡、人乳熬成糊，和药为丸绿豆大，轻者三丸，重者五丸，葱汤送下，被盖卧取汗，汗后要禁风。
以上十二方，主治痈疽初起，七日之前听其随症选用。
以下诸方皆循上、中、下部次序，听其推考。

元字号  ***************************
●黄连消毒饮　通治痈疽初起，红肿焮痛，壮热恶寒，烦渴便秘，六脉洪数。
羌活　独活　防己　防风　连翘　甘草　条芩　黄柏　藁本　桔梗　陈皮　苏木　泽泄　沙参　知母（各五分）　生耆（二钱）　生地　归尾　黄连（各一钱）
空心温服。
●黄连解毒汤　通治痈疽赤肿焮痛，表里热盛，口燥咽乾、心烦饮冷，脉实。
黄连　川柏　条芩　栀子（等分）　或加炒研牛蒡　连翘　灯心
煎服。
●柴胡清肝汤　治手足少阳初患痈疽瘰疬。
柴胡　生地　赤芍　炒牛蒡子（各钱半）　当归　连翘（各二钱）　川芎　条芩　栀子　花粉　防风　甘草（各一钱）
●柴胡葛根汤　治肿疡初起，焮痛寒热，胃经风热内发者。
柴胡　葛根　花　粉　条芩　熟石膏（各钱半）　炒研牛蒡　甘草　桔梗　连翘（各一钱）　升麻（五分）
●四顺清凉饮　治肿疡七日之内，焮肿痛甚，疮热色赤，往来寒热，口渴便秘，胃经热实者。
羌活　防风　栀仁　连翘　赤芍　甘草　当归　炒研牛子（各一钱）　大黄（二钱）　灯心引
●保安万灵丹　治痈疽、疔毒、附骨、流注、风寒湿痹及鹤膝风，左瘫右痪，半身不遂，口眼喎斜，遍身走痛，步履艰辛，头风疝气，破伤风，牙关噤急，感冒病，壮热憎寒，服之俱效。
制苍术（八两）　制何首乌　金钗石斛　北细辛　炮川乌　全蝎　天麻　麻黄　炙草　当归　川芎　荆芥穗　防风　羌活（各一两）　明雄黄（六钱）
研极细，蜜丸每重三钱，朱砂滚衣。痈疽感冒，初起表重者葱白九寸煎汁，化服一丸，被盖卧取大汗，听自收，切忌露风；无表者白汤化服；老人小儿只服半丸。疮毒初起，服此立消，将成者易肿易溃，伤寒、中风、感冒、瘟疫初起，服此邪从汗解。
●麦灵丹　治痈疽肿毒，疔疮回里，烦闷神昏，妇人初发乳证，小儿痘后馀毒，一切暴肿。
鲜蟾酥（三钱）　黑蜘蛛（二十一只）　尖鼠粪（一钱）　灰面（六两）
共研极匀，用菊花熬成膏，布绞去渣，糊药捻为麦子状，阴乾，每服七丸。小儿五丸，上部白汤送下，下部酒送下。

黄字号  ***************************
●防风通圣散　凡痈疽肿毒，癍疹诸疮，表里俱实者，服此汗下兼行。
防风　荆芥穗　连翘　薄荷　麻黄　川芎　当归　白芍　炙术　芒硝　煨大黄　炒栀仁（各五分）　条芩　桔梗　甘草　石膏末（各一钱）　滑石末（三钱）　姜葱引
便利去硝、黄名双解散。自汗去麻黄加桂枝。涎嗽加法半夏。
●五积散　通治阴阳表里。
当归　川芎　白芍　茯苓　白芷　陈皮　枳壳　桔梗　制苍术　炒厚朴（各一钱）　麻黄　桂枝　甘草　法半夏　乾姜（各五分）　葱白引
●蟾酥丸　治疔疮、发背、脑疽、乳痈、附骨、臀腿等疽。凡顽恶不痛、麻木、呕逆，毒不起发者，服此即起发，不痛者即痛，痛甚者即止，未成者立消，已成者立溃，醒昏愦，定呕吐，疔毒门之主方。
明雄黄（二钱）　朱砂（三钱）　轻粉（五分）　煅红寒水石　铜绿　枯矾　胆矾　乳香　没药　麝香（各一钱）
各研极细，端午日每味称准，入乳钵内擂匀，听用。次用酒化开蟾酥（二钱），取蜗牛（二十一个），入大钵内同捣成膏，方和药末捣捻极匀，搓丸绿豆大，阴乾磁瓶收住。每服三丸，先令病人嚼烂葱白五寸，吐于掌中，分裹三丸，热酒一盅将葱丸作三次送下。被盖静卧良久，汗出方效。汗后恶风甚者如法再服三丸。酒润湿捻作薄饼敷疔毒诸疮。
●凉膈散　治痈疽，癍疹，头目口疮，烦渴便秘，上中二焦火盛，脉实。
连翘（三钱）　酒浸大黄　炒芩　甘草　芒硝（各钱半）　栀仁　薄荷　竹叶（各八分）　生蜜引。
●消风散　治风盛燥痒、阳明湿热内发者。
荆芥穗　防风　当归　生地　制苍术　胡麻仁　炒牛子　熟石膏　桔梗　苦参　蝉蜕　知母　甘草
等分煎服。
●神应养真丹　治风盛燥血，毛发脱落，痒如虫行。
羌活　天麻　菟丝子　木瓜　当归　白芍　川芎　炙焦地黄
等分研末，蜜为小丸，盐汤或酒每下三钱。
●祛风换肌丸　治风邪郁久，燥血作痒，抓起白屑。
胡麻仁　制苍术　石昌蒲　苦参　牛膝　天花粉　威灵仙　制何首乌（各二两）　归身　川芎　甘草（各两半）
共研极细，酒糊小丸白汤送下三钱，日三服。

宇字号  ***************************
●犀角升麻汤　丸服亦可，治肿疡初起，红肿如慄，渐大如榴，胃经积热。
犀角（如无，以黄连代）　升麻（各钱半）　条芩　生地　白芷　川芎　羌活　防风　元参　甘草（各一钱）
每味一两，研末面糊为丸，梧子大，白汤每下三钱。
●升阳散郁汤　肿疡失治或过敷寒凉，致肌冷毒郁，坚硬伏陷，难消难溃，用此发之。
升麻　葛根　柴胡　香附　炒殭蚕（各钱半）　羌活　独活　炒芍　防风　沙参　川芎　炙甘草　蔓荆子（各一钱）　姜枣引
●连翘消毒饮　治时毒，憎寒壮热，发表后肿仍不消。
连翘　栀子　赤芍　桔梗　当归　元参　射干　条芩　陈皮　甘草　花粉　葛根　红花　大黄（等分）　痰加竹茹。
●芩连平胃散　治肿疡，色红微痛，发热作痒，脾胃湿热甚者。
条芩（钱半）　黄连　陈皮　甘草　炒厚朴（各一钱）　制苍术（二钱）　姜引
●清脾凉血汤　治脾热生疮。
荆芥穗　防风　赤芍　元参　陈皮　苍术　蝉蜕　白藓皮（各一钱）　连翘　大黄（各钱半）　炒厚朴　甘草　淡竹叶（各五分）
●羌活冲和汤　治诸头痛，头风伤目，眉稜骨痛。
羌活　白菊花（各钱半）　白芷　川芎（各二钱）　酒炒条芩　制苍术　防风　生地（各一钱）　甘草　北细辛（各五分）　生姜（三片）　葱白（二寸）
头痛由顶后起者，属膀胱经，倍羌活，加藁本；脉实便秘，加酒炒大黄；痛由太阳起，牵引眉目两额者，属胃经，倍白芷、加葛根、熟石膏；痛由耳后起者属胆经，加柴胡；痛吐涎沫、肢冷者属肝经，加炮吴萸；痛兼足冷，气逆属肾经，倍细辛；痛吐痰饮手足不冷，加制半夏、胆星；兼腹疼、身重属脾经，倍苍术；火痛烦渴自汗，倍条芩，加石膏、竹叶。
●普济消毒饮　治大头瘟，初觉憎寒，体重，次传头面，肿大目不能开，咽喉不利，口渴舌燥，气喘。
酒炒黄连　条芩（各五钱）　陈皮　甘草　元参　桔梗　柴胡（各二钱）　板蓝根　炒牛子　炒殭蚕　薄荷叶　连翘　马勃　升麻（各一钱）
晒研极细，水调时特服或蜜丸噙服，便秘加煨大黄。

宙字号  ***************************
●清震汤　治雷头风，头面起疙瘩，焮肿闷痛，壮热憎寒，耳中时闻雷声。
炙苍术　升麻　陈荷叶（各五钱）
煎汤时时热服。
●金沸草散　治肺经伤风，头目昏痛，咳嗽多痰亦治牙痛。
旋覆花　前胡　细辛（各一钱）　芥穗（钱半）　赤茯苓　法半夏　炙草（各八分）　姜枣
头痛加川芎，有热加柴胡、枯芩，满闷加枳壳　桔梗，煎汤熏漱噙服治风牙痛。
●洗肝散　治风毒攻目，暴作赤肿，焮痛难开，隐涩眵泪。
薄荷　炙草　羌活　防风　当归　川芎　栀子　大黄（等分）
煎服。无里证去大黄。
●补肝散　治肝虚目痛，筋脉牵痛，冷泪不止，羞明怕日，夜则痛甚，点凉药反剧。
夏枯草　香附（各一两）　甘草（三钱）　陈茶叶（一撮）
煎汤频频温服。
●清风养血汤　治风热伤血，目赤肿痛。
芥穗　防风　白菊　荆子　麻黄　川芎　酒炒红花　去皮尖桃仁（各五分）　酒洗当归　白芍　白芷　甘草　草决明　石决明（各一钱）　治天行赤眼，风盛加羌活、薄荷；热甚加酒炒大黄、栀子；
●拨云退翳丸　治风热障翳。
当归（两半）　地骨皮　炒蒺藜　密蒙花　菊花　木贼　芥穗　羌活　川芎　花粉（各一两）　蔓京子　薄荷叶　炒枳实　炙草　川椒（各五钱）　川连　蝉蜕　蛇皮（各二钱）
蜜为小丸，每服一钱，米泔送下，日三服。
●石膏羌活散　治一切眼疾，内障外障，拳毛倒睫。
羌活　芥尾　白芷　藁本　细辛　蔓京子（各五分）
煎服。避风寒湿热。
●兔矢汤　治疮疹入眼及昏暗障翳。
兔矢（研末）　茶汤（调下二钱）
●泻青丸　治肝火郁热不能安卧，风火炽盛，目赤肿痛，脉症俱实。
酒蒸大黄　炒栀仁　胆草　川芎　羌活　防风　当归（等分）
研，蜜为小丸。煎淡竹叶汤，每下二钱，日三服。

洪字号  ***************************
●凉膈清脾饮　治眼胞菌毒，脾经湿热郁结者。
连翘　生地　栀子　薄荷　芥穗　防风　条芩　赤芍　甘草　熟石膏（等分）　服
●化坚二陈丸　治眼胞痰核，初起肿硬不痛者。
陈皮　法半夏（各一两）　茯苓　炒殭蚕（各二两）　甘草　川连（各三钱）
研末薄荷汁糊丸，姜汤每下三钱。
●疏风清肝汤　治肝热风湿上注，眼目生疮者。
归尾　赤芍　芥尾　防风　川芎　白菊　栀子　薄荷　甘草（各一钱）　柴胡　连翘　银花（各钱半）　灯心引
●元参汤　治心经实火，目生胬肉，红肿痛胀者。
元参　苦参　白菊　车前子　枳壳　川连　防风　升麻　草决明　酒炒大黄（等分）　服
●决明散　治心经虚火，目中胬肉淡红不痛者。
草决明　青箱子　车前子（各五钱）　羚羊角末　沙参　炒黄连　枳壳　川芎　甘草（各一两）
研末，白汤下三钱。
●辛夷散　治鼻生息肉、气息不通、湿热蒸肺者。
辛夷仁　白芷　升麻　防风　藁本　川芎　细辛　木通　甘草（等分）　研末，茶汤每下三钱。
●苍耳散　治鼻渊。
白芷（一两）　辛夷仁　薄荷叶（各五钱）　苍耳（炒去刺，三钱）
晒研极细，葱汤每服二钱，日三服。
●奇疾方　治毒邪攻鼻，鼻中生毛，昼夜长一二尺，渐圆如绳，胀痛难堪。
硇砂（三钱）　乳香（四钱）　研细
饭糊丸十粒，每含一丸，抵上齶噙化，徐以白术嚥下，噙服十丸毛自枯落。
●千金漏芦汤　治肺火郁结，鼻柱生疽。
漏芦　甘草　麻黄　黄芩　连翘　升麻　白蔹　枳壳　朴硝　大黄（各一钱）　薄荷引
●枇杷清肺饮　治肺郁血热，鼻生粉刺。
枇杷叶（刮去毛蜜炙，三钱）　炙桑皮　沙参（各二钱）　川连　川柏　甘草（各一钱）
●辛夷清肺饮　治肺热风湿郁结而生鼻痔。
辛夷仁（六分）　熟石膏　知母　栀子　麦冬　枯芩　百合　荆芥尾　防风　炙枇叶（各一钱）　甘草（五分）　升麻（三分）
煎汤频频噙服。

荒字号  ***************************
●苍藿丸　治胆热上移脑髓致成鼻渊。
藿香（连茎叶，四两）　苍耳（炒去刺，二两）　晒研极细，猪胆汁糊为小丸。酒水每下三钱。
●天罗散　治鼻渊日久，虫蚀脑袋，常流腥臭血水。
丝瓜藤（取近根肥实的）阴乾烧灰存性，筛研细末。
酒调每下三钱，日三服。
●泽泻散　治风热客肺，鼻翅生疮。
泽泻　郁金　栀仁　甘草节（等分）
研末。酒调每服二钱。加勾藤勾、桔梗治小儿肺热疮疡。
●黄芩汤　治肺热攻鼻，窍肿色红，痛如火燎。
酒炒枯芩（二钱）　炙桑皮　去心麦冬　连翘　赤芍　桔梗　薄荷　芥尾（各一钱）　甘草　炒栀子（各五分）
●凉血四物汤　治鼻生细疮，血瘀血热凝滞。
当归　生地　川芎　赤芍　炒芩　赤苓　香附　陈皮　甘草　红花（等分）　姜引
●麻黄宣肺酒　治胃火熏肺又外束风寒，鼻生酒糟，先红后紫，内变黑色，缠绵不愈。
麻黄茎　麻黄根（各二两）
坛盛酒五斤浸药，封日坐滚汤中，煮三炷香久，露一宿，早中晚各吃数杯，三五日内出脓成疮，半月外则脓尽，尽则红色褪变，先黄后白而愈。
●栀子仁丸　治酒糟鼻日久不愈。
晒研栀仁（四两）　溶化黄蜡（二两）　和药为丸，弹子大。每嚼一丸，茶汤嚥下，忌一切发物。
●肾热汤　治肾热耳流脓血，不闻人声者。
磁石（煅红醋淬七次）　牡蛎（煅粉）　土炒白术（各三钱）　麦冬　生地　白芍（各二钱）　甘草（一钱）　葱白（三寸）　枣（二枚）
●龙胆泻肝汤　治肝胆实火，湿热，耳聋胁痛，胆溢口苦，诸疮、脉症实者。
胆草　条芩　栀子（俱酒炒）　泽泄　木通　车前子　柴胡　甘草　当归　生地（等分服）
●栀子清肝汤　治肝经怒火，肾经相火，胃经积火，凝结而成耳痔、挺蕈。
酒炒栀子　条芩　柴胡　赤芍　当归　川芎　丹皮（各一钱）　炒研牛蒡　热石膏（各钱半）　炒黄连　甘草（各五分）　食远服
肾虚耳鸣耳聋方，载六卷补养门，外治之法俱见六卷汇方。诸部仿此。

日字号  ***************************
●泻黄散　治脾胃伏火，口燥唇乾，口疮口臭，烦渴易饥。
防风（二两）　甘草（一两）　栀仁　石膏　藿香叶（各五钱）
切碎微炒香，研细，蜜酒调服三钱。
●钱乙方　治同上，口唇皱裂瞤动宜之。
金钗石斛　白芷　防风　升麻　条芩（各钱半）　甘草（各一钱）　煎服
●泻白散　治肺中伏火，口燥喘嗽，目眶燻黑，珠红如血。
炙桑白皮　地骨皮（各二钱）　甘草　川连（各一钱）　粳米（一合）
●谦甫方　治过饮伤肺，气出腥臭，唾涕稠黏，咽喉不利，口苦干燥。
桑皮　地骨皮　炒芩　知母　麦冬　桔梗　五味子（等分）　服
●导赤散　治小肠有火，尿赤淋痛，面赤狂躁，口糜舌疮，咬牙口渴。
生地　木通　甘草梢　淡竹叶（各二钱）　灯心引
●泻心导赤汤　前方加川连一钱，或加连翘二钱，治舌部诸症。
●连理汤　治脾虚湿郁，口臭下泻。
炒连　乾姜　炙草（各一钱）　人参（沙参代）　茯苓　土炒白术（各二钱）
●甘露饮　治胃中湿热，口臭喉疮，牙衄牙宣及诸吐衄。
生地　熟地　天冬　麦冬　石斛　茵陈　条芩　甘草　枳壳　枇杷叶（等分），或加肉桂、茯苓。
●清凉甘露饮　前方去熟地，加羚羊角末、银柴胡、淡竹叶，治喉风茧唇。
●清胃散　治胃积热，上下牙痛，牵引头脑，满面发热，其牙喜凉恶热，或牙龈溃烂，牙宣出血或唇口腮颊肿痛。
生地　丹皮　当归（各二钱）　熟石膏（三钱）　升麻　川连（各一钱）。《金鉴》加条芩，无当归。
●调胃承气汤　治牙衄热甚，一切胃热，燥渴，粪如弹丸。
酒浸大黄（四钱）　芒硝（三钱）　炙草（二钱）
频频热服。
●芦荟丸　治牙疳及诸疳初起。
芦荟　川连　胡连　青皮　白雷丸　白芜荑　鹤蝨草（各一两）　木香（三钱）　麝香（五分）
共研极细，煮面糊丸，麻子大。空心米汤下一钱，日三服。

月字号  ***************************
●芦荟消疳饮　治肝胃积热成钻牙疳。
芦荟　胡连　桔梗　元参　羚羊角末　炒研牛蒡　熟石膏　黑栀仁　银柴胡　薄荷叶　淡竹叶　甘草节　酒大黄（等分）。
●清疳解毒汤　治走马牙疳。
川连　柴胡　人中黄（各五分）　知母　连翘　芥尾　防风　元参　炒牛子　羚羊角末　淡竹叶（各一钱）　熟石膏（二钱）　灯心引
●芜荑消疳汤　攻牙疳日用之方。
芜荑　芦荟　雄黄　黄连　胡连　条芩　大黄（等分），煎服。服后便利食少者，去大黄，加熟石膏、羚羊角末，频服，取愈。
●温风散　治风牙痛，常歪口吸气。
当归　川芎　白芷　藁本（各二钱）　北细辛　荜茇　露蜂房（各一钱）
风寒入脑加羌活、附片。
●独活散　治胃热与风寒相搏，牙根宣肿，遇风痛甚而恶凉。
独活　羌活　防风　川芎（各钱半）　薄荷　芥尾　生地　白芷　炒芩　细辛（各一钱）
●玉池散　治胃火湿瘀，口臭齿䘌。
当归　白芷　升麻　防风　川芎　甘草　地骨　细辛　藁本　槐花　生姜（等分），黑豆下。
●三因安肾丸　治胃虚火而兼肾虚，牙龈烂，齿动摇不甚肿痛。故脂　茴香　川续断　川楝肉　胡芦巴　淮山药（俱炒香，各三两）　杏仁　桃仁（去皮尖炒黄）　茯苓（各二两）
晒研极细，蜜为小丸，盐汤每下三钱，日三服。
●加味二陈汤　治舌下生痰，色黄木痛。
陈皮　法半夏　茯苓　炒黄芩（各二钱）　炒黄连　甘草　薄荷（各一钱）　生姜引
●升麻汤　治心火上炎，血热妄行，舌生小孔，肿溃出血。
升麻　葛根　小蓟根（各一钱）　寒水石（三钱）　生地　侧柏叶（各二钱）　薄荷引
●清热饮　主治重舌及小舌吊下，色赤作痛。
酒炒川连　生地　木通　甘草　白莲肉　连翘　淡竹叶　小舌吊下，加羚羊角末、灶心土。
●射干丸　治心肾与三焦积热，上齶生痈。
射干　升麻　炙草　去皮尖杏仁（各五钱）　炒木鳖肉　酒炒大黄（各二钱）
晒研极细，蜜丸弹子大，每嚼化一丸，津液送下，日二服。

盈字号  ***************************
●甘桔汤　治少阴咽痛喉痹，肺痈吐脓，乾咳无痰，火郁在肺，或心脏发咳，咳则心痛，喉中介介如梗状。
甘草（二两）　桔梗（一两）　煎服
王好古加味法：失音加诃子，声不出加半夏，气逆加陈皮去白，涎嗽加知母、贝母，渴加五味子，酒毒加葛根，少气加人参，呕吐加半夏、生姜，痞满加煨枳实，肺痿加阿胶，肤痛加黄耆，胸膈不利加枳壳，吐脓血加紫菀，面肿加茯苓，发斑加荆、防，目赤加栀子、大黄，痰毒加牛蒡子，不眠加栀子。
●少阴甘桔汤　治口疮糜烂，延及咽喉，日轻夜重。
桔梗（三钱）　甘草　元参　条芩　柴胡　川芎　陈皮（各一钱）　酒炒升麻　羌活（各六分）　葱白（三寸）
●元参升麻汤　治发斑咽痛。
元参　升麻　甘草（等分）　服
●玉屑无忧散　缠喉风痹，肿痛碍食，口舌生疮，风痰壅滞，骨屑哽喉。
元参　川连　芥穗　贯众　茯苓　甘草　砂仁　滑石　山豆根（各五钱）　硼砂　寒水石（各三钱）
晒研极细，每挑一钱，日含噙化，徐徐以白汤嚥下。日三服能除三尸、去八邪，僻瘟疗渴。
●利膈汤　治脾肺火郁、虚烦上壅、咽痛生疮。
芥穗　防风　甘草　桔梗　沙参　薄荷　炒研牛子或加殭蚕（等分）　煎服
●清咽利膈汤　治喉部之总方。
炒研牛子　芥尾　防风　连翘　栀子　桔梗　元参　炒连　条芩　银花　薄荷　甘草　大黄　芒硝　淡竹叶（等分）。便利去硝、黄。
●雄黄解毒丸　治喉痹缠喉，痰涎壅闭，肿痛危急。
明雄黄（一两）　郁金（一钱，切细片）　巴豆肉（十四粒）
共研极细，醋糊丸黍子大，噙化五分，津液下。
●如意胜金丹　治喉痹初起，状似伤寒。
石硫黄　炙焦生地　生川乌　川芎　儿茶　牙硝　薄荷叶（等分）
研细，葱汁糊丸一钱，每噙服一丸，甚则连服。

昃字号  ***************************
●牛蒡解毒汤　治酒毒喉痹。
炒研牛子　炒青皮　升麻　桔梗　条芩　花粉　甘草　元参　栀子　川连　连翘　防风　葛根　生地　神麴（等分）　服
●广笔鼠黏汤　治胃热喉癣。
生地　贝母（各三钱）　元参（炒研）　牛子　花粉　甘草　射干　连翘（各二钱）　炒殭蚕　苦竹叶（各一钱）
●牛黄清心丸　治心与小肠积热结成喉毒。
牛黄　麝香　冰片　珍珠　轻粉（各三分）　雄黄　川连　茯神　元参　芥尾　防风　当归　桔梗　五倍子　天竺黄　羚羊角（各一钱）　胆星（二两）
研细，甘草熬膏为丸，朱砂滚衣，薄荷汤化下一钱。
●益气清金汤　治肺热喉瘤。
桔梗（三钱）　枯芩　麦冬　沙参（各二钱）　贝母（炒研）　牛子　茯苓　陈皮　甘草　栀仁　薄荷　淡竹叶（各钱半）
●滋阴降火汤　治虚火上升，咽痛喉疮，淡红微肿，声哑痰喘，脉弱者，及口舌唇齿目鼻诸虚肿痛。
当归　川芎　炒芍　熟地　知母　川柏　花粉　桔梗　甘草　元参
若相火上炎，用地黄汤加甘草、桔梗、天冬、麦冬、元参、天花粉。
●清化丸　治声哑喉痛。
川连　桔梗（各六钱）　山豆根　粉川（各四钱）　薄荷叶　硼砂　儿茶（各一钱）
研末蜜丸，重一钱，时常噙化，白水嚥下。
●防风羌活汤　治风毒瘰疬。
羌活　防风　枯芩　川芎　薄荷　昆布　酒洗海藻　炒研牛蒡　升麻　甘草（各一钱）　连翘　炒殭蚕　夏枯草（各二钱）
初服数剂。
●海菜丸　治风痰瘰疬。
海藻（拌荞麦炒焦，去麦）　炒殭蚕（各四两）
共研极细，煮烂白梅，取肉糊为小丸，临卧米汤下二钱，日三服勿间。
●升阳调经汤　亦作丸，治热毒瘰疬。
升麻　知母　莪术（俱酒炒，各钱半）　三稜　川连　川柏　条芩　胆草（俱酒炒）　炙草　桔梗　连翘　葛根（各一钱）
丸药法　前方每钱加作一两，研末蜜为小丸，每用百丸，服时低枕仰卧，煎前汤每噙一口，咽送十丸，作十次嚥下。静卧良久。后诸仿此。
●柴胡连翘汤　治马刀瘰疬。
柴胡　连翘　炒芩　知母　瞿麦（各钱半）　生地　归尾　炙草　酒炒川柏　炒研牛子（各一钱）　桂心（五分）
经络形状俱详项部。
●鸡鸣散　治瘰疬痛甚。
黑丑（一两）　大黄（二钱）　朴硝（三钱）　水粉（一钱）
研极细末，于鸡鸣时白汤调服三钱，以取便利为度。

辰字号  ***************************
●连翘散坚汤　作丸，照前法嚥下。治气毒瘰疬，生耳之下、肩之上，坚硬如石，推之活动。
三稜　莪术　胆草　条芩　香附　土瓜根（俱酒炒）　当归　炙草　连翘　柴胡（各一钱）　赤芍　炒连　制苍术（各五分）
煎汤嚥下。丸药百粒。
●散肿溃坚汤　作丸，照前法嚥下。治气毒、马刀二证，坚硬推之不移者。
胆草　草柏　子芩　知母　三稜　莪术　香附（俱酒炒）　升麻　柴胡　连翘　花粉　当归　桔梗　海藻　昆布　葛根　炙甘草　炒连　赤芍
等分，煎汤照法。作丸，嚥下百粒。
●舒肝溃坚汤　治肝家筋疬、筋缩，核坚推之不移。
炒殭蚕　夏枯草（各二钱）　当归　柴胡　煅石决明　酒炒香附（各钱半）　川芎　炒芍　陈皮　炙山甲（各一钱）　红花　姜黄　甘草（各五分）　便燥加乳香，便溏加煅牡蛎。
●杨氏家藏方　治误食毒物结成瘰疬。
荆芥穗　黑丑　炒殭蚕（各二钱，先研），末用斑蝥（二十八个），去头足拌糯米炒二次，和前药共研极细听用。
临卧先用米汤调服滑石末一钱，至半夜再服一钱；五更初方用温酒调药一钱，强者钱半服之。如小便并无恶物行下，次早如法再服，倘仍不行，第三日五更初先吃糯米粥一碗，次服药二钱，再以灯心汤调琥珀末一钱服下，必要小便内利出恶物为愈。如尿孔痛甚用甘草汤调青黛末一钱，服之立止。
●法制灵鸡蛋　治误食毒物，腋下生刀恨瘰疬。
斑蝥（七个，去头足翅）　将鸡蛋（一个）顶上敲一小孔，入药在内，编纸封口，安饭上蒸熟。
取蛋去壳切片，去药，五更时和热饭嚼服，俟小水如泔汁方效。便闭不通多服。
●琥珀散　琥珀　条芩　茯苓　乌药　车前子　茵陈　瞿麦　石斛　紫草　连翘　白茅根（等分）　研末
灯心汤调三钱服，取通利。
●妙灵散　服灵蛋后，常用此与后丸间服，瘰疬愈方止。
海藻（二两）　生首乌　海螵蛸　桑寄生　当归　牛膝（各一两）　昆布　青葙子　甘草节　木香　香附（各五钱）
晒、研极细，酒调二钱，日二服。兼服后丸。

宿字号  ***************************
●内消连翘丸　服灵蛋后常服此丸。
连翘（三两）　夏枯草　土瓜根　泽兰叶　沙参　白芨　射干　漏芦（各两半）
先研极细，次捣烂核桃肉二两，和药研匀，酒糊为小丸，空心盐汤送下三钱，日二服。
●附子败毒散　治湿毒瘰疬，生项后两旁。
附片　前胡　羌活　防风　陈皮　甘草节（各一钱）　生耆　茯苓　银花　连翘　蔓京子（各钱半）　炒殭蚕（三钱）　生姜（引）
●消核散　治颈项痰凝瘰疬，男妇大小皆可常服。
焙海藻　元参　煅牡蛎（各四两）　甘草节（两半）　先研。次用红娘子（二十八个），拌糯米八两，同炒焦黄色，单用米和前药末
共研极细。酒调或一钱或钱半，量大小服。
●犀角丸　治诸般瘰疬，心火上冲，目赤涩痛。
犀角（如无，以黄连代）　炒青皮　炒黑丑　陈皮　连翘（各一两）　共研极细。
皂角二挺，去皮弦及子，滚汤泡透，槌烂、布绞浓汁一碗，又用新鲜薄荷（二斤），捣烂布绞汁一碗，和皂汁同熬成膏，糊药为小丸。白汤每下二钱。
●夏枯草膏　治男妇忧思气郁，瘰疬结核，肝旺血燥，峻攻之恐伤脾气，用此缓消。
夏枯草（斤半）　白芍　殭蚕　乌药　昆布　元参　麦门冬　当归　贝母　桔梗（各五钱）　红花　甘草　川芎　陈皮（各三钱）　酒炒香附（二两）　锉碎，入砂锅内水煎浓汁，布滤去渣，又入锅熬稠，加红蜜（八两），尽炼成膏，磁器收贮。
每用一匙，滚汤冲化，日服三次。外涂贴瘰疬，日一易。戒恼怒发物。
●香贝养荣汤　治上石疽，生颈项旁，初起气虚肝郁，及妇女气血壅滞，体虚生疮，随症加味，初宜托之。
人参（沙参代之）　炙白术（各二钱）　酒炒香附　去心贝母（各钱半）　茯苓　陈皮　当归　川芎　熟地　白芍　桔梗　甘草（各一钱）　生姜（二片）　红枣（二枚）
煎服。胸膈痞闷加枳壳、木香；饮食无味加炒朴、苍术；有痰加法半夏、胆星；寒热往来加柴胡、地骨皮；胁痛或痞加青皮、木香；口乾加麦冬、五味；发热加柴芩；溃后加黄耆，倍当归、参；虚烦加远志、枣仁。

列字号  ***************************
●和荣散坚丸　治失荣证，随症加味。
酒炒白芍　炙白术　当归　川芎　熟地　茯苓　陈皮　桔梗　炒香附（各一两）　人参　炙草　海藻　昆布　贝母　升麻　红花（各五钱）　晒，研极细。
先切夏枯草（一斤），熬汁滤渣，加蜜（四两），尽炼成膏，糊药为小丸。白汤每下三钱。无汗恶寒加苍术、苏叶；自汗去升麻，加黄耆；睡不安神加远志、枣仁；有汗恶寒加薄荷、法半；咳嗽加制杏仁、麦冬；惊悸加石菖蒲、茯苓；口乾渴饮加五味、知母；腹胀加大腹皮、厚朴；食不化加神麴、麦芽、山楂，身热脉弦加柴胡、条芩；口无味加砂仁、藿香；胸膈痞闷加泽泻、木香；凡妇人经水不调加元胡、丹皮；
●夺命丹　治膻中、心窝、缺盆等疽，初起憎寒壮热，色紫肿痛，或烦躁渴饮，唇焦尿闭，腹胀呕逆、发热无汗，皆用此汗之。
面裹白砒（煨熟去面）　轻粉　麝香（各五分）　血竭　枯矾（各一钱）　煅寒水石　雄黄　乳香　没药　铜绿（各二钱）　共研极细
先以酒润化蟾酥二钱，取蜗牛（二十一个）同蟾酥捣如泥，拌前药末，如太燥加酒和匀，打糊为丸，绿豆大。每用三丸，令病人嚼烂葱白三寸，自吐掌中，分裹三丸，温酒一盅作三次连葱嚥下，盖被取汗。

张字号  ***************************
●太乙紫金锭（即灵枢丹）
明雄黄　朱砂　麝香（各研末三钱）　山慈菇（洗去皮毛，焙燥）　五倍子（各研末二两）　续随子（捣压去油，研末一两）　红芽大戟（白者勿用，去根芦，焙研末两半）
七味另研另包，择端午、七夕、重阳天，月德吉日，先斋戒三日，静室中设历代医师、药王神位，和合药诸人换洁净衣帽，焚香拜祷，祷毕将前药各味称准入大乳钵内，擂匀，方入小石臼中，渐渐加放糯米粥调湿，要软硬得中，用柳木杵捣千馀下，以光润为度，捻作锭子，每重二钱。每服一锭，重者二锭，随症用引。磨汁服之，以取通利，利后食粥补之。小儿量大小服。合药最要洁净，忌见妇人僧道鸡犬。阴乾用磁瓶谨收。
一、中饮食恶毒、蛊毒、瘴气，误食恶菌、河豚、疫死牲畜等肉，昏乱卒倒或生怪症，用水磨一二锭，徐徐灌入，待或吐或泻，其人必生；
一、中山岚瘴毒，烟雾疫疠，初感才觉，意思不快，憎寒恶热，欲呕不呕，用水磨服一锭，得吐利自愈；
一、痈疽、发背、疔疮、杨梅，诸般肿毒，风斑瘾疹、新久痔疮，俱用酒磨服一锭，外以水磨汁，日夜涂之；
一、阴阳二毒、伤寒胸闷，胸膈滞塞，毒邪未出，发为瘟疫，烦乱发狂，喉闭、喉风，俱用薄荷汤冷磨服；
一、中风中气，口眼歪斜，牙关噤急，言语蹇涩，筋脉挛缩，骨节肿痛，遍身痛疼，行步艰难，诸风诸痫，俱用酒磨汁，炖热服之；若牙关紧闭者，磨浓汁含医人口中，以竹管插病人鼻孔，徐徐吹药，度下药得下咽自效；
一、男妇急中颠邪，喝叫奔走，鬼交、鬼胎、鬼气、鬼压，狂乱失心，羊痫，猪，颠，疯疾，俱煎石菖蒲汤磨服；
一、自缢、溺死、惊死、压死、鬼魅迷死、中恶暴死，但得心头微温，俱用酒煎续断、生姜汤，磨汁频灌之；
一、被蛇、蝎、疯犬、毒虫咬伤，初起焮肿、攻注遍身或毒气入里，瞀闷狂叫，俱酒磨灌下，再灌，葱汤一碗催令出汗；
一、小儿急慢惊风，五疳、五痢，脾湿黄肿，瘾疹，疮瘤，牙噤，抽搐，俱用薄荷汤，冷磨汁坐滚，汤频频服。磨汁涂疮肿；
一、天行瘟疫沿门传染时，煎桃根汤磨浓汁，涂滴鼻中，次服半锭，任入病家再不传染。此先事预防之法；
一、年深月远，头脑疼胀、太阳跳痛、偏正头风及杨梅愈后馀毒入注，脑门作痛，俱用葱、酒磨服，兼涂太阳；
一、治跌打损伤，酒煎松节汤磨服。
一、人患传尸痨，方士令每晨用酒磨服一锭，至三日后逐下尸虫，畸形怪状，大火焚之，其痨遂绝。
一、女子久患痨瘵，为尸虫所噬，磨服数次，吐下小虫十馀条，调理月馀愈。
一、婴儿患遗毒，皮肤斑烂，眼眶、鼻孔、穀道损溃，水磨每服三五分。
一、赤白痢疾，肚腹胀痛，及霍乱绞肠，诸痰喘急，皆用生姜汤磨服。
一、新久疟疾，临发之先，煎桃柳枝汤，磨服一锭，用被盖卧取微汗。
一、牙痛，酒磨浓汁厚涂痛处，良久再噙汁一口，徐徐以津液嚥下。妇女经闭胀痛，煎红花汤磨服数次，即通。

寒字号  ***************************
●六一散　治痈疽初起，烦躁口渴，小便不通，体盛湿多者。
滑石（六两）　甘草（一两）
研末，灯心汤调服三钱。加辰砂少许名益元散。
●五苓散　治膀胱积热，湿郁肿痛。
土炒白术　茯苓　猪苓（各钱半）　泽泻（二钱）　桂心（五分）　阴肿加苡仁、车前子。
●荆防牛蒡汤　治乳疾、喉疮，初起肿痛，往来寒热，烦渴。
芥穗　防风　炒研牛子　蒲公英　花粉　子芩　陈皮　香附　柴胡　连翘　皂刺　甘草（等分）
食后服。
●橘叶栝蒌散　治乳痈坚肿不消。
橘叶（二十片）　栝蒌（半个）　川芎　子芩　栀子　连翘　陈皮　青皮　香附　甘草　柴胡　熟石膏（等分）　葱白引
●栝蒌牛子汤　治乳疽，坚硬木痛，乳痈红肿热痛，初起寒热往来，俱服。
去油栝蒌仁　炒研牛子　花粉　条芩　栀仁　连翘　甘草　银花　陈皮　青皮　皂刺　柴胡（等分），酒兑服。服后寒热已退，肿仍不消者，服后散，使气通毒散。
●复元通气散　治乳痈、腹痈、便毒、耳聋，诸疮肿痛，皆效。
酒炒青皮　陈皮（各四两）　去油栝蒌仁　炙山甲　甘草节　银花　连翘（各二两）
研末，酒调常服。
●清肝解郁汤　治乳中结核，初起气实，肝脾郁结。
当归　生地　酒芍　川芎　陈皮　法半夏　酒炒香附（各钱半）　贝母　茯神　远志　丹皮　苏叶　桔梗　柴胡　酒炒青皮（各一钱）　栀仁　甘草节（各八分）　姜引

来字号  ***************************
●蒌贝散　乳中结核，日久失治，渐成乳劳，肿硬焮痛。形气尚实服此数剂。
去油栝蒌仁　去心贝母　炮南星　甘草节　连翘　花粉（等分）　酒引
●神效栝蒌散　治同前症。
栝蒌（一个，去皮焙燥）　当归　甘草（各五钱）　乳香　没药（去油，各二钱）
晒燥研细，酒调三钱，日二服。
●山甲内消散　治脐腹生疽，色紫坚硬，初起用此。
炙山甲（三钱）　归尾　大黄　甘草节（各二钱）　土鳖（三个）　炒殭蚕　黑丑末（各一钱）
酒水煎熟，空心服，使大便行三五次，方吃粥补住。不下，再煎服。
●疮科流气饮　治下脘穴疽，初起色赤高肿。
沙参　炒厚朴　防风　桔梗　生耆　炒芍　当归　川芎　苏叶　枳壳（各一钱）　木香　乌药　桂心　槟榔　甘草（各五分）　姜引
治流注加白芷。
●内补十宣散　治七情火郁、脐下生疽，初起红肿牵痛，老弱脉虚者。
人参　生耆　当归（各二钱）　桂心　川芎　白芷　防风　桔梗　厚朴　甘草（各一钱）
酒引频服。将成者令其速溃，免透内膜。加白芍、连翘、木香、乳香、没药名托里散，治发背、疔疮，形羸脉无力者。后有一方治实证见馀字号。
●化斑解毒汤　治肝脾风热盛，内发丹毒。
酒炒升麻　炒研牛子　石膏末　人中黄　黄连　连翘　元参　知母　淡竹叶
●射干麻黄汤　治肺痈初起，风郁于表。
射干　麻黄　紫菀　款冬花（各钱半）　北细辛　五味子　制半夏（各一钱）　姜枣
●葶苈大枣汤　治肺痈喘满，脓欲成者。
苇茎（二钱）　炒苡仁（三钱）　冬瓜仁（去壳）　桃仁（去皮尖，炒研各一钱）
煎服。得吐为效。

暑字号  ***************************
●桔梗汤　治肺痈，吐脓如米粥状。
桔梗　甘草（等分），服以排余脓。
●桔梗白散　治肺痈，吐脓腥臭，胸满而咳。
巴豆净肉（另研如泥，取一钱）　桔梗　贝母（各三钱）
先研末，和巴豆研匀，白汤每下一钱。
●金鲤汤　治肺痈，咯吐脓血，午后烦热。
金色活鲤重四两者（破去肠肚，勿黏生水）研贝母末（二钱），遍捺鱼肚内，以线缚定，童便一大碗，浸鱼在内，蒸至鱼眼突出，取起检去鱼鳞与诸骨，又取童便浸鱼肉，再蒸。
空心连肉与汤二次服尽，可服数尾。
●宁肺桔梗汤　治痈脓不尽而兼肺虚。
去油栝蒌仁　去心贝母　蜜炒桑皮　面炒枳壳　甘草节　炒苡仁　防己　百合　桔梗　生耆　当归（各一钱）　五味子　地骨皮　知母　炒葶苈子　炒杏仁（各五分）　生姜引
身热加柴胡、条芩；大便秘加蜜炒大黄；烦躁痰血加茅根；尿闭加木通；痛加白芷；
●紫苑汤　治咳嗽，咽乾咯吐痰血。
紫菀　人参（沙参代）　犀角（炒连代）　炙草　款冬花　炒阿胶　制杏仁　桑叶　百合　贝母　法半夏　蒲黄　生姜（等分）
煎服。
●清金宁肺丸　治肺痈口久，脓痰不尽，形气虚者。
沙参　贝母　茯苓　陈皮　桔梗　片芩　胡连　川芎　炒芍　银柴胡　地骨皮（各五钱）　去心麦冬　天冬　五味子　当归　炙术　煨焦熟地（各一两）　炙草（三钱）
晒研末，蜜为丸，每服三钱。
●大黄汤　治肠痈初起。
酒炒大黄　制炒桃仁　白芥子　丹皮　滑石末（各钱半）
煎服。以利下脓血为度，未下再服。
●薏苡附子散　治肠痈已成。
炮附子　败酱草　炒苡仁（等分）　研末，每用三钱，空心白水调服。小水当利下。
●薏苡汤　治肠痈腹痛。
栝蒌　薏苡仁（各三钱）　牡丹皮　制研桃仁（各二钱）　频服
●丹皮汤　治腹胀下脓。
牡丹皮　栝蒌　桃仁　朴硝（各钱半）　大黄（三钱）
空心服。
●清胃射干汤　初治胃痈。
射干　炒连　升麻　麦冬　元参　条芩　大黄（各一钱）　芒硝　栀子　淡竹叶（各五分）
初起服数剂。
●赤豆苡仁汤　治胃痈脓成。
赤小豆　苡仁　防己　甘草（等分）　煎服
●凉血饮　治心痈初起。
木通　瞿麦　芥尾　薄荷　白芷　天花粉　甘草　赤芍　麦冬　生地　车前子　栀子　连翘　淡竹叶（等分）

往字号  ***************************
●升麻葛根汤　治因酒毒而病心痈。
升麻　葛根　白芍　栀子　柴胡　条芩（各一钱）　木通　川连　连翘　甘草（各五分）
●六郁汤　治背发诸疮，六郁结肿者。
酒炒香附　制半夏　茯苓　陈皮　川芎（各一钱）　制苍术　煨砂仁　炒栀子　甘草（各五分）姜引。食郁加炒神麴。
●一粒金丹　治背疽诸发，气寒而实。
研烂巴豆肉（纸压去油取霜，钱半）　沉香　木香　乳香（各五分）　共研极细，拌巴豆霜再研匀，剥枣肉三四枚捣膏，糊为丸，芡实大。
每用一丸，口中嚼细，以滚水一口送下。若饮滚水二口即泻二次。胃壮毒盛可连饮滚水三四口，令泻三四次，待毒滞泻尽，即吃米粥补住。
●国老膏　治素服丹石热剂致生背发。
粉甘草（三斤）　捶碎，水浸透、揉出粉汁，去筋，滤入锅中，慢火熬成膏。
用热酒水调化一匙，日服三次。
●没药丸　治腰跨生疽，初起坚硬大痛。
炒桃仁（一两）　当归　赤芍　川芎　川椒　乳香　没药（各五钱）　自然铜（火煅醋淬七次，取末，三钱）
共研极细，溶化黄蜡（二两），和匀药末为丸，弹子大。
热酒每化一丸，空心服。
●除湿胃苓汤　治脾肺湿热发为火丹。
制苍术　白术　厚朴　防风　栀子　赤茯　猪苓　泽泻　陈皮　木通　滑石末（各一钱）　甘草　桂心（各五分）
●蠲痛无忧散　治肩髃诸毒初起肿痛。
木鳖肉（麻油煠焦）　酒洗当归　甘草节　炮川乌　草乌　制苍术　半夏　炙山甲　麻黄　威灵仙（各一钱）
研极细，酒调每服一钱，再吃酒至醉，盖被卧取汗，汗后禁风。
●白芷升麻汤　治臂痈、臂疽、初起肿痛。
白芷　桔梗（各一钱）　升麻　红花　炙草（各五分）　炒芩　生耆　连翘（各二钱）　酒引
●菊花清燥汤　治三焦湿热，肘尖生疽。
菊花　炒芍　当归　川芎　生地　知母　贝母　地骨皮　去心麦冬　柴胡　条芩（各一钱）　升麻　炒连　甘草（各五分）　灯草引　日二服
●羌活散　治手发背初起服此。
羌活　当归（各二钱）　独活　乌药　威灵仙（各钱半）　前胡　升麻　芥穗　桔梗　桂枝　甘草（各一钱）　酒引

秋字号  ***************************
●祛风地黄丸　治鹅掌风及诸疮燥裂。
乾地黄（四两，酒浸透捣如泥）　炒蒺藜（去刺）　酒炒川柏　知母　焙枸杞　牛膝（各一两）　酒炒菟丝　独活（各六钱）　研极细，拌匀，地黄膏加蜜为小丸。
盐汤，酒水每下三钱，日二服。
●九龙丹　治悬痈、横痃、鱼口、便毒初起。
木香　血竭　乳香　没药　儿茶　巴豆肉（等分）　研细，生蜜糊丸绿豆大。
每用九丸，空心热酒送下，候便利三五次，方食米粥。肿甚者间日再服。
●散瘀汤　治便毒，坚硬痛甚。
当归尾　皂刺　红花　苏木　连翘　贝母　乳香　炒殭蚕　石决明　炙山甲（各一钱）　大黄　黑丑（各二钱）　酒引
●八正散　治肿疡湿热下注。
车前子　木通　瞿麦　扁蓄　大黄　甘草　炒栀子　滑石末（等分），灯草引
●清肝导赤汤　治杨梅内疳，肝肾火郁。
扁蓄（四钱）　大黄　瞿麦　滑石末（各二钱）　甘草梢（一钱）　灯草引　便溏去大黄，用赤芍。
●二子消毒饮　治传染梅毒，初起肿痛。
土茯苓（八两）　猪油（二两）　炒杏仁　殭蚕　牛膝　芥穗　牙皂　防风（各一钱）　银花（三钱）　蝉蜕　皂角子　肥皂子（各七个）
水八碗，八大罐煎至三碗，作三次服。余方见吕字号。
●五宝散　治杨梅内疳，多服自效。
真石钟乳（四钱）　珍珠（二钱，拌豆腐煮半日，去腐）　朱砂　琥珀（各二钱）　冰片（一钱）　共研极细
每用二钱加灰面八钱拌匀，分作五贴，煎土茯苓（一斤），熬汤五碗，五次调服。
●芦柏地黄丸　治生阴蝨疮。
蜜炒芦荟　酒炒川柏（各一两）　炙焦地黄（四两）　山药　枣皮　茯苓（各三两）　丹皮　泽泻（各一二两）
研末，蜜为小丸，日常服。
●清肝渗湿汤　治肾囊痈初起。
条芩　生地　栀子　川芎　赤芍　当归　柴胡　花粉　泽泻　木通　甘草梢　酒炒胆草（等分）　服数剂

收字号  ***************************
●秦艽汤　治阴户肿痛。
秦艽（六钱）　石菖蒲　当归（各三钱）　葱白（五个）
煎服。次用四物汤加丹皮，泽泄、花粉、柴胡，常服。
●滋阴除湿汤　治鹳口疽初起。
即四物汤加知母、贝母、柴胡、条芩、陈皮、泽泻、地骨皮、甘草节、生姜，煎服数剂。
●内托羌活汤　治臀痈，寒热肿痛。
羌活（二钱）　生耆　炒黄柏（各钱半）　归尾　陈皮　藁本　连翘　防风　制苍术　甘草节（各一钱）　桂心（五分）
●一煎散　治藏毒湿热。
归尾　甘草　皂刺　川连　炙山甲　制桃仁　炒枳壳　花粉　槟榔　乌药　赤芍　生地
白芷（各一钱）　大黄　元明粉（各钱半）　红花（五分）
空心热服。待行数次方吃米粥补住。
●五灰散　治阴分藏毒。
血管鹅毛　头发　鹿角　山甲　蜈蚣
各烧灰存性，等分，研匀，酒调服二钱，脓毒自然溃出。脓迟再服内托方。
●止痛如神散　通治痔疮，随症加味。
制研桃仁　烧枯皂子　制苍术　秦艽　防风（各一钱）　炒川椒　归尾　槟榔　泽泄（各五分）　煨大黄（钱半）
空心热服。少顷以美膳压之，免其犯胃，忌生冷发物。痛甚加羌活、郁李仁（一钱）；肿甚加防己、猪苓、枯芩；痒甚加芥穗、藁本、生耆、甘草、羌活、麻黄（五分）；小水短涩加赤苓、车前子；如已成脓加葵花、青皮、木香；血甚加地榆、槐花、白芷、芥尾，倍黄柏；大便秘结加火麻仁、枳壳。
●生熟三黄汤　主治血痔。
生地　熟地（各钱半）　制苍术　炒川朴　地榆　枯芩　川连　川柏　沙参　白术　当归　泽泄　陈皮　防风　甘草（各一钱）　乌梅引
●防风秦艽汤　治肠风下血，一切痔疮。
防风　秦艽　当归　生地　白芍　川芎　白芷　赤茯苓　连翘（各一钱）　槟榔　甘草　地榆　槐角　枳壳　栀仁　制苍术（各六分）
●脏连丸　治痔疮坠痛，便血血痢。
公猪大肠尺余，洗净，装黄连末（八两），两头扎住，放砂锅内，用酒（三斤）尽煮稀烂，汤干时取起，捣如泥，为丸梧子大，晒乾收好。酒下三钱，日三服。

冬字号  ***************************
●苦参丸　治酒毒，粪后出血等症。
切碎苦参（一斤），酒蒸晒九次，炙枯地黄（四两），共研极细，蜜为小丸。
酒下三钱，日三服。
●胡连追毒丸　治痔已通肠成漏。
姜汁炒胡连　炙黄刺蝟皮（各一两）　共研末，拌麝香二分，再研匀，煮面糊丸，麻子大。
酒水每下一钱，日二服。服后脓水反多是药力到也，勿惧。追毒已尽，旋服闭管丸。
●黄连闭管丸　治痔漏有管，毒尽服此。
黄连（一两）　煅石决明　炙山甲　炒槐花（各五钱）　共研极细，蜜丸麻子大。
米汤下一钱，日二服，漏管自闭，如漏之四边有硬肉突起者，丸内加炒殭蚕（二十条）。前后二丸，可治通身诸般漏症，服之可代刀针药线之力。
●酒煎汤　治腿外侧生疽，属胆经者。
当归　生耆（各二钱）　柴胡（钱半）　大力子　连翘　桂心（各一钱）　升麻　川柏　甘草（各五分）　酒引
●茯苓佐经汤　治腿正面生疽，属胃经者。
茯苓（钱半）　炙苍术　白术　法半夏　陈皮（各一钱）　炒厚朴　木爪　柴胡　泽泄　藿香　甘草　葛根（各五分）　姜引
●附子六物汤　治腿里面生疽，属脾经者。
炮附子　炙白术　茯苓　甘草（各钱半）　防己　桂枝（各一钱）　煨姜引
●麻黄佐经汤　治腿后面生疽，属膀胱者。
制苍术　麻黄　防己　防风　羌活　葛根　茯苓（各一钱）　桂心　甘草　北细辛（各五分）　姜枣引
●大防风汤　治阴疽鹤膝初起，虚寒骨冷。
防风　羌活　杜仲　牛膝　附片　黄耆　人参　炙术　茯苓　炙草　当归　熟地　川芎　炒芍　姜枣引　痛甚加乳香。
●槟苏散　治箕门痈，脉沉无力。
槟榔　苏叶　香附　木瓜　羌活　陈皮　大腹皮（各一钱）　木香（三分）　姜葱引
●当归拈痛汤　治腿膝诸疮肿痛，及湿热发黄，肩背沉重，遍身烦疼，脉沉实、紧、数、动、滑者。
茵陈　条芩　苦参　知母（俱酒炒）　炙苍术　白术　羌活　防风　升麻　葛根　泽泄　猪苓　当归　炙草　等服

藏字号  ***************************
●活络流气饮　治青腿牙疳。
生附子　苍术　木瓜　麻黄　羌活　独活　山楂　牛膝　川柏　乌药　枳壳　槟榔　甘草　乾姜（各钱半）　黑豆（四十九粒）
同煎服。如牙根肿甚，减姜、附，加胆草、胡连；腿肿痛甚加桂心；服后寒热已退去麻黄、羌活，加五加皮、威灵仙。
●加味二妙散　治前症，能宣通经络。
制苍术　黄柏　槟榔　木瓜　牛膝　泽泻（各三钱）　归尾　乌药（各二钱）　黑豆（四十九粒）　生姜（三片）
●独活寄生汤　治膝眼肿痛，凡肝肾虚热，风湿内攻，腰膝冷痛无力，屈伸不便，用此。或煎服或浸酒，日服三次，久则有神效。
无真桑寄生用川续断代　川独活　秦艽　防风　川芎　当归　炒芍　熟地　茯苓　炙草　牛膝　蜜蒸葳蕤　姜炒杜仲（各一钱）　桂心　北细辛（各五分）　姜枣引　或加蜜耆酒引
●换骨丹　治鹤膝风。
制苍术（四两）　枸杞（三两）　酒炒白茄根（二两）　炙虎骨　炙龟板　炒蚕砂　牛膝　当归　羌活　防风　秦艽　独活　萆薢　松节（各一两）　共晒，研极细，酒糊小丸。
白汤下三钱，日三服。
●活血散瘀汤　治委中毒及诸血瘀肿痛者。
去皮尖炒研桃仁　煨大黄　赤芍　川芎　归尾　丹皮　苏木　槟榔　炒枳壳　栝蒌仁
等分服，以逐瘀消肿。
●大苦参丸　治人面疮。
苦参（二两）　荆子　赤茯　山药　白芷　芥尾　白附　防风　川芎　栀仁　首乌　蒺藜　皂刺　川乌　生耆　赤芍　贝母　羌活　独活（各一两）　共研末，面糊为小丸。
每用三钱，茶酒任下。初起服流气饮。
●五香流气饮　治腿肚生痈。
银花（二钱）　炒殭蚕　栝蒌仁　羌活　独活　小茴　连翘（各钱半）　藿香　木香　甘草　丁香（各五分）
●紫苏流气饮　治肾气游风。
紫苏　川柏　木瓜　槟榔　香附　陈皮　川芎　厚朴　炙白术　白芷　乌药　独活　芥尾　防风　甘草　枳壳　姜枣引
●槟榔丸　治游风滞气。
枳壳　槟榔　木瓜（各二两）　大黄（四两）　木香（一两），晒研极细，蜜为小丸。白汤下一钱。

润字号  ***************************
●黄耆丸　治臁疮初起。
生耆　炮川乌　赤小豆　炒蒺藜　炒地龙　炒茴香　川楝肉　防风　乌药（等分），晒研极细，面糊小丸。
酒下二钱，日三服。
●四生丸　治臁疮日久。
土炒蚯蚓　炒殭蚕　炮草乌　炮白附　五灵脂（等分），研末蜜为小丸。
每服二钱，花酒听下。
●麻黄防风汤　治风疽肿痛，发热恶寒。
麻黄　防风　炮附子（各五分）　白芷　柴胡　羌活　桔梗　木通　甘草　当归（各一钱）　生姜引
●解毒济生汤　治脱疽等证。
当归　远志　花粉　川芎　柴胡　条芩　川连　麦冬　知母　川柏　茯苓　银花（各一钱）　牛膝　甘草　木香　红花（各五分）　童便引
●阴阳二气丹
天冬　去心麦冬　玄参（同煮烂捣如泥）　炒五味子　人中白　川柏（各一两）　甘草　泽泻　青黛　枯矾（各三钱）　冰片（五分）　共研极细，将前膏和匀，加蜜为小丸，朱砂滚衣。
童便和乳每下三钱。
●清神散　亦治脱疽。
菜豆粉（一两）　牛黄　冰片（各五分）　甘草　朱砂（各五钱）　共研极细
灯心汤每下一钱，日服三次。
●金液戊土丹　治脱疽及疔疮发背，渴饮液竭，又预解五金八石丹药毒。
人中黄　乌梅肉　五味子　胡连　茯神（各一两）　石菖蒲　远志肉　元明粉　朱砂　雄黄（各三钱）　牛黄　冰片（各一钱）　共研极细，择吉日炼蜜和匀为丸，重三钱，研碎金箔（三十张），滚衣阴乾。
每用一丸，童便和人乳汤热送下。
●五香散　治足跟土慄。
乳香　丁香　藿香　木香　沉香（乌药代，等分），服。
●犀角散　治脚气肿痛。
犀角（黄连代）　天麻　黄耆　片芩　羌活　防风　炒蒺藜　炒枳壳　白藓皮（各一钱）　槟榔（钱半）　甘草　木香（各五分）　姜葱引
●解毒泻脾汤　治田螺疱。
炒研牛子　石膏末　制苍术　苡仁　木通　栀子　条芩　防风　甘草（等分），灯心引
●防己饮　治脚气肿痛寒热。
防己　木通　槟榔　生地　炒芩　川芎　炙白术　制苍术　甘草梢　盐水炒黄柏　牛膝　木瓜　苡仁　煎服

馀字号  ***************************
●五味消毒饮　治疔疮初起，壮热憎寒。
银花（三钱）　野菊花　蒲公英　紫花地丁　紫背天葵子（各钱半）
酒水煎服，被盖卧取汗。
●化疔内消散　治平缓疔疮。
炙山甲　知母　贝母　白芨　蚤休　乳香　花粉　皂刺　银花　当归　赤芍　甘草（等分）
酒煎服。
●疔毒复生汤　治疔将塌陷，欲走黄者。
炒研牛子　煅牡蛎　地骨皮　银花　连翘　栀子　木通　大黄　皂刺　乳香　没药（等分）　酒引
●七星剑汤　治疔已走黄，心烦昏愦者。
苍耳子（酒炒去刺）　野菊花　豨莶草　地丁香　半枝莲（各三钱）　蚤休（二钱）　麻黄（一钱）
酒煎服，盖被取汗。
●加味解毒汤　治疔毒入心，渴热便闭，烦闷脉实。
黄连　条芩　川柏　栀子　连翘　甘草　炒研牛子（等分），葱白引，或加大黄。
●解毒大青汤　治疔疮误灸，逼毒入里，燥渴谵语。
大青叶　元参　桔梗　知母　升麻　栀子　木通　石膏末　人中黄　去心麦冬　淡竹叶（等分）。便秘加煨大黄，闷乱加烧焦人屎。
●人参清神汤　治疔疮溃后，馀毒未尽，五心烦热。
人参　茯苓　陈皮　炙术　麦冬　地骨　当归　生耆　志肉　柴胡（各一钱）　炙草　川连（各五分）　粳米（一合）
●安神散　治疔毒针后气虚惊悸。
人参　麦冬　茯神　生耆　炙术　元参　陈皮　石菖蒲　炒枣仁　远志肉　五味子　炙草（等分）
服时调朱砂末五分。
●简便方　治疔疮初起及诸恶毒，焮肿闷痛。白矾末三钱
葱白（七寸），同捣如泥，搓作七丸，热酒一盅，作七次送下，被盖卧取汗。
●木香流气饮　治疔疮流注，瘰疬诸毒。
当归　川芎　紫苏　桔梗　青皮　陈皮　乌药　生耆　茯苓　法半夏　白芍　防风（各一钱）　炒枳实　甘草节　大腹皮　炒枳壳　木香　槟榔　泽泄（各五分），下部加牛膝，姜枣引。
●托里散　治疔疮及诸般恶毒初起肿甚，脉弦实洪数，势欲作脓，实热坚满，下其里而托之。
银花　大黄　朴硝　花粉　连翘　赤芍　皂刺　条芩　煅牡蛎（各一钱）　当归（四钱）
酒水煎服。

成字号  ***************************
●通经导滞汤　治产后瘀血流注。
当归　熟地　赤芍　川芎　香附　苏叶　枳壳　陈皮　红花　丹皮　独活　牛膝　甘草节（等分）　酒引
●散瘀葛根汤　治跌打瘀血流注。
葛根　川芎　法半夏　桔梗　防风　羌活　升麻　香附　细辛　红花　甘草　苏茎　白芷（等分）　姜葱引
●附子八物汤　治房欲后，阴虚受寒，流注肿痛、或通身疼胀，脚肿难行。
炮附子　当归　川芎　炒芍　熟地　人参　炙术　茯苓（各一钱）　肉桂　炙草　木香（各五分）
姜枣引
房劳后感寒受冷多患前症，病者羞言，惟在医师详勘。
●清肝芦荟丸　治筋瘿筋瘤。
当归　生地　炒芍　川芎（各一两）　芦荟　川连　海粉　牙皂　甘草　昆布　柴胡　炒青皮（各五钱）　研末，面糊小丸
白汤下三钱。
●芩连二母丸　治血瘿血瘤。
川连　条芩　知母　贝母　当归　炒芍　生地　熟地　蒲黄　川芎　地骨皮　羚羊角　甘草（等分）　研末，面糊为小丸
灯心为引，每下二钱。
●通气散坚丸　治气瘿气瘤。
人参　桔梗　当归　川芎　花粉　条芩　法半夏　陈皮　胆星　茯苓　香附　海藻　枳壳　石菖蒲　甘草节（等分）　研末，薄荷汁糊为小丸。
姜汤每下二钱，日三服。
●海藻玉壶汤　治瘿瘤初起，肿硬如石。
海藻　海带　昆布　连翘　青皮　陈皮　法半夏　贝母　当归　川芎　独活　甘草节（等分）　煎服
●调元肾气汤　治骨瘿骨瘤。
生地（三两，酒浸透另捣成膏）　炒山药　枣皮　茯苓　丹皮（去心）　麦冬（各二两）　煅龙骨　沙参　归身　地骨皮（各一两）　盐水炒黄柏　知母　煨砂仁　木香（各三钱）　晒研极细，酒煮鹿角胶（四两），加炼蜜和生地膏拌药为丸
酒水每下三钱，早晚二服。
●千金指迷丸　因湿痰气郁致皮里膜外生结核如果状，坚硬不痛者。
姜制半夏（四两）　茯苓（煨）　枳壳（各三两）　朴硝（三钱）　共研末面为小丸
白汤每下二钱，常服自消。若专服苦寒，必致溃破。

岁字号  ***************************
●蝟皮丸　治乌白癞。
蝟皮　蚺蛇头　大蚌蛤（俱煅枯存性各一枚）　红娘子　斑蝥（俱去头足，糯米拌炒焦黄、去米，各三枚）　蜘蛛　蛴螬　水蛭　虻虫（各三个，俱片瓦上焙乾）　大黄　黄连　桂心　水银　炒川椒　煅牡蛎　炙山甲　滑石末（各五钱）　石膏　芒硝（各一两）　炒甘遂　炮附子　巴豆霜　枯矾　雷丸　麝香（各三钱）共研极细，蜜为丸绿豆大。
空心白汤每下三丸，日二服，以愈为度。
●白花蛇散　治白癞。
白花蛇肉（酒炙焦，一两）　白藓皮　威灵仙　晚蚕砂　蔓荆子　槐米　天麻　防风　羌活　枳壳　炙草（各八钱）　研末
酒下二钱，日三服。
●苦参酒　乌白癞皆可常服。
苦参（五斤）　露蜂房（五两）　刺蝟（一具）　酥炙焦，共研粗末，水熬浓汤一斗，去渣浸灰面五斤，先蒸米（三斗），将面拌入加曲，沃汗如平常酿酒法，酒熟去糟。
空心温饮，日三服。
●醉仙散　治白癞便秘及大麻风。
炒研牛子　胡麻仁　蔓京子　枸杞子（各一两）　苦参　蒺藜　花粉　防风（各五钱）　轻粉（三钱）
共研极细，每服钱半。早、午、晚各一服，酒调下，七日后牙缝出臭涎，浑身疼闷如醉，后则利下脓血恶臭，病根乃除。
●麻风药酒方　秦艽　防风　当归　牛膝　羌活　苦参　松节　殭蚕　苍术　山甲　煅虎骨　枸杞　白茅根（各二两）　蓖麻仁（一两）　用陈酒（二十五斤），浸药谨封坛口，坐滚汤锅中煮三炷香久，取浸水内一夜。
早、中、晚常服自效。
●通天再造散　治大麻风。
煨大黄（一两）　皂刺（两半）　白丑（半生半炒）　郁金（各八钱）　晒研极细。
每晨朝东，酒调下二钱，平时服后三方。
●消风散
全蝎　白芷　沙参（等分）　晒研细末，酒下二钱，日三服。
●追风散
大黄（三钱）　皂刺　郁金　朴硝　大风子（各一钱）　酒煎服，取泻利。
●磨风丸
何首乌　豨莶草　牛蒡子　苍耳子　蔓荆子　威灵仙　北细辛　车前子　羌活　独活　芥尾　防风　天麻　麻黄　当归　川芎（等分）　晒乾，研为细末，面糊为丸绿豆大。
酒水送下三钱，日二服。

律字号  ***************************
●换肌散　治大麻风，鼻梁塌坏。
乌梢蛇　白花蛇（酒炙焦净肉，各一两）　焙乾蚯蚓（一两）　北细辛　木鳖肉　威灵仙　何首乌　石菖蒲　炮草乌　胡麻仁　制苍术　炒蒺藜　白芷　天麻　赤芍　蔓荆子　当归　川芎　芥尾　菊花　苦参　元参　沙参　丹皮　木贼　炙草　不灰木（各四钱）　共研极细，酒调三钱，日二服。
●补气泻荣汤　治麻风日久体虚。
人参　白蔻　炙草　生耆　川连　连翘　升麻　桔梗　条芩　生地　全蝎　当归　苏木（酒炒）　蚯蚓（等分）　酒煎服。
●何首乌酒　麻风久虚，常饮自除。
制何首乌（四两）　归身　归尾　熟地　生地　炙山甲　干蛤蟆（各一两）　侧柏叶　五加皮　炮川乌　草乌　松叶（各四钱）　切碎装夏布袋内。扎定，入坛中浸酒十斤，谨封口，坐滚汤锅内煅三炷香久，取埋土内七日。
每日饮数次。
●透骨搜风散　治杨梅初起。
白花透骨草　生芝麻　羌活　独活　黑豆　葡萄　白糖　槐米　核桃肉　六安茶（各钱半）
姜枣
煎成，露一宿，早晨趁热服，取汗。
●一剂散　治杨梅初起脉症实者。
蜜炙麻黄（一两）　威灵仙（八钱）　大黄（七钱）　羌活　白芷　皂刺　银花　防风　蝉蜕　炙山甲（各五钱）　共研碎听用
先煮烂羊肉一斤，取清汤二碗，兑酒一碗，入前药末煎至剩汤一碗，空心蒸热羊肉淡食，令饱，随饮前汤，被盖卧取大汗，汗后要禁风。
●必效散　治梅疮高肿，稠密，湿热盛、形气实者。
芥穗　防风　连翘　防己　银花　槐花　花粉　皂刺　白芷　木通　木瓜　白藓皮　大风藤　制苍术（各一钱）　甘草　番日草（各五分）　大黄（二钱）　土茯苓（四两）
酒引，服后静卧取汗下。
●升麻解毒汤　治杨梅肿痛溃腐，形气尚强者。
升麻　皂刺（各一钱）　土茯苓（四两）　麻油（一匙）
煎服。毒生项以上加白芷，咽喉加桔梗，胸腹加白芍，生肩背加羌活，疮生下部加牛膝，甚者十剂必效。
●归灵散　治虚弱人患杨梅疮。
即八珍汤加防己、木瓜、苡仁、银花、花粉、白藓皮、威灵仙（各一钱）　土茯苓（二两）　下部加牛膝。

吕字号  ***************************
●金蝉脱壳酒　治一切梅疮结毒，皆可常服。
大癞头蛤蟆一个，酒五斤浸放坛内，封口坐滚汤锅中，煮三炷香久，取起露一夜，随量饮之，盖被卧取汗，汗后只饮半醉，勿犯风冷。
●护从丸　凡梅毒发时侍从之人服此，可免传染。
明雄黄　川椒（各一两）　杏仁（二百粒，去皮尖炒黄）　共研极细，酒煮灰面，糊丸绿豆大，阴乾磁器收贮。
白汤每下二十丸。早、午空心服。预防梅毒神效。
●护面散　治初染梅毒服表药时，恐上攻头面，服此先防之。
油头发（煅焦存性，二钱）　明雄黄（钱半）　共研极细，每用七分，麻油调膏，滚酒冲服三次。
●土茯苓汤　治杨梅结毒，初起筋骨疼痛及已溃肌肉臭烂。
土茯苓（四两）　芥穗　防风　当归　川芎　银花　花粉　苡仁　蒺藜　威灵仙（各一钱）　栀仁　黄连　连翘　白芷　甘草　条芩　乾姜（各六分）　下部加牛膝，酒引。
●正宗新方　治前症误服劫剂，瘫痪骨疼，不能动履及杨梅初起，形气虚者皆可常服。
土茯苓（二两）　当归　川芎　苡仁　木瓜　防风　金银花　木通　白藓皮　威灵仙（各一钱）　甘草（五分）　炙焦皂角子（五个）　下部加牛膝。
●搜风解毒汤　治结毒初起，筋骨疼痛。
土茯苓（二两）　白藓皮　皂角子　防风　银花　木通　木瓜　苡仁（各一钱）
酒引，血虚加芎、归，气虚加参、耆。
●化毒散　治结毒破烂臭秽，气实毒盛。
大黄（一两）　炙山甲　归尾（各五钱）　炒殭蚕（三钱）　炙焦蜈蚣（一条）　共研末。
酒调一钱，日三服。
●猪胰子汤　治溃后气虚。
猪胰子油（一两）　盐水炒黄耆　银花　当归　炒芍　栝蒌仁（各三钱）　炒胡麻　炙山甲　白藓　青风藤　贝母　花粉　白芷　木通　皂刺　甘草　防己（各一钱）
共切一处，先用大坛煎土茯苓四两取汁三碗，入前药煎至碗半，作二次顿服。
●西圣复煎丸　治结毒肿痛，日久不愈。
乳香　没药　丁香　儿茶（各一两）　血竭　阿魏（炙焦）　白花蛇肉（各四钱）　共研极细，炒黄灰面（一斤）拌药筛匀，用蜜（六两）、麻油（四两）、剥净枣肉（二十个）　同煮成糊，和入药面为丸弹子大
每煎土茯苓二两化服一丸，日三服。

调字号  ***************************
●天麻丸　治结毒攻顶，头痛如破。
天麻　薄荷　甘草　白芷　川芎　细辛　甘松　防风　制苍术　白附子　炮川乌　草乌（各二钱）　明雄黄　焙全蝎（各五钱）　共研极细，煮面糊丸绿豆大
食后葱汤每下三十丸。
●紫金丸　治结毒日久鼻烂。
酒炙龟板（二两）　石决明（火煅童便淬七次）　朱砂（各六钱）　研极细，面糊丸麻子大。
土茯苓汤每下一钱，饮酒少许。
●不二散　治梅毒咽喉臭烂。
石硫黄（一钱）　靛花（三分）
研末，凉水调服。
●铅回散　治结毒诸疮误犯寒凉，朝轻夜重。
黑铅（半斤），锅内溶化倾入水中，再溶再倾，以铅化尽成灰为度，取铅灰铺厚纸上，下用草灰扯乾水气，晒乾。又研硫黄末，等分和匀筛细。
酒调，每服一钱，三次即效。
●四物消风饮　治赤游风。
当归　生地（各三钱）　芥穗　防风（各钱半）　川芎　赤芍　蝉蜕　薄荷　独活　柴胡　白藓皮（各一钱）　姜葱引
●胡麻丸　治紫白汗斑。
炒胡麻（四两）　苦参　防风　石菖蒲　威灵仙（各二两）　独活　甘草　炮白附（各一两）
研极细，酒糊小丸，酒下二钱，卧取汗。
●浮萍丸　治白驳风初起。
紫背浮萍　筛盛坐水盆上晒乾，研末，蜜为小丸。
每用三钱，炒焦黑豆淬酒送下，日三服。
●苍耳膏　治白驳久不愈。
苍耳茎、叶、子（数十斤，切），入大锅内煮烂，布滤出汁，再入锅慢火熬成膏，磁坛收好。
每用一匙，含口中热酒呷下，日服三次，患处必出小疮如豆，当刺破出血，毒尽自愈。忌食猪肉发物。
●乌蛇散　治疬疡风，生颈项胸腋，皮肤起点紫白相连。
乌梢蛇肉（酒浸炙焦，三两）　羌活　防风　条芩　苦参（各二两）　沙参　元参　丹参　桂心　栀仁　木通　秦艽　川芎　升麻　枳壳　炒蒺藜　白藓皮　羚羊角（各一两）
共研细末，酒下二钱，日三服。忌发物。

阳字号  ***************************
●蓝药散　治丹毒初起，毒甚痒痛。
干蓝叶　制杏仁　熟石膏　赤芍　川芎　生地　知母　柴胡　葛根　升麻　甘草　栀仁　元参　白芷　条芩（等分）　煎服
●防己散　治水丹、风丹，脾肺湿热。
防己（三钱）　羚羊角末　朴硝　枯芩　川芎　黄耆　升麻　淡竹叶（等分）　酒引
●乌药顺气散　治白丹冷瘼游走。
乌药　陈皮（各二钱）　枳壳　桔梗　白芷　防风　独活　川芎　甘草　殭蚕（各一钱）　生姜引
●皂角苦参丸　治粟疮，年久肤如蛇皮。
苦参片　荆芥尾（各四两）　大风子　何首乌　威灵仙　胡麻仁　炙皂角　炒蒺藜　焙全蝎　枸杞　牛子　牛膝　当归　川芎　防风　白附　独活　天麻（各一两）　炮草乌　炙苍术　炒杜仲　蔓荆子　青风藤　羌活　连翘　甘草　砂仁　白花蛇肉（酒炙焦，各八钱）　晒乾研末，米粥糊为小丸
酒水每下三钱。日三次，常服自愈。禁风寒、凉水、发物。
●犀角饮　治砂疥焮赤痒痛。
犀角（川连代）　元参　赤芍　菊花　木通　石菖蒲　炒研赤小豆　甘草节
等分煎服。
●秦艽丸　治脓窠疥，焮肿胀痛。
秦艽　苦参　生耆　酒蒸大黄（各二两）　川连　漏芦　防风（各两半）　升麻（五钱）　共研极细，蜜为小丸。
酒下二钱，日三服。
●当归饮　治疥疮血燥久不愈。
当归　生地　炒芍　川芎　芥穗　防风　白芷　炒蒺藜　炮首乌（各一钱）　生耆　甘草（各五分）　酒引
●散风苦参丸　治风湿癣，初起肿痛。
苦参（四两）　炒大黄　独活　防风　枳壳　芥穗　元参　条芩（各一两）　川连　栀仁　菊花　甘草（各五钱）　蜜丸
酒下二钱。
●疏风清热饮　治妇女面生桃花癣。
酒蒸晒苦参（二钱）　土炒全蝎　皂角　皂刺　芥穗　防风　蝉蜕　银花　白芷　桔梗（各一钱）　葱白（三寸）　酒引
●不换金正气散　治瘴疽生筋骨上，先黑变青，状如拳打。
制苍术　炒厚朴　霍香　香附　法半夏　陈皮（各二钱）　炙草（一钱）　姜枣引
临服兑羚羊角末（一钱），调匀服。

云字号  ***************************
●升麻消毒饮　治黄水疮浸淫成片。
升麻　桔梗　羌活　防风　白芷　甘草　当归　赤芍　银花　连翘　红花　栀仁　炒研牛蒡（等分）　初起加川连、苍术。
●生化汤　治产后痈疽初起。
当归（八钱）　川芎（四钱）　炙草（一钱）　黑姜（八分）　桃仁（去皮尖炒研，十粒）　或加丹参，酒水煎服。
●清魂散　治产后痈疽，表盛脉浮。
芥穗（四钱）　川芎（二钱）　泽兰叶（钱半）　炙草（一钱）　人参（五钱）　葳蕤（三钱代）　酒水煎服
●回生丹　治痈疽里热，脉症强实。
水煎黑豆（三升），取壳晒乾，留汤听用。切碎苏木（三两），煎浓汤滤去渣。研大黄末（一斤），醋三碗拌入锅内，慢火熬干，然后下前豆汤，苏木汤搅匀，熬至焦乾，连锅粑刮起听用。另用酒炒红花（三两，焙焦）　地黄　当归　川芎　茯苓　元胡　乌药　香附　苍术　蒲黄　牛膝　炒桃仁（各二两）　炒芍　炙草　羌活　陈皮　地榆　三稜　沙参　五灵脂（各五钱）　木香　青皮　乳香　没药　良姜　木瓜　炙白术（各三钱）
共切成薄片，同煎黑豆壳大黄膏，晒乾，磨为细末，蜜丸，重三钱，阴乾。酒水化服。
●地黄饮　治血风疮，火燥血亏，夜不得寐。
制首乌　熟地　生地（各二钱）　当归（钱半）　丹参　元参　炒蒺藜　炒殭蚕（各一钱）　甘草　红花（各五分）
早晚服。
●秦艽牛蒡汤　治㾦癗日间痒甚。
秦艽（钱半）　炒研牛蒡　蜜炙麻黄　羚羊角末　炒枳壳　条芩　升麻　防风　甘草　元参（各一钱）　夜痒服当归饮，见前。
●解毒泻心汤　治风热天疱，多生上体。
炒研牛子　熟石膏　川连　条芩　栀子　知母　芥穗　防风　元参　木通　甘草　滑石末（等分）　灯心（引）
●清脾除湿饮　治湿热天疱，多生下体。
制苍术　白术　赤茯　条芩　生地　栀子　泽泻　茵陈　连翘　苦参　枳壳　甘草（去心）　麦冬　元胡粉　淡竹叶（等分）
●搜风顺气丸　治臼疕，疮抓起白屑者。
酒蒸晒大黄（二两）　炒山药　枣皮　牛膝　菟丝　麻仁　枳壳　炮郁李仁（去皮）　羌活　防风　独活　车前子　槟榔（各一两）
晒研极细，蜜为小丸。茶酒每下二钱，日二服。

腾字号  ***************************
●清肌渗湿汤　治猫眼疮，痛痒而无脓血。
制苍术　炒厚朴　陈皮　甘草　柴胡　白芷　泽泄　木通　升麻　炙术　栀子　川连（等分）　姜引
●化斑解毒汤　治漆疮肿痛，诸辛热斑疹。
炒研牛子　石膏末　人中黄　升麻　川连　连翘　元参　知母　薄荷　淡竹叶（等分）　煎服
●凉血地黄汤　治血痣、血箭，凡流鲜血者。
生地（三钱）　当归　条芩　元参（各二钱）　川连　栀子　甘草　丹参（各一钱）
●复元活血汤　治跌打损伤，肿痛胀闷。
归尾（二钱）　大黄　柴胡（各钱半）　炙山甲　栝蒌仁　红花（各一钱）　甘草（五分）　制研桃仁（十粒）　酒引服，取通利。
●大成汤　治跌坠停瘀，便秘昏死。
大黄　芒硝（各二钱）　炒厚朴　枳壳　当归　红花　木通　陈皮　苏木　甘草（各一钱）　酒引
●通气散　治跌仆闪挫，气滞血瘀，胸腹胀痛喘满。
炒青皮　茴香　炙山甲　白芷　漏芦　陈皮　甘草　贝母　木香（等分）
研细。酒调，每下二钱。
●三黄宝蜡丸　治跌打损伤，肿痛流血；破伤风诸逆证；产后瘀血奔心，痰迷心窍；鸟枪打伤，铳子在内，胀痛垂死。俱用热酒化服一丸，再吃酒数杯，静卧取汗自减。病重连服一丸，忌凉水、生冷、烧酒三日。
天竺黄（无真者用胆星代）　明雄黄　刘寄奴　真血竭　红芽大戟（各一两）　当归尾（六钱）　各切碎晒乾，另研末；朱砂　儿茶（各四钱）　去油乳香　琥珀　轻粉　水银　麝香（各一钱）　同研至水银不见星，合前末再研筛细。铜锅溶化黄蜡（八两），坐滚汤中，投入药末，尽搅极匀，乘热搓丸，每重一钱，磁瓶收贮。病轻只服半丸，重者须用一丸，照前法服下。外敷恶疮，用热麻油磨汁，鸡翎蘸扫。再有黎洞丸，亦治前症，因药味难齐不录。
●铁布衫　预防刑杖。
自然铜（火煅醋淬七次）　木鳖肉（麻油炒乾）　红蚯蚓（去头干）　乳香　没药（制去油）　无名异　苏木　当归
八味制齐，等分称足研极细，蜜为丸芡实大。酒水每下五丸。

致字号  ***************************
●代杖丹　治夹伤、挤伤，预服护心。
自然铜（火煅醋淬七次）　麻油炙木鳖肉　晒乾蚯蚓　无名异　苏木　粉丹皮　丁香　肉桂　制乳香　没药（等分）
研细，蜜为丸，重二钱，朱砂滚衣。先时酒水化下，或嚼服。
●代杖汤　治复受重杖，伤处溃烂。
乳香　没药　苏木（各二钱）　蒲黄　木通　枳壳　甘草　归尾　丹皮　木耳　炙山甲（各一钱）　炒木鳖（五枚）　酒引
●没药丸　治一切跌打骨伤作痛。
乳香　没药（去油）　川椒　川芎　当归　白芍（各五钱）　自然铜（煅醋淬，三钱）　研末，溶黄蜡（二两）　糊丸弹子大。酒下。
●调经散　治伤久体虚，气滞胀痛。
当归　熟地　白芍　川芎　黄耆（各钱半）　炒青皮　陈皮　乌药　茴香　乳香（各一钱）　酒引
●千里奔散　治破伤风，风邪在表，寒热口噤。
远行驴骡蹄心，阴阳瓦煅焦存性，筛研极细，热酒服三钱，盖被卧取汗。
●雄鼠散　活雄鼠（一只），铁线缚住放阴阳瓦上煅存性，筛末，酒调下三钱。
●玉真散　治破伤风，牙关紧急，角弓反张，咬牙缩舌。外敷破伤，疯狗伤。
南星　白芷　羌活　防风　天麻　白附（等分）　研极细
热酒每下二钱。若牙关紧急，腰背反张，以童便和酒烫热，调服三钱，内虽有瘀亦愈。若昏死心腹尚温者，连进三服，可生。外用唾津调敷伤口，干则换。
●江鳔丸　治破伤风，风邪在里，惊悸抽搐。
天麻　雄黄（各一钱）　江鳔（炙焦）　蜈蚣　炒鸽子粪　炒殭蚕（各五分），共研末，四钱分作四分，将一分兑巴豆霜（一分三釐），捣饭糊丸梧子大。又将三分兑朱砂末（五分），饭丸绿豆大。每用二十丸、拌巴豆丸二粒，白汤送下。俟便利后只服朱砂丸。
●羌麻汤　治风邪在半表半里，脉浮数者。
羌活　麻黄　防风　川芎　枳壳　茯苓　条芩　前胡　荆子　白芷　石膏　菊花（各一钱）　细辛　甘草　薄荷（各五分）　姜引
●丁榆散　治破伤风，头出汗、身无汗。
紫花地丁　地榆　防风　干马齿苋（各五钱）
晒研极细。米汤调下三钱，日三服。

雨字号  ***************************
●大芎黄汤　治破伤风，自汗不止，大小便秘。
川芎（钱半）　大黄　黄芩　羌活（各二钱）　服取微利为度。
●归防饮子　治破伤夹表，脏腑虽和，汗不止。
当归　防风　生地　川芎　等服。
●小芎黄汤　治发表后表热不止。
川芎（三钱）　条芩（二钱）　甘草（一钱）　温服。
●栝石汤　治攻里后，里热不止，烦渴便秘。
栝蒌仁　滑石末（各三钱）　制苍术　南星　陈皮　赤芍　白芷　条芩（各一钱）　川连　川柏　甘草　生姜（各五分）
●当归地黄饮　治破伤风，血出太多，不堪再汗。
当归　熟地（各钱半）　川芎　炒芍　白芷　防风　藁本（各一钱）　细辛（五分）
●参归养荣汤　治诸疮溃后，风袭成破伤。
人参　当归　熟地　川芎　炒芍　炙白术　茯苓　陈皮（各钱半）　炙草　炒殭蚕（各一钱）　姜枣引。
●朱砂指甲散　治溃疮风袭成痉，抽搐者。
手足指甲烧灰存性（六钱）　朱砂　南星　独活（各二钱）
共研极细，热酒调下四钱，三服自定。
●黑花蛇散　治破伤风，痰搐身凉。
乌梢蛇肉（酒炙焦，六钱）　蜜炙麻黄（一两）　天麻　川芎　乾姜　白附　炮附子　草乌（各五钱）　全蝎（三钱）
晒乾研细，热酒每下一钱，日三服。
●扶危散　凡疯狗咬伤，灸后即服。
斑蝥（按日数用，如被咬五六日则用五六枚，日近只用三枚、去头、足翅，糯米拌炒黄去米）　滑石（一两）　雄黄（一钱）　麝香（二分）
研末，热酒调下一钱，米汤亦可，逐下恶物血片，从小便中出，倘堵塞尿窍，小水淋闭胀痛者，即煎灯心汤，调后。
●琥珀碧玉散
琥珀（五分）　青黛（二分）　滑石（六钱）　甘草（一钱）
研末每服三钱。
●大连翘饮　治赤游丹，诸毒初起。
连翘　防风　当归　赤芍　滑石　木通　炒研牛子　石膏　甘草　芥穗　条芩　蝉蜕　柴胡　栀子　瞿麦　车前子（等分）　灯心引
●消毒犀角饮　治一切丹毒。
犀角（以升麻代）　炒研牛子　川连　甘草　生地　赤芍（各一钱）　防风（二钱）　便秘加大黄。

露字号  ***************************
●五福化毒丹　治小儿丹毒，胎瘤[liǎn]疮，热盛脉实。
元参　赤茯苓　桔梗（各三两）　胆草　牙硝　青黛　川连　甘草（各一两）　人参　朱砂（各三钱）　冰片（五分）
共研极细，蜜丸。每重一钱，薄荷汤化服，小儿只服半丸。
●紫雪散　治丹毒入里，腹痛音哑，烦热狂叫，及口疮脚气，瘴毒热毒，急惊癫痫。
寒水石　石膏　滑石　磁石（各三两）　研细，水煎滤渣留汁，再拌后药。升麻　元参　炙甘草（各一两）　川连　木香　沉香　乌药　羚羊角屑（各三钱）　切碎晒乾，研极细，入前汁中，煮成稠汤，布绞去渣，方下：提净朴硝　硝石末（各二两），慢火再煎，柳枝尽搅至水气将尽，欲凝结时，倾放大盘中。预研辰砂（三钱），麝香（一钱），金铂（二十张），共筛入药内，柳枝搅匀，将盘坐冷水盆中，候凝结如雪，方取入磁瓶收贮。
大人用一二钱，冷水调糊，徐徐嚥下；小儿只用三五分，每用少许吹搽口疮。
●消风导赤汤　治小儿奶癣，血热受风诸斑疹。
炒研牛子　白藓皮　生地　赤茯苓　银花　木通　薄荷（各一钱）　川连　甘草梢　淡竹叶（各五分）
●羚羊角散　治小儿葡萄疫及牙疳。
羚羊角末　去心麦冬　炒研牛子　淡竹叶　知母　元参　防风　条芩　甘草（等分）
●胃脾汤　治葡萄疫，日久虚弱。
土炒白术　去心麦冬　远志　沙参　茯神　陈皮（各钱半）　炙草　五味子（各一钱）　自汗加黄耆。
●百解散　治丹毒攻里，痰喘抽搐。
葛根（八钱）　升麻　赤芍（各五钱）　蜜炒麻黄　条芩　甘草　桂心（各二钱）
晒研极细，葱汤每调一二钱服，取汗。次服五和汤：大黄、煨枳壳、赤茯苓、当归、炙甘草（等分），煎服以取便利。
●保和丸　治滞热丹毒，伤食积滞。
炒神麴　山楂肉　法半夏　茯苓（各一两）　炒萝卜子　陈皮　连翘（各五钱）
研极细，米汤糊为小丸。白汤每下二钱。
●一捻金　治诸症热盛、唇焦便秘。
人参（沙参代）　大黄　白丑　黑丑　槟榔（等分）
研极细，蜜水每调二三分服，取下利。

结字号  ***************************
●犀角饮　治滞热下后，丹毒仍作。
犀角（以川连代）　升麻　防己　栀子　条芩　生黄耆　朴硝　淡竹叶（等分）　煎服
●白芍汤　治脐肿如吹，惊悸多啼。
酒炒白芍　炒苡仁　钩藤　茯苓（各一钱）　泽泻　甘草　桂心（各五分）　姜引
●桃仁丸　治小儿阴肿。
桃仁（去皮尖炒，七钱）　炒蒺藜（去刺）　丹皮　桂心（各五钱）　黑丑（三钱）　晒研极细，蜜丸绿豆大。酒水每吞十丸。日二服。
●乌梅散　治阴囊肿痛，肾子缩入，痛止方出。
炒乾乌梅肉　元胡　炙草（各五钱）　净勾子　去油乳香　没药（各三钱）　研末，白汤每下一钱。
●匀气散　治阴肿阴缩。
焙桔梗（一两）　陈皮（六钱）　炒砂仁　炒小茴　炙草（各三钱）　黑姜（钱半）
晒研极细，水下一钱。里寒阴缩当服理中汤。
●白丑散　治囊肿便秘，及四肢俱肿。
白丑（钱半，半生半炒）　蜜炙桑皮　炙草　陈皮（各一钱）　土炒白术　木通（各二钱）
水煎，频频服。
●沆瀣丹　治婴儿内蕴胎热，口舌生疮，及阳水浮肿，便秘尿赤，用此疏利脏腑。
酒炒大黄　炒川柏　炒条芩　川芎（各九钱）　炒黑丑　炒赤芍　炒枳壳　薄荷叶　滑石　连翘　槟榔（各六钱）
晒乾研极细末，炼蜜为丸。每重一钱，茶水化服，婴儿只服半丸。
●天保采薇汤　治婴儿癍痧、麻疹诸毒初起，及风痰惊搐，用此清解表里。
羌活　独活　柴胡　前胡　枳壳　桔梗　法半夏　茯苓　陈皮　甘草　升麻　葛根　川芎　赤芍　藿香叶　炒厚朴　制苍术（等分）　姜葱引。或作丸服。
已上汇方，治痈疽诸疮，七日以前疮势未成，形体强壮，脉症俱实者，或汗下，或清解，或温散，听其随症选用，但得肿消痛止，表里俱解，毒自内消矣。


卷之六·肿疡  ——————————————————————————————————————————————————————————————————————————————————————————

托里、溃疡补养、洗涤敷贴、膏药、灵丹  ***************************
（托里、溃疡补养、洗涤敷贴、膏药、灵丹）
《金鉴》曰：凡疽疮疡肿过七之后，形势已成者，则宜托里消毒，透脓排脓等方，使毒现于外，以速其脓。若仍用散下之剂，恐伤元气，致生变证也。

肿疡门托里汇方（自为字号—金字号）  ***************************
〔为字号〕
●神功内托散　治痈疽脑顶诸发，日久不肿不高，不能腐溃，脉细身凉，用此托里，以助气血。
人参　炮附子　生耆　归身　川芎　白芍　茯苓　陈皮（各一钱）　土炒白术（钱半）　炙山甲（八分）　炙草　木通（各五分）　生姜（三片）　红枣（二枚）
煎汤，空腹日二服。如无人参重用沙参或蜜蒸葳蕤代，后俱仿此。
●内固清心散　治痈疽发背，对口疔疮，热甚焮痛，烦躁饮冷，其人内虚，服此预防毒气攻心。
绿豆粉（二两）　茯神　甘草节（各三钱）　元明粉　白豆蔻　乳香　雄黄　朱砂（各二钱）　冰片　人参（各五分）
共研极细，蜜水调下二钱。
●琥珀蜡矾丸　治痈疽发背，形势已成，内脓未成之际，体虽不虚，但恐毒气不能外出，内攻于里，预服此丸，护膜护心，亦且活血解毒。
白矾（一两）　雄黄　朱砂　琥珀（各一钱）　共研极细；另称黄蜡（一两）　入铜勺溶化，趁热兑蜂蜜一匙，住火搅匀，俟将凝时投前药末，尽搅成团，火上烘热，众手搓丸如绿豆大。
白汤每下二三钱。
●护心散　治疮毒内攻，口乾烦躁，恶心呕吐，服此护心解毒。
绿豆粉（一两）　净乳香（三钱）　甘草　朱砂（各一钱）
共研极细，白汤每下二钱，日二服。
●护膜散　凡胸膛胁肋、腰腹诸空软处，若患痈疽，当在将成未溃之际。服此可免透膜。
切碎白芨　白蜡（等分）　研极细末。
轻剂一钱，中剂二钱，大剂三钱，酒调或米汤调服。
●透脓散　治痈疽诸毒，内脓已成不能穿破，服此即溃，可以代针。
生耆（四钱）　炙山甲（打碎，一钱）　当归（二钱）　川芎（三钱）　皂刺（钱半）
如病在上部热服后吃酒升之；病在下部先吃酒，后服药以行之。
●托里消毒散　治痈疽诸疮，七日之后，肿痛如前，服此未成者可消，已成者即溃，腐肉易出，新肉易生。
人参　生耆　当归　川芎　茯苓　炙白术　白芍　银花（各一钱）　皂刺　甘草　白芷　桔梗（各六分）
〔霜字号〕
●托里透脓汤　治痈疽将溃。
人参　炙术　炙山甲　皂刺　白芷（各一钱）　生耆　当归（各二钱）　炒青皮　升麻　甘草节（各五分）　酒引
●托里排脓汤　治痈疽初溃。
生耆（二钱）　人参　炙术　当归　炒芍　银花　连翘　茯苓　陈皮　贝母（各一钱）　白芷　桔梗（各钱半）　桂心　甘草（各五分）
●黄耆内托散　治脓势将成，形气虚者。
生耆　当归　川芎（各二钱）　炙白术　银花　花粉　皂刺（各一钱）　炙草　泽泄（各五分）
●滋阴内托散　治脓将成而阴血虚者。
当归　熟地　生耆（各二钱）　炒芍　川芎（各钱半）　炙山甲　皂刺　泽泄（各五分）　酒（引）
●和气养荣汤　治痈疽已成，气血滞者。
沙参　炙术　生耆　茯苓　熟地　当归　陈皮　丹皮　酒炒香附（各一钱）　炙草　木香（各五分）
●调元肾气汤　治房欲损肾，肾气弱骨无荣养，致生骨瘤，坚硬贴骨，推之不移，形色或紫，甚则寒热交作，饮食无味，胫膝无力，日渐羸瘦等症。
炒山药　枣皮　当归　沙参　茯苓　丹皮（各二两）　泽泄　地骨皮　煅龙骨（各一两）　盐水炒黄柏　知母（各五钱）　炒砂仁　木香（各三钱）　共晒烘研末；熟地（四两）　去心麦冬（二两）　酒煮极烂，另捣成膏。酒熬鹿角胶（四两），加炼蜜（四两）　和匀地黄膏，拌前药末，搓为小丸。
空心酒吞三钱，日三服。
●活血散瘿汤　治瘿瘤已成，日渐长大，不作痛痒，气血虚弱者。
人参　白芍　当归　川芎　熟地　茯苓　陈皮　丹皮　制半夏（各一钱）　红花　昆布　甘草节（各五分）　炒青皮　木香　肉桂（各三分）　酒引
●琥珀黑龙丹　治五瘿六瘤，不论新久，已溃未溃，服之皆效。
血竭（二两）　琥珀（一两）　炒五灵脂　海藻　海带　京墨　胆星（各五钱）　木香（二钱）　麝香（一钱）共研极细，蜜丸每重一钱，金铂滚衣。
热酒每化一丸，日二服。
●十全流气饮　治气瘿肉瘤，皮色不变。
香附　陈皮　赤茯苓　乌药　当归　川芎　白芍（各一钱）　炒青皮　甘草　木香（各五分）
姜枣引，日三服。
〔金字号〕
●千金内托汤　治脑疽诸发毒恶等疮已成功者，服此易溃。
沙参　生耆　当归　川芎　白芍　防风　银花　花粉　白芷　桔梗（各一钱）　甘草　桂心（各五分）　痛甚加乳香、没药。
●内托黄耆汤　治湿热下注，股膝生痈，及附骨疽初起肿痛，脉细而弦，按之洪数属太阴、厥阴证者。
盐水炒黄耆　当归　柴胡　生地　连翘　木瓜（各钱半）　羌活　桂心　炒黄柏（各一钱）　酒引
●托里黄耆汤　治诸疮溃后仍肿不消，内虚脉弱，并治肿溃出血脓。
人参　生耆　当归　茯苓　麦冬（去心）　远志（各钱半）　炒五味子　桂心（各八分）
●醒脾汤　治素因忧思郁结，脾气不行。逆于肉里乃生痈肿，疼痛心烦不眠者。
人参　茯神　蜜　耆　炙术（各一钱）　枣仁　远志肉　地骨皮（各八分）　桔梗　柴胡　甘草　炒黄连　木香　香附（各五分）　龙眼肉（七枚）　红枣（二个）　生姜（三片）
●清中汤　治痈疽脾胃虚弱，痰气咳嗽、饮食不思。
人参　炙术　桔梗　陈皮　法半夏　茯苓　去心麦冬（各一钱）　炙草　五味子（各五分）　姜枣引
●和中汤　治诸疮中气虚弱，食少脉微，肿不即溃。
人参　炙术　陈皮　茯苓　法半夏　煨姜（各一钱）　木通　甘草（各五分）　红枣（二枚）
●建中汤　治肿疡、溃疡，寒凉伤胃，脾虚食少，或呕或泻，肢冷脉迟。
人参　炙术　茯苓（各二钱）　法夏　炮姜　炙草　炮附子（各一钱）　姜枣引
●温中汤　治阳弱阴寒，脉虚身冷，或疮为寒袭反变不疼，或脓水清稀，心下痞满，肠鸣腹痛，大便微溏，食则气短，呕哕不得安卧，甚则昏愦神迷。
炒研益智仁　白豆蔻　炙白术　炮姜　茯苓　法半夏　陈皮　羌活　炙甘草（各一钱）　炮附子（钱半）　人参　丁香（各五分）　枣（二枚）
《机要》曰：凡治疮疡，须明托里，疏通脏腑，调和荣卫三法。内之外者其脉沉实，发热烦躁，外无焮赤痛，蕴于内其邪深矣，当疏通脏腑，以绝其源；外之内者，其脉浮数，焮肿赤痛，形症外显，热邪气极而内行，当先托里；内外之中者，外无焮恶之势，内亦脏腑宣通，知其在经，法当调和荣卫。按此三法治之，虽未必即瘥，亦不致变生逆证。
訒菴曰：凡患痈疽，若不因膏粱厚味、金石燥剂、丹毒火热而起，但因虚劳气郁而生者，只宜补其形气，调其经脉，自当消散，不待汗之，下之也。
《外科正宗》曰：凡疮溃后，五脏亏损，气血虚弱。外形虽似有馀，而内藏真实不足。法当随症补养，如溃后发热恶寒，脓多而清，自汗闷痛，便服八珍、十全等汤。如虚热少睡，饮食不甘，便服黄耆等汤。如四肢倦怠，肌肉消瘦，便服养荣等汤。如脓多食少，烦躁不眠，便服圣愈汤。如饮食无味，恶心呕吐，便服香砂六君汤。如气陷食少，虚热间作，便服补中益气汤。如肾虚作渴，虚羸尺弱，便服地黄等汤。如气血俱虚，当用益气养荣汤加减分治。如溃后阳弱阴寒，当用温中汤。脾虚痰嗽，当用清中汤；溃后仍肿，当用和中汤；溃后呕泻当用建中汤。此四方见上金字号。其馀方法临证时以意消息之。盖补养则气血壮而脾胃健，使脓秽自排，毒气自解，腐肉自脱，新肉自生，疮自敛口。若不补养而误用寒凉，冰毒内陷，脓多臭秽，甚则脉洪大渴，面红气短，此真气虚，而成败证矣。

溃疡门补养汇方（自生字号—昆字号）  ***************************
〔生字号〕
●内补黄耆汤　治诸疮溃后，脉涩体虚，饮食无味，自汗口乾。
人参或用沙参　蜜耆　当归　川芎　熟地　白芍　茯苓　麦冬（去心）　远志肉（各一钱）　炙草　肉桂（各五分）　姜枣引，若痛甚加乳香、没药；仍肿硬加炙山甲、皂刺。
●人参黄耆汤　治溃疡虚热，食少不寐，或触寒湿秽气疮反痛甚。
人参　麦冬　炙术　炙草　当归（各一钱）　蜜耆（二钱）　制苍术　炒神麴　五味子　陈皮（各五分）　酒炒黄柏　升麻（各三分）　姜枣引
●人参养荣汤　治溃后，发热恶寒或倦怠消瘦，面黄气短，饮食无味，一切虚弱脉症。
人参　蜜耆　炙术　炙草　当归　茯苓　陈皮　远志肉　炒五味（各一钱）　白芍　熟地（各钱半）　桂心（八分）　姜枣引
●参归养荣汤　治溃后风袭成痉，或体虚外感寒邪。
人参　当归　炙术　炒芍　熟地　川芎　茯苓　陈皮（各钱半）　炙草　炒殭蚕（各一钱）　寒加桂枝，姜葱引。
●益气养荣汤　治溃疡气血俱虚，随症加减。
人参　蜜耆　炙术　茯苓　当归　白芍　熟地　川芎　酒炒香附（各一钱）　陈皮　桔梗　贝母　炙草（各八分）　姜枣引
凡溃后虚烦不寐，脉微细者，倍用人参、当归、熟地、蜜耆，加远志肉、炒枣仁；溃后反痛，加炮附子、木香；脓流不止倍参、耆、归、地；溃后复发热，加柴胡、黄耆；脓多而清，倍芎、归、熟地；往来寒热加柴胡、地骨皮；胸膈痞闷加枳壳、木香；口乾无津加麦冬、五味子；胁痛或痞加青皮、木香；燥渴不止加知母、赤小豆；溃后痰多加橘红、法半夏；肌肉生迟加白蔹、上肉桂；兼停滞量加苍术、炒厚朴；
●补中益气汤　治溃后气虚，倦怠口乾，烦热食少，自汗，脉洪大无力等症。
蜜炙黄耆（三钱）　人参　炙术　炙草　酒洗当归（各钱半）　陈皮（一钱）　升麻　柴胡（各五分）　姜枣引，或加麦冬、五味。
〔丽字号〕
●四物汤　溃疡门补血总方。
蒸晒熟地（三钱）　酒洗当归　白芍（各二钱）　川芎（钱半）　煎服。凡血热改用生地；血瘀改用赤芍。
●圣愈汤　治溃后血虚内热，心烦气少，脉微而涩。
即四物内加入人参、蜜耆（各钱半），发热加柴胡，姜枣引。
●托里定痛汤　治溃后血虚，疮反痛甚。
即四物内加蜜耆　蜜炙粟壳　肉桂　乳香　没药（各一钱）
●柴胡四物汤　治溃后血虚时发寒热。
即四物内加柴胡（二钱）　条芩　法半夏（各钱半）　人参　甘草（各一钱）　姜枣引
●知柏四物汤　治溃后五脏阴火骨蒸。
即四物内加酒炒黄柏、知母（各一钱），若治虚火则加元参、麦冬名元麦四物汤。
●三黄四物汤　治溃后六府阳火烦热。
即四物内加炒黄连、黄柏、条芩（各一钱），阳邪乘阴则加栀仁、条芩，名栀芩六合汤。
●胶艾四物汤　治损伤血漏不止。
即四物内加炒阿胶（二钱），艾绒（一钱）。
●地骨皮饮　治溃后往来潮热不恶寒。
即四物内加地骨、丹皮（各钱半）。
已上诸方皆从四物汤随症加味。
●四君子汤　溃疡门补气总方。
土炒白术　茯苓（各二钱）　人参　炙草（各一钱）　生姜（三片）　红枣（二枚）　无人参重用蜜蒸葳蕤，或沙参代。
●异功散　治溃后脾虚气滞。即四君内加去白陈皮一钱。
●理中汤　治溃后脾虚寒滞。脉迟肢冷，下利呕逆，里寒证。
即四君内减茯苓，加炮姜钱半，寒甚再加附片，厥逆吐蛔加炮吴萸、川椒。
●归脾汤　治溃疡心脾损伤，怔忡惊悸食少，不眠，发热盗汗。
即四君加蜜耆、当归、龙眼肉（各二钱），远志肉，炒枣仁（各钱半），木香（五分）。
●逍遥散　治溃疡血虚肝燥，潮热脉弦等症。
即四君去人参，加柴胡（二钱），当归、炒芍（各钱半），薄荷（五分），热甚加栀仁、丹皮。
〔水字号〕
●参苓白术散　治溃疡脾胃虚弱，饮食不消，或吐或泻。
即四君汤加苡仁　莲肉　山药　扁豆　砂仁（俱炒研）　桔梗　陈皮（各一钱）
●七味白术散　治溃疡脾虚肌热渴泻。
即四君汤加藿香　葛根（各钱半）　木香（五分）　凡大病后虚渴可常服。
●六君子汤　治溃后气虚有痰。
即四君汤加去白陈皮　姜制半夏（各一钱）　以上诸方皆从四君子汤随症加减。
●香砂六君子汤　治溃后胃虚，呕吐痰饮。
炙白术　茯苓（各二钱）　人参　炙甘草　陈皮　法半夏　藿香　炒研砂仁（各一钱）　姜、枣引。若只气虚作逆，无痰饮者，但加丁香、木香；气滞加炒香附；气虚有寒加桂心、附片；溃后虚泻加诃子、肉蔻；肠滑加炙罂粟壳；食少咳嗽加桔梗　麦冬；渴加葛根；伤食加炒曲、麦芽、穀芽、楂肉。
●十味人参散　治溃后虚热，身体倦怠，脉弦无力。
即六君子汤加柴胡　白芍　条芩　葛根（各一钱）　更有内补十宣散（见五捲来字号）。
●八珍汤　溃疡门平补气血总方。
炙白术　茯苓　当归　熟地　白芍　川芎（各钱半）　人参　炙草（各一钱）　姜枣引
●十全大补汤　治溃后气血大虚，不能生肌敛口。
即八珍汤内加蜜耆（二钱）　肉桂（五分）　或用桂心　沙参
●大保安汤　治溃后脓多，食少不寐，昼安静夜发热，虚烦燥渴。
即十全汤加炒山药　枣皮　五味　麦冬（各一钱）　附片（五分）　莲肉（二钱）
●小保安汤　治溃疡流脓，常服保无变症。
当归　蜜耆　川芎　茯苓　沙参　炙术　陈皮　桔梗　去心麦冬（各一钱）　法半夏　藿香　炙草（各五分）　姜、枣引
●独参汤　治溃久脓多，元气虚脱，自汗脉微。
人参煎汤频频服，或兑元枣莲肉汤频服。无力办参用蜜耆一两，当归五钱，煎汤服。
已上诸方补养气血听其选用。
〔玉字号〕
●六味地黄汤　溃疡门滋阴总方。
蒸晒熟地（四钱）　炒山药　枣皮（各二钱）　茯苓　丹皮　泽泄（各钱半）　水煎服。每钱作一两，研末蜜丸，盐汤下三钱。
●七味地黄汤　治阴虚火炎，用此引火归原。
即六味内加肉桂（五分）
●八味地黄汤　治溃后相火亏，右尺脉沉细而数，虚羸少气。
即六味汤内加炮附子　肉桂（各五分）　煎服。加分两蜜为小丸，空心酒水听下。
●金匮肾气汤　治溃后肾虚，浮肿鼓胀。
即八味地黄汤内加酒洗牛膝（一钱）　车前子（八分）　空心服。
●滋肾保元汤　治溃后阴阳亏损，日久不敛。
即八味地黄汤加人参　蜜耆　炙术　当归　盐水炒杜仲（各一钱）　炙草（五分）　莲肉　姜　枣引。
●加味地黄丸　治溃后虚火上炎，口乾作渴。
炒山药　枣皮　茯苓（各二两）　炒五味子　泽泄（各两半）　肉桂（三钱）　共研极细。制熟地（四两）捣烂成膏，拌匀药末，再炼蜜十二两，打糊为丸梧子大，盐汤每下三钱。
●回天大造丸　治溃疡失治，久而不敛。
人参　炙术　归身　茯苓　炒菟丝子　焙乾枸杞　牛膝　蒸晒黄精（各二两）　炒骨碎补（去毛）　盐水炒固脂（焙乾）　巴戟天（去心）　远志（各一两）　木香　丁香　青盐（各三钱）　共切碎晒乾，研极细末。制熟地（四两）另捣成膏，何首乌（去皮，三两），黑豆拌煮极烂去豆捣膏，净枣肉（三两）　煮烂捣膏，仙茅（二两）浸去赤汁蒸烂去皮，另捣成膏，蜜蒸葳蕤（八两）　捣成膏，肉苁蓉（四两）　酒浸极透，去鳞膜另捣成膏，将六膏和匀，拌入药末，量加炼蜜糊为小丸，酒下三钱，日三服勿间。
●虎潜丸　治溃疡下元虚冷，筋骨痿弱，精血不足，骨蒸劳热。
酒炙龟板（四两）　盐水炒黄柏　知母（各三两）　酥炙虎胫骨（酒浸）　锁阳（酒洗）　当归（酒炒）　白芍（酒蒸）　牛膝（盐水润）　陈皮（各二两）　冬月加乾姜（一两）
共研极细。制熟地（四两），另捣成膏，拌入药末搓匀，预用酒煮羯羊肉（二斤）极烂捣如泥，糊药为小丸，晒乾。盐水每下三钱，日三服。
〔出字号〕
●调中大成汤　治流注溃后脓水清稀，食少消瘦不能敛口。
蜜耆　炙术　炒山药　白芍　当归　茯苓　陈皮　丹皮（各一钱）　远志肉　炒研砂仁　炮附子　藿香　炙草　肉桂　人参（各五分）　姜枣引
●保元大成汤　治溃疡元气素虚，或脓水出多，倦卧昏愦，脉细身凉，足冷便溏，脉弦不紧，肉色微红。
人参　蜜耆　炙术　当归（各钱半）　白芍　茯苓　炙甘草　陈皮　枣皮　五味子　炮附子（各一钱）　炒研砂仁　木香（各五分）　姜枣引
●醒脾盖胃汤　治溃后脾胃已虚，又伤生冷，致胃膈不利，四肢面目浮肿，便秘腹胀。
人参　炙术　法半夏　茯苓　山药　陈皮　炒籼米（各一钱）　泽泄　猪苓　砂仁　木香　山楂　苏梗　制苍术　厚朴　炒麦芽（各五分）　姜皮引
●神应异功散　治溃后阴盛阳虚，发热作渴，肢冷便利，好饮热汤，脉虚无力或呕逆。
人参　炙术　法半夏　茯苓　陈皮　当归（各一钱）　煨肉蔻　炮附子　炒厚朴　木香　丁香　肉桂（各五分）　姜枣引
●温胃饮　治脾胃虚弱，或内伤饮食、外感风寒，致生呃逆，中脘冷痛，呕吐清水。
人参　附片　炮姜　沉香　炙草（各一钱）　炙白术（二钱）　炮吴萸　公丁香（各五分）　乾柿蒂（十四个）　红枣（二枚）
●橘皮竹茹汤　治溃后胃火上冲，时时呃逆作哕，身热烦渴，口乾唇焦。
陈皮　竹茹（各二钱）　人参　黄连　生姜（各一钱）　柿蒂（七个）
●胃爱丸　治溃疡胃虚，诸味不喜。
炙白术（麦芽拌炒）　山药（乳汁炒）　茯苓（砂仁末拌蒸）　人参（捶碎末，各一两）　陈皮（六钱，陈米拌炒焦　紫苏茎叶五钱，蜜蒸）　去皮心白莲肉（六钱）　炒白蔻　炙甘草（各三钱）　九味制齐，研极细。炒熟籼米（二合）研成粉，煎荷叶汤米粉打糊为丸，梧子大，米汤每下三钱，日常三服。
●清震汤　治溃疡脾虚胃弱，或伤生冷，或气恼劳役，房劳梦遗，致寒邪乘入中脘，呃逆哕噫。
人参　茯苓　法半夏　香附　炙草　陈皮（炒研）　益智仁（各一钱）　柿蒂（二十四个）　泽泻　附片（各五分）　姜枣灯心引
〔昆字号〕
●二神丸　治痈疽脾肾两虚，饮食不消，五更溏泻。
炒黄故脂（四两）　切晒肉蔻（二两）　共研极细，生姜片（四两）　红枣（四两）　水煮极烂，单剥枣肉糊药为丸，梧子大，米汤每下三钱，早晚空心服。
●八仙膏　治痈疽溃后虚弱，食少呕泻，精神短少，饮食无味，及老弱小儿常服能健脾胃。
人参　淮山药　芡实　莲肉　茯苓（各六两）　共切碎拌糯米（三升）　黏米（七升）　晒乾磨细筛末，另取白蜜（一斤）　白砂糖（二斤）　坐滚汤锅中炖化，乘热将粉药拌匀，打成块子，摊放蒸笼内，切作条糕，蒸熟，随用炭火烘乾，磁坛谨收。
每日早、中、晚空心白汤泡服数条。如遇腹饥，干吃亦可，服至百日大有奇效。
●阳春酒　治脑疽诸发，已溃流脓，腐肉尽时，脾胃虚弱，肌肉生迟，或气血久亏，疮肉色白，不能长发收敛。凡大疮溃后皆宜服此，长肌肉润皮肤。
沙参（一两）　炙术　熟地　当归（各五钱）　天冬　枸杞　远志肉　柏子仁（各三钱）　共切碎，装绢袋内，线扎口，磁坛盛酒（五斤）浸药十馀日。早午晚各呷饮数杯，饮完加酒再浸，浸至药淡无味为度。
●还少丹　治溃后脾肾虚寒，发热盗汗，遗精白浊，食少肌瘦，牙齿浮痛。
瓦上焙焦地黄（二两）　酒洗牛膝　续断　枸杞（各两半）　姜汁炒杜仲　乳蒸茯苓　酒炒楮实　炒五味子　炒小茴香　枣皮（去心）　远志（酒浸）　肉苁蓉（去鳞与膜）　酒洗巴戟（各一两）　石菖蒲（五钱）
共晒乾研极细。煮红枣（四两），取肉和炼蜜打糊为丸梧子大。盐汤或酒水每下三钱。
●黑地黄丸　治血虚久痔，面色青黄，形瘦无力，脾虚不足。
漂炒苍术片（十两）　炒五味子（五两）　乾姜（四钱）
共研极细，蒸晒熟地（十两）　捣成膏，拌匀前末，煮红枣四两，取肉糊为小丸。米汤或酒送下三钱，日三服。
《难经》曰：损其肺者益其气，损其心者调其荣，损其脾者调其饮食，损其肝者缓其中，损其肾者益其精。
《集解》曰：一损肺，皮藁毛落；二损心，血液衰少，三损脾，饮食不为肌肤；四损肝，筋缓不自收持；五损肾，骨痿不起于床。五劳者，志劳、思劳、心劳、忧劳、瘦劳也。七伤者，大饱伤脾，大怒伤肝，强力举重、久坐湿地伤肾，形寒饮冷伤肺，忧愁思虑伤心，风雨寒暑伤形，大恐不节伤志也。肺力气所出入之道，内有所伤，五脏之邪上逆于肺，则咳嗽潮热，如潮水之有常期也。若昼热夜静者，为阳盛；昼静夜热者为阴虚。诸般证治详见《彤园初集》大方脉书。
朱丹溪曰：痈疽皆因阴阳相滞而生，盖气阳也，血阴也血行脉中气行脉外，相併周流。寒与湿搏之，则凝滞而行迟，此为不及；热与火搏之则沸腾而行速，此为太过。气得邪而郁，津液稠黏，为痰为饮，积久渗入脉中，血为之浊，此阴滞于阳也；血得邪而郁。隧道阻滞或溢或结，积久渗出脉外，气为之乱，此阳滞于阴也。百病皆由于此，不止外科痈疽而已也。
《内经》曰：「荣气不从，逆于肉里，乃生痈肿」。又曰：「诸痛痒疮皆属心火」，兹将内治方法，备载前篇。以下详列外治之方。首洗涤，次敷贴及麻药、膏药、溃后灵丹、去腐生肌，循序施用。盖洗涤则气血舒畅，毒易腐溃，而无壅滞。凡肿在四肢者，溻洗之，在腰腹脊背者淋之，在下部者浴之。俱以软布与绵蘸洗，稍冷再易，轻者日洗一次，重者日夜洗二次，每日莫间。冬月对火热洗以避寒，夏秋月温洗要避风凉，庶免变纯阴之。

肿疡溃疡洗涤汇方（自冈字号——剑字号）  ***************************
〔冈字号〕
●葱归溻肿汤　治痈疽诸疮初肿将溃之时，日洗数次以疮内热痒为度。
当归　独活　白芷　甘草（各五钱）　葱头（十个）
封罐口，水煎汤，软绵溻洗。
●猪蹄汤　凡痈疽诸毒已溃流脓，洗此助肉气，消肿散风，脱腐止痛。脓腐已尽勿用，只用米泔温洗，令疮洁净，然亦不可过洗，恐皮肤揩破，难敛。
条芩　甘草　当归　赤芍　白芷　羌活　露蜂房（各三钱）
研为粗末，猪前蹄二只，煮极烂滤汁，吹去油花，投药未封口煎数十沸，布滤去渣，待温时倾放盘中，绢帛蘸洗，轻揉孔内，溻出败脓，再折软帛数重，蘸汤复于疮上，轻按片时，冷则再蘸热汤，覆按三五次，方用软绵拭乾，上贴膏药。
●艾溻法　治阴疮黑陷，不热不疼。
硫黄　雄黄（各五钱，研末）　拌细艾绒（一斤）　入罐内水煮半日，候水乾取艾捣作二块。
乘热轮流敷溻患上，冷即煮热，再溻十数次。用此知痛者生，不知痛出紫血者死。
●海艾汤　洗油风燥痒，皮红光亮，一切风盛燥血。
海艾　菊花　藁本　蔓荆　荆芥尾　防风　薄荷　甘草　藿香　甘松（等分）
煎汤乘热熏洗数次。
●清凉圆　治眼胞菌毒，胬肉椒疮。
石菖蒲　归尾　赤芍（各二钱）　地肤子　黄连　杏仁（各一钱）　羌活（五分）　胆矾（二分）
共研粗末，红绸包裹，略放松些，入碗中滚汤泡发，乘热将细包蘸洗数次，勿沾尘土。
●广□重明汤　治眼痒难忍。
胆草　防风　甘草　白芍　北细辛（等分）
切碎，水一盏，煎至半盏，滤去渣。乘热频频熏洗。
●黑豆甘草汤　洗诸般疮毒。
黑豆　甘草（等分）。煎浓汤软绵蘸洗数次。凡洗药之多寡，视疮之大小为准或淋洗、溻洗、浸洗、熏洗，视上中下熏部为准，煎药须封口，勿令走气，待罐外微温，方倾出蘸洗。
●新方　痈疽腐尽，洗此长肉生肌。
当归　白芷　独活　甘草　葱头（等分）
煎汤，软绵蘸洗，轻轻溻尽脓，拭乾，上撒生肌药，外贴膏。
〔剑字号〕
●蛇床汤　洗肾囊风麻痒热痛。
蛇床子　威灵仙　归尾　大黄　苦参　地肤子　砂仁壳（各二钱）　葱头（七个）
煎汤，熏洗二次，日用一剂。
●溻痒汤　治阴户起疙瘩，内生小虫，阴中痒甚。
蛇床子　威灵仙　归尾　苦参　狼毒（各五钱）　鹤蝨草（一两）
水十碗，煎至五碗，去渣贮盆内，乘热熏蒸，稍温时又下猪胆汁（一枚），和匀用绵蘸洗阴内，后用银杏散。
●葱朴汤　洗一切痔漏及风热脱肛。
连须葱（七个，捣如泥）　朴硝（二两）　水煎浓汤，乘热先熏后洗，日数次。
●外腾法　通治痔漏肿硬，肛脱不收，产妇子宫脱出，风袭肿硬不能收缩。
枳壳（一斤，切薄片）　水（十碗）　入罐封中煮至水乾，用绢包定枳壳片，待稍温时腾熨肿硬处，轻轻揉软，肿消自收。
●却毒汤　洗痔疮已破未破，久或成漏者。
马齿苋　瓦松　甘草（各五钱）　五倍子　川椒　苍术　防风　枳壳　柏叶　朴硝（各三钱）　葱白（五个）　煎汤，先熏后洗，冷则汤热再熏洗。
●洗杖汤　洗夹伤、杖伤，肿痛溃脓。
透骨草　地骨皮（捶碎）　虎骨　天冬　陈皮　南星（各五钱）　象皮（一两）
切碎，煎浓汤，日浸洗三次。
●和伤汤　洗跌打损伤，瘀血凝聚。
木鳖（麻油炙焦）　生半夏　骨碎补　甘草　红花（各五钱）　葱头（一两）
切碎，用水五碗，醋一杯，煎数十沸，乘热先熏后洗，冷则汤热再熏洗数次。
●海桐皮汤　洗一切损伤，筋翻骨错，肿痛不止。
海桐皮　透骨草　乳香　没药（各二钱）　归尾　川椒（各三钱）　川芎　白芷　甘草　红花　防风　威灵仙（各一钱）
共研粗末，布袋装定，扎口，入罐，煎汁乘热蘸洗，或腾或熨，日用数次。
●四圣汤　治小儿胎惊丹毒，眼胞红晕。
木贼　秦皮　川连　红枣肉（各一钱）
切碎，煎汤红绸蘸洗两目数次，自愈。
此洗诸疮，有用盐汤、艾汤、茶汤、米泔、童便、漱口水之类，俱附录本症之下。
《金鉴》曰：痈疽疮毒，初起之时肿高赤痛者，宜敷凉药，以寒胜其热也。然亦不可太过，恐毒被寒凝，变成阴证。如初起漫肿不红，似有头而不痛者，当敷温药．以引毒外发也。经云：发表不远热，敷热药亦发表之义也。凡调敷药，须多搅则稠黏，敷后贴纸必须撕断，则不崩裂，时时蘸原汁润之，借湿气以通窍，干则药气不入，更加拘急之苦矣。去敷药时，但看毛孔内有汗意者，此为血脉流通、热毒将散也，否则热毒蕴结而难治。至若疮肿已溃，热毒渐减，气血必虚，不可专用寒凉，水伏其毒，又当审其阴阳虚实，随症施治，总要追散馀毒，拔尽败脓，俟其表里无症，脉静身凉，然后用生肌之药以收功。此敷贴之次序不可混施也。

肿疡溃疡敷贴汇方（自号字号——河字号）  ***************************
〔号字号〕
●如意金黄散　治痈疽发背，疔毒诸疮，大头瘟肿，跌仆损伤，湿痰流毒，火丹漆疮，风热天泡，乾湿脚气，妇女乳痈，小儿丹毒，一切肌肤肿赤顽恶热疮。
大黄　黄柏　白芷　姜黄（各一两）　南星　苍术　厚朴　陈皮　甘草（各四钱）　天花粉（二两）　共切碎，晒乾磨极细末，磁器谨封，随症加引调敷。
凡红肿焮痛发热，未成脓，及夏月火令，俱用茶汤兑蜜调搅如膏敷之。漫肿无头，皮色不变，湿痰流毒，附骨疽、鹤膝风，俱用酒煎，葱汁调敷。天疱、火丹、赤游、黄水、漆疮、疔毒、恶血壅肿，俱捣蓝根叶汁，加蜜调敷。如风热诸毒，皮肤亢热，游走不定，色赤而亮，俱用蜜，水调，猪油调更妙。如焮肿欲作脓，捣葱汁和蜜调敷。汤泼火烧，皮肤溃烂，麻油调敷。
●真君妙贴散　治痈疽诸毒，顽硬恶疮，散漫不作脓，敷此不痛者即痛，痛者即止，并治皮破血流湿烂，痛若天疱火丹，肺风粉刺。
白灰面　乔麦粉（各五两）　净硫黄（十两）　共研极细，并水拌湿，要乾燥得宜，擀成薄片，捲起，备晒，外用薄皮纸包裹，挂风中阴乾。临用量疮大小，研末水调成膏敷贴。如皮破血流，湿烂，粉刺，用麻油调。天疱、火丹用靛汁调。
●四虎散　治痈疽肿硬，厚如牛颌，不作腐脓。
草乌　半夏　南星　狼毒（等分）
研极细，捣猪脑髓，调成膏，厚涂肿处，留顶出气。
●二青散　治阳毒诸疮，红肿痛痒，臖热未成者立消。
水龙骨　白藓皮　黄柏　青黛　白芷　白芨　白蔹　白薇　朴硝（各三钱）　花粉　大黄　芙蓉花叶（各一两）
研极细，醋调敷。已成者留顶，未成者遍涂。
●五龙膏　治痈疽、阴毒、阳毒、肿硬未溃时，敷贴此膏，追脓拔毒。
五龙草（即乌莶莓）　金银花　豨莶草　车前根叶
四味俱用鲜草，等分，尽捣如泥，再拌陈小粉（一两），盐（五分），再捣成膏。遍贴肿处中留一孔，外用绵纸盖定，以避风寒。
〔巨字号〕
●坎宫锭子　治诸热毒，肿痛赤热，并搽痔疮。
京墨（一两）　胡连　儿茶　熊胆（各二钱）　牛黄　麝香（各三分）　冰片（一钱）
共研极细，猪胆汁（一合）捣姜汁浸大黄汁，米醋各少许，兑匀，糊药作锭，阴乾每用水磨汁，笔蘸频涂。
●离宫锭子　治疔疮阴毒，漫肿无头，皮色不变。
蟾酥　血竭　胆矾（各三钱）　京墨（一两）　朱砂（二钱）　冰片（一钱）　麝（五分）
共研细，水糊作锭，水磨蘸涂。
●白锭子　治痈疽疔肿，流注痰包，耳痔耳挺，诸毒初起。
银黝　寒水石　人中白（各二钱）　白降丹（四钱）
共研细，水磨白芨汁作锭，醋磨涂，勿入口。
●蝌蚪拔毒散　治无名肿毒，火毒瘟肿。
寒水石　皮硝　大黄（各二两）
共研极细，初夏预取蝌蚪瓦罐收贮，封口埋土中三尺，至秋化水，每用一碗和药成团，阴乾，再研细末，每用水调敷贴肿处，或蜜调敷。
●二味拔毒散　治风湿热毒，红肿痛痒，疥疿疮疖初起。
明雄黄（一两）　白矾（八钱）
共研极细，清茶调涂，频蘸茶润湿。猪油或蜜调敷则不燥裂。
●回阳玉龙膏　治痈疽阴疮，不热不痛，不肿不灌及寒痰流注，冷痛痹风，寒湿脚气，手足顽麻，筋骨闷痛鹤膝等症，凡漫肿无头，皮色不变，但无肌热赤痛者，皆可敷贴。
良姜　草乌　赤芍（切片炒黄，各三两）　南星　白芷　嫩桂枝（各一两）
共研极细，热酒调成膏，敷贴患处，上用热酒浸绵纸，盖定，坐卧要向暖处，勿犯风寒。
●冲和膏　治痈疽诸发，阴阳不和，冷热相凝，敷此行气疏风，活血定痛，散瘀消肿，祛寒软坚。
紫荆皮（五两）　独活（三两）　赤芍（二两，共切片炒黄）　白芷　石菖蒲（各三两）
晒研极细，酒煎葱汁调膏敷贴，频蘸热酒润湿。
●铁桶膏　治发背将溃已溃时，根脚走散不收，用此箍之。
胆矾　白矾（各三钱）　铜绿　白芨（各五钱）　炒五倍子（一两）　轻粉　郁金（各二钱）　麝香（三分）
共研极细，米醋一碗，铜勺温火熬至一杯，候起金色泡，稍温调药数钱，用笔蘸涂疮根脚，上盖绵纸，涂束数次，毒不散大。
〔阙字号〕
●乌龙膏　治诸疮毒，焮肿赤晕不消。
木鳖　半夏（各一两）　草乌（三钱）　陈小粉（二两）
切碎同炒焦黑，研细筛末。水调成膏，自外向内涂之，须留顶。
●千捶膏　疮疡疔毒初起贴之即消，贴瘰疬连根拔出，及男女臁疮，小儿蟮拱。
木鳖肉（五枚）　巴豆肉（五粒）　蓖麻仁（七钱）　去皮杏仁　乳香　没药（各二钱）　铜绿（一钱）　净松香（四两）
共入石臼内，捶捣数千下，俟成膏时取浸水中。随疮大小，捻作薄片敷贴上盖绵纸。
●马齿苋膏
性味清凉，或服或敷，能解百毒。乾者水浸透尽捣如膏。杨梅遍身如癞，喉硬如管者，取苋四两，酒煎服取汗，外捣膏涂搽。发背，疔毒，酒煎四两，先服取汗，再服退热消肿，三服自愈。捣膏敷之。多年顽肿臁疮，疼不收口，捣膏频敷。一日一换。数日后，肿消腐盖，内有红肉如珠时，另上生肌药。凡丹毒热疮，面肿唇紧，俱捣浓汁频涂之，妇女脐下生疮，痛连阴户，捣膏四两，拌青黛（一两），烘热敷患处。
男妇湿癣、白秃，捣苋成膏，拌炒红石灰一分调敷。干则蘸汁润湿。
●黄连膏　治湿热诸毒初起，红肿热痛。
姜黄　黄连　川柏（各钱半）　归尾（三钱）　生地（五钱）　麻油（六两）　没药（三钱）
慢火炸焦去渣，下黄蜡（二两溶化），布滤，入磁瓶中，柳枝搅成膏，听摊贴。
●肥油膏　治秃疮、肥疮，初起瘙痒焮痛。
木鳖肉　当归　藜芦（各五钱）　黄柏　苦参　杏仁　狼毒　白附（各三钱）　干鲤鱼胆（三个）
浸麻油（十两），慢火炸焦去渣，下黄蜡（两半），熔化，布滤，入瓶中，搅冷成膏摊贴。久用则效。
●摩风膏　治面游风，痒若虫行，浮肿燥痛诸症。
麻黄（五钱）　羌活（一两）　防风　升麻　当归（各二钱）　檀香　白芨（各一钱）　切碎
麻油（五两），浸五日，慢火炸焦去渣，入黄蜡（五钱），化尽滤入碗中搅冷成膏，频频搽抹。
●润肌膏　治白屑诸疮，血亏燥痒。
当归（五钱）　紫草（三钱）　酥油（如无，以猪油二两代）
麻油（四两）　浸药三日，文火炸枯去渣，加黄蜡（五钱），熔化滤入碗中，柳枝搅冷，频频涂抹。
〔珠字号〕
●三品一条枪　治痈疽疔毒，瘰疬、痔漏之劫剂。
白砒（两半）　明矾（三两）　共研细，入小罐内，炭火煅，令青烟出尽，叠起白烟，俟罐上下通红，取放地上一宿，刮出丹末约有两馀。另研雄黄（二钱半），乳香（钱半），筛末和入丹内，再研极匀，煮面糊药成团，搓作条子如粗线大，阴乾听用。
凡疮有孔者插入孔内，无孔者先用针刺开一孔，早晚插线二条，插至三日后，孔大者约十馀条，插至七日，条满方佳。候疮孔四边自裂开大缝，十四日前后，其坚硬衣膜及疔核、瘰疬、痔漏诸管自然落下，方用温汤洗净，上贴生肌玉红膏，内服补养药。
●清凉消毒散　治面发诸毒，红硬热痛。
白芨　乳香　花粉　雄黄　乌药　川柏　山慈菇（各二钱）
研细，兑麝香末三分，蜜水调敷。
●碧玉散　治下颏粟疮及浸淫黄水疮。
枣肉（烧灰存性，五钱）　黄柏（研末，五钱）
共研筛匀，麻油调搽。
●正容散　治面上雀斑。
紫背浮萍　白梅肉　樱桃枝　猪牙皂（各切碎，晒乾，各一两）　鹰屎白（三钱）
共研极细，早午晚水调少许，掌中搓搽患处，良久用温水洗面，搽洗，十日雀斑自落。忌忧劳火热发物。
●水晶膏　点新久黑痣
角子石灰（五钱），硷水（半盅）浸灰，以水高半指为度，灰上撒糯米（五十粒），如硷水渗干，陆续添平，泡一二日捣成膏。
先将痣刺破，每挑少许，正点痣上，勿浸好肉，数次自落。禁发物。
●玉容散　治黧黑汗斑。
白术　白芷　白芨　白蔹　白丑　白附　水粉　细辛　甘松　莲鬚　茯苓　扁豆　殭蚕　白丁香　白鸽粪（各四钱）　羌活　独活　荆芥尾　防风　鹰屎白（各二钱）
共研极细，水调掌心，搓搽良久洗去，日三次。
●碧云散　治眉稜痛，风寒头痛。
川芎　鹅不食草（即石胡蒌，各五钱）　北细辛　辛夷（各一钱）　青黛（五分）
晒研极细，口含凉水，每用少许吹鼻取嚏。或小瓶收贮，挑取搐鼻，流出黄涎，久用自效。
〔称字号〕
●贴太阳穴法　治外感风寒头痛如破。
小川芎　白附子（等分），研极细。
捣葱汁调作二饼，贴左右太阳穴上，盖油纸以帛傅定，干再易。
●青蛤散　治鼻疮痛痒，色紫斑烂。
炒蛤粉　熟石膏（各四钱）　川柏　轻粉　青黛（各二钱）
共研极细，麻油糊作一，挑少许水调频涂患处。
●辰砂定痛散　治鼻窍肿痛生疮。
胡连（二钱）　熟石膏（一钱）　辰砂（三分）　冰片（三釐）
共研极细，纸捻蘸点患处，鼻外溃痛用此撒之。
●硇砂散　治鼻痔紫硬，气塞难通。
硇砂（一钱）　雄黄　轻粉（各五分）　冰片（五釐）
共研极细，水调稠糊，咬软通草心蘸药，频点，日十次。
●颠倒散　治肺风粉刺，酒糟肿痛。
大黄　硫黄
等分研细，水调，频频搽之。
●神塞丸　治鼻衄、耳衄。
麝香（一分）　沉香（三分）　白矾（一钱）　糯米（五十粒）
共研末，面糊丸芡实大，薄绵包裹。左鼻出血则塞右耳，右鼻出血则塞左耳，两鼻俱衄则塞两耳。两耳出血则塞两鼻，左右如之。
●穿粉散　治旋耳月蚀。
隔纸微炒轻粉　酒炙山甲　水粉　黄丹（等分），研细，干则麻油调搽，湿则撒上。
●柳花散　治虚火口疮。
川柏（五钱）　青黛（钱半）　肉桂（五分）　冰片（一分）
共研极细，频频搽之，或吹入。
●赴筵散　治实火口疮。
川柏　川连　条芩　栀子　乾姜　细辛（各一钱）
晒乾研极细，频搽，令吐出恶涎。
●冰硼散　治口舌咽喉、红肿溃痛。
硼砂　元明粉（各二钱）　朱砂　冰片（各一分）
共研极细，或频搽或竹管吹入。
●拔疔散　治诸疔肿痛，针破即搽之。
硇砂　朱砂（各一钱）　另研末食盐、白矾（各钱半），研匀。
烧红铁锈刀将盐矾煅枯，择丁日午时合作一处，研细筛末，每用少许搽疔上。
〔夜字号〕
●溺白散　治牙疳口疮。
焙乾人中白（五钱）　煅枯盐梅肉　白矾（各二钱）
共研末，用鹅翎蘸茶，洗净患处，日吹搽此药三次。
●芦荟散　治牙疳腐烂。
芦荟（一钱）　川柏（五钱）　共研末听用；
红枣（五枚）　剥去核，每枣纳入人信（一分），火煅存性，合前药末共研匀。
先用米泔漱净，拭乾，用此频搽。
●勒马听徽丝　治牙缝腐烂深坑，药不能到。
青黛（一两）　白砒（一分）　麝香（二分）　共研细；剪碎青丝（一两），扯成绒拌匀药末再研，麻油调成膏。
米泔漱净口，挑膏少许塞入牙缝内，日换三次。
●小蓟散　治牙衄出血。
小蓟草　百草霜　炒蒲黄　醋煮香附（等分）
研极细。频频搽牙，良久以温茶漱去，搽愈为度。
●胡桐泪散　治牙龈腐烂，流白脓。
胡桐泪　白芷　川芎　细辛（各钱半）　煅寒水石　焦地（各二钱）　青盐（三分）
共研末，频搽牙根，良久盐汤漱去再搽。
●牢齿散　治牙龈动摇兼疼痛者。
酒浸胆草（两半）　羌活　地骨皮（各一两）　升麻（四钱）　晒研极细，日搽三次，良久温水漱去。
●青莲膏　治牙疳渐开，穿唇破腮。
青黛（二钱）　乳香　轻粉（各一钱）　白砒（一分）　麝香（二分）　研极细，麻油调膏，摊棉纸上，压实阴乾。
临卧用米泔漱口，随疳大小剪膏贴之。至晓场去，温米泔漱净，至晚再贴。
●牙疳散　治牙疳，虫牙痛。
焙人中白　煅皂矾　五倍子　槟榔片（各二钱）　冰片（五釐）　共研极细。
甘草汤先漱口，频频搽之。
●一笑丸　治虫牙诸牙痛。
川椒（七粒）　巴豆肉（一粒）
共研极细，捣饭糊作一丸，薄棉包裹，咬在痛齿上下，静坐勿动，俟吐出恶涎，良久取下，用茶汤漱口，三次自愈。
●一字散　治小儿重龈，肿如水泡，用针刺破，棉蘸盐汤拭净搽此。
朱砂　硼砂（各五分）　朴硝（一分）　冰片（五釐）
共研极细，每搽一字。
〔光字号〕
●必胜散　治舌上生孔，衄血或腐。
螺青（一钱）　另研细，炒蒲黄（钱半），合前末共研匀。
频频涂搽后，以盐汤漱口。
●北庭丹　治舌疳、舌菌、红烂无皮。
硇砂　人中白（各五分）　瓦松　瓦上青苔　晒乾，切碎（各一钱），溏鸡屎半匙，同装入倾银小罐内，上用一罐封口封定，外以盐泥固济，炭火上煅三炷香久，待冷取丹，兑研细冰片、麝香（各一分），擂匀磁瓶封口。
先将磁针刺破肿处，点丹少许，外研蒲黄末盖之。若已破烂，只用难翎蘸搽。
●碧云散　治重舌、木舌。先用银针从旁刺破出血，茶水漱净，搽此。
蒲黄　青黛　硼砂　朴硝　甘草（等分）　研末，或吹或搽，治小舌吊下，加朱砂。
●凉心散　治舌下近根处肿痛者。
焙人中白　乳炒黄连　川柏　硼砂　青黛（各一钱）　朴硝（五分）　冰片（一分），共研极细，频频吹搽。
●皂矾散　治翣舌胀大、肿硬，气息不通。
皂矾（一两）　瓦上煅红，刮取研细，时时涂搽，自消。中毒舌胀出口，鸡冠热血频涂。白矾末涂亦效。
●集成方　治舌断亦可复生。
活螃蟹炭火煅焦，研极细频涂断处。小舌吊下肿痛色赤，用吊扬尘（一钱），盐醋调成糊　筋头蘸点数次。小舌淡红吊下不甚痛者，研朱砂末水调涂之，或竹管频吹上。
●保命散　治小儿鹅口，口舌起白屑。
牙硝（五钱）　枯矾　朱砂（各三钱）　共研极细，取白鹅粪，水化搅汁，调药搽儿口舌。
●水澄膏　治舌疳溃后，妨碍饮食。
白芨　白蔹　郁金　五倍子（各一两）　朱砂（二钱）　雄黄　乳香（各一钱）
晒研极细，醋调稠膏，棉纸摊贴疳上。
●口疮方　治白口疮用。
乳香　没药　雄黄（各一钱）　轻粉（五分）
研细蘸涂。
若治赤口疮，用乳香、没药（各一钱），铜绿、枯矾（各五分），研细蘸涂。
一治口疳喉癣用凤凰衣微火焙乾，橄榄烧灰存性，孩儿茶等分研极细，每一钱兑冰片末（五釐）和匀，频频吹搽。
〔果字号〕
●桐油饯　治唤风肿痛，痰涎壅塞，气闭不通。
温水半杯加入桐油四匙，搅成糊，硬鸡翎蘸油，探扫喉间，导引作吐，一连探吐数次，痰自涌出，以气通声高为度。旋煎甘草汤漱口，以解油毒，方服诸药。
●白降雪　治紧喉风、缠喉风。
熟石膏（钱半）　硼砂（一钱）　元明粉　牙硝　胆矾（各五分）　冰片（一分）
共研细，竹管吹入数次，喉关必开。
●金钥匙　治弄舌、喉风肿痛。
牙硝（两半）　硼砂（五钱）　明雄黄（二钱）　殭蚕（一钱）　冰片（二分）
共研极细末，吹入数次，每用三五分。
●七宝散　治喉痹、乳蛾、缠喉初起，肿痛闭塞。
牙硝　皂角　雄黄　硼砂　白矾　胆矾　焙乾全蝎（等分）
研末，频频吹入。
●八宝珍珠散　治喉疳腐烂。
黄连　黄柏　贝母　儿茶　青黛　硼砂　人中白（各钱半）　琥珀　水粉　煅鱼脑石　红褐子（烧存性，各一钱）　冰片　牛黄　豆腐煮珍珠（各五分）　麝香（三分）　共研极细，频吹腐处。
●矾精散　治喉癣未溃。
白矾（二两研末），先烧红方砖（一块），酒水润湿，将矾末平铺砖面上，上覆磁盘，周转以灰压定，候一夜矾即飞沾盘上，取起，每用二钱另兑后药，焙焦盐梅肉、炒焦穿山甲、雄黄（各一钱），先研极细，方兑矾精，擂匀。频频吹入，禁一切发物。
●清凉散　治喉癣已溃。
焙乾人中白（二钱）　朱砂（三钱）　黄连　薄荷叶（各一钱）　青黛　冰片（各三分）
共研极细，频吹溃处。
●消瘤散　治喉瘤乳蛾。
硼砂（三钱）　冰片（二分）　胆矾（三分）
共研极细，用筷蘸点。，或竹管吹入。上齶痈肿，煅枯食盐、白矾等分研末频搽，自愈。
●神功散　治湿毒瘰疬。
川乌　川柏（等分）
研末，醋调成膏。频频敷贴。
●龙泉散　治一切瘰疬。
酒洗昆布　酒炒三稜　莪术（俱切碎晒乾）　磨刀石上粉　水粉（各五钱）
共研极细，热水调膏，厚涂患处，干则以热水润之，常敷此散，未成者即消，已成者易溃。
〔珍字号〕
●贴瘰疬饼　项生瘰疬不辨肉色，不论大小，日月新久，但见肿硬赤痛皆宜贴此。
新鲜山药　萆麻子（等分）
尽捣成膏，作饼常贴。
●神效方　凡瘰疬初起贴此，消肿止痛。
木香　松香　白胶香　海螵蛸（等分）
研极细，水调成膏，绵纸摊贴。
●蟾酥捻子
乾蟾酥　巴豆肉（各三分）　麻雀屎　寒水石　寒食面（各五分）　共研细，炼蜜糊稠，搓作捻子灯心大，阴乾。
先将瘰疬当顶针一孔，插捻子一条，上盖绿云膏。如法连插三日，数日后，瘰根自落仍贴后膏。
●绿云膏
大黄　黄连　川柏　条芩　元参　木鳖肉（各一钱）　切碎，用麻油四两浸透，慢火炸焦滤去渣，入净松香五两，文火搅成膏，倾入水盆，两手拔扯，令金黄色，入锅再熬，数滚取起。预研铜绿末（三钱），猪胆汁（一合），醋（一杯），和匀浸铜绿一夜绢滤上渣，调入膏内，柳枝搅匀，候冷用罐收贮。
临用坐滚汤溶化，棉纸摊贴。
●五云膏　贴鼠疮、马刀、瘰疬已溃者。
砂锅煎热麻油（十两），投入银黝细末（二两），用桃、柳、桑、槐、梅五枝，尽搅，熬至起珍珠花时，取起布滤去渣，又入砂锅慢慢筛入黄丹（四两），文火再熬，五枝搅至滴水成珠，磁瓶收贮。
用时勿见火，坐滚汤炖化，红缎摊贴。
●蛇蜕膏　治瘰疬溃后，肿硬不消。
麻油（四两）　浸蜜蜂（二十一只）　蛇皮（一钱）　蜈蚣（二条）　文武火炸枯滤去渣，又入锅内，投水粉（二两），柳枝（七条），尽搅，文火熬至滴水成珠，放湿地三日，用纸摊贴。
●樟硫散　治钮釦风。
硫黄（一两）　川椒　白矾　樟脑（各二钱）　共研末，淘空大萝卜将药填满，用皮盖定，包纸数屑，灰火内煨熟，再研细。猪油调搽。
●木香饼贴法　治妇人乳中结核要方，并贴痈疽坚硬，既痛皮色如常者。
研细木香（五钱）　鲜生地（一两）
捣膏和匀，随核大小厚实贴住，上盖软绢，每日烧热熨斗熨数次。贴数饼自消。
〔李字号〕
●鲫鱼膏　治乳岩、结核，坚肿疼痛。
活鲫鱼（去鳞刮净肉，二两）　新鲜山药（二两）　共捣成膏，加麝香末（一分）　和匀再捣。
油纸摊涂厚分许贴患处。如觉痒极切勿揭动，只隔衣轻揉，七日一换。
●冰螺散　治乳核初起。
白砒（一钱一分，面裹煨熟后去面）　硇砂（二分）　冰片（一分）　共研细，另取大螺丝肉（五枚），切薄片线穿晒乾，研极细，拌前药，煮面作糊，搓小如灯心大，阴乾。
先当核顶针孔三四分，将捻插入，外糊纸对口，十日后四边裂缝，其核自落，后贴绛珠膏。
●三妙散　治脐痒出水，及诸湿热作痒。
槟榔　苍术　黄柏（等分）　切碎研极细。
湿则频撒，干则猪油调搽，忌生冷发物。
●金凤化痰膏　治背发、痰注、木硬诸疮。
捣生葱绞汁（一盅）　米醋（一盅）　切碎牛皮胶（三钱）
温火搅匀熬化，预晒研凤仙花末（一两），人中白（八钱），筛入胶内，住火尽搅成膏。
每坐重汤炖化，绵纸摊贴，膏落再换。
●柏叶散　治蛇串缠腰。
炒焦柏叶　干蚯蚓粪　大黄　黄柏　赤小豆（各五钱。俱晒乾）　雄黄　轻粉（各二钱）
共研极细，麻油调搽。
●蛇疔膏　治手指蛇疔坚硬有头。
雄黄（二钱）　轻粉（五分）　蟾酥（三分）　冰片（一分）
研细蜜调膏，坐滚汤炖热频涂之，上盖薄纸。漫肿无头者用。
●蛇毒膏
煅牡蛎（四钱）　雄黄（二钱）　研极细，蜜调膏，火上烘热，频频涂贴。
●二矾散　治梅毒未尽，生鹅掌风。
明矾　皂矾（各四钱）　儿茶（五钱）　柏叶（八两）　水（十碗），煎药数滚听用。
掌上先搽桐油，再用桐油纸捻点火熏扫片时，将药汤倾桶内，掌架桶上，外盖衣裙勿泄药气，乘热熏蒸，待稍冷入桶内浸之，后以绵拭乾，外搽三油膏数次。七日不可沾水。
●三油膏　治鹅掌风及诸疮燥裂。
牛油　柏子仁　麻油（各一两）　小锅煎滚，下黄蜡（一两），化尽滤去渣；预研银朱（一两），水粉（三钱），麝片（三分），筛入膏内，搅匀。
频搽患上，对火烘令油干为度。
〔奈字号〕
●藜芦膏　治手掌窝疮、疲顽痒痛。
猪油（八两），拌藜芦、苦参细片（各一两），锅内熬枯滤去，再煎滚，投松香（一两），搅化，离火筛入枯矾、雄黄细末（各一两），柳枝搅冷成膏。
频涂贴。
疳疮方凡下阴等处生杨梅内疳，初起红肿热痛者。煎黑豆、甘草浓汤，频频熏洗。旋用鲤鱼胆汁涂之，日洗涂数次，效。
●凤衣散　治杨梅下疳，损破腐臭。
凤凰衣（一钱）　轻粉（四分）　黄丹（一钱）　冰片（二分）
共研极细，频频干撒之。
●旱螺散　治下疳损破，一切梅毒。
田螺壳（煅末，三钱）　轻粉（一钱）　冰片　麝香（各二分）
共研细麻油调搽，湿则干撒。
●珍珠散　治杨梅内疳，诸处梅毒。
珍珠　轻粉　儿茶　水粉　黄连　黄柏　乳香　没药　蛤粉　五倍子（等分）　研极细
温米泔洗，频频撒之。
●银粉散　治下疳及肾囊风腐烂。
上好锡（六钱，小锅溶化），入朱砂末（二钱），搅炒砂枯，去砂留锡，再溶化，投水银（一两），和匀倾出听用，另研水粉（一两），铺绵纸上捲成条子，一头点火烧至纸尽，吹去纸灰，将粉和锡汞再加轻粉（一两），合研极细，磁瓶收贮。
先煎黑豆、甘草汤洗净拭乾，或干撒或油调搽，能生肌止痛。
●回春脱疳散　治下疳梅疮腐烂。
黑铅（一两，小锅溶化），投水银（五钱），搅炒成砂，同研至不见星，再加寒水石（七钱）、轻粉（五钱）、硼砂（三钱），合研极细。
先煎艾汤洗净，或撒或搽。
●翠云散　治面发杨梅愈后斑痕不退。
熟石膏　轻粉（各一两）　胆矾　铜绿（各五钱）　共研极细
猪胆汁调膏，日搽三次，久用自愈。
●鹅黄散　治杨梅肿痛溃烂，浸淫成片，结毒腐臭，小儿遗毒，初生无皮。
上轻粉　熟石膏　川柏片（等分）　研细
煎甘草汤洗净，或干撒或胆汁、麻油调搽。水气甚量加冰片末；翻花杨梅兑雄黄末。
〔菜字号〕
●通鼻散　治结毒攻鼻，气闭不通。
葫芦壳（烧灰存性）　石钟乳　胆矾　冰片（等分）　研细
日吹鼻三五次，令出黄水自通。
●银杏无忧散　治阴蝨疮。
黑铅　水银（各三钱，拌炒成砂）　雄黄　轻粉　狼毒　芦荟（炒）　杏仁（各二钱）　麝香（二分）　共研极细
先煎菖蒲汤洗净，用针挑破挤去内蝨，方唾津调药，烘热搽之，洗搽数次自愈。
●狼毒膏　治肾囊风阴痒。
狼毒　川椒　硫黄　槟榔　枯矾　五倍子　大风子　蛇床子（各三钱）　共研极细，滚麻油（一盅），投胆汁（一合），和匀调膏，频搽之。
●银杏散　治阴器外生疙瘩，内生小虫痒极苦甚。
黑铅　水银（各二钱，拌炒成砂）　炒杏仁　雄黄（各二钱）　轻粉（钱半）　共研极细
每用五分，捣枣肉数枚，糊药为丸，以丝绵包裹，用线扎定，留线头在外，纳丸入阴户内。如欲小解将线头带出药丸，便后又纳入，每日换一丸，以愈为度。
●螺水法　点一切痔疮，肿赤焮痛。
大田螺（一个），尖刀挑起，纳入冰片末（一分），平放杯内，良久渗出白浆，鸡翎蘸搽数次。
●线药法　凡痔顶大蒂小用此。
芫花（二钱）　壁钱（一钱）　细白丝线（一钱）　同放小罐内，水（一杯），封口，慢火熬干，取线阴乾，收好。
凡遇痔、痣、瘿、瘤初起，顶大蒂小者，用线一根打成双结，套扎蒂上，两头留线，日渐催紧，痔自紫黑水冷，七日后必枯落，旋搽生肌方，禁发物。
●枯痔散　凡痔顶小蒂大用此。
狗头骨（火煅靛水淬七次、净末七钱）　白砒（八钱）　白矾（二两）　轻粉（四钱）　蟾酥（二钱）　共研细，堆小锅中，上盖新碗，周围调盐泥筑紧留蒂，炭火煅三炷香久，蒂上频频润水，待冷刮取研极细收入磁瓶。
每用温水先洗净，早中晚搽药三次，七日自枯。
●唤痔散　治内痔不出。
炙焦蝟皮　生草乌（各一钱）　枯矾（五分）　炒盐　冰片　麝香（各三分）　共研细
温水先洗肛门，唾津调药三钱，纳入肛内。内痔自出。预煎朴硝（二两），葱头（七个），将痔熏洗数次。
〔重字号〕
●五倍子散　治痔疮坚硬。
大倍子（一个），开一小孔，用干荔枝草揉碎填满倍子内，湿纸包裹煨片时，去纸研细，每末（一钱）　兑轻粉末（三分），冰片（五釐），和匀，唾津调膏，频涂硬处。
●搽牙青黛散　治青腿牙疳。
胡连　青黛　硼砂　朱砂（各钱半）　焙人中白　煅龙骨（各一钱）　冰片（三分）　共研极细
甘草汤漱口，频频搽此。
●轻粉散　治湿毒流注，脓水浸渍。
轻粉（钱半）　黄丹　黄柏　儿茶　乳香（各三钱）　麝香（一分）　冰片（二分）　研极细
先洗葱汤，用此撒之，或麻油调。
●经验方　治腿足一切赤肿溃烂。
黄柏　苍术（各三钱，切片）　花椒　芒硝（各钱半）　大豆腐（二块）　水（三碗）　同入砂锅，封口煮至水乾，取腐轮流敷贴。
●三香膏　治臁疮初起，先痒后痛，红肿成片，破流紫水。
轻粉　乳香　松香（等分）　研细，麻油调成膏，平铺厚皮纸。捲纸包裹将药夹内。
先洗葱汤，拭乾，将膏纸内面针刺密孔，对疮贴住，外傅软帛，三日一换。
●夹纸膏　治臁疮色紫，痛痒不休。
炒黄丹　儿茶　轻粉　雄黄　血竭　没药　枯矾　银珠　五倍子（等分），研极细，麻油或猪油调成膏，随疮大小，剪油纸二块，夹膏在中，周围以面糊黏住。
煎葱椒汤洗净，拭乾，将膏纸内面针刺密孔对疮敷贴，软布缚定，三日一换。
●紫金膏　治臁疮溃久，其色紫黑。
煅红皂矾　净松香（各二两）　共研极细，麻油调成膏
先洗葱艾汤，拭乾，厚涂此膏，上盖油纸，三日一洗换。治杨梅结毒，腐烂作臭，脓水淋漓，如法洗贴，甚效。
●蜈蚣饯　治臁疮年久，皮顽乌黑，下陷臭甚。
蜈蚣　甘草　白芷　独活（各一钱，切碎）　浸桐油（二两）
煎数滚离火，将米泔洗净疮，拭乾，水调灰面捏作圈子贴实箍住疮之四围，勿令渗漏，将脚放平，以茶匙挑油乘热滴入圈中，令浸透患处，渐渐加满，待冷定取下，已后风毒自散，上贴黄蜡膏，见下。
〔芥字号〕
●黄蜡膏　贴一切久溃疮疡。
煅赤石脂　煅龙骨　真血竭（各三钱）　共研极细，小锅熬麻油（二两），下乱头发（二钱），煠化再下黄蜡（一两），白胶香（三钱），文火溶化，取起将前药末筛入，搅匀。
候冷捏作薄片，随势敷贴，用油纸软绢缚定，三日后翻转再贴。
●竹豆油　治足胫风疽溃痛。
杯大青竹筒长（二寸余），去节，装黑豆（一升），用薄砖平搁两头，各安碗一个，中用穀糠和干马粪烧火炙焦竹筒，候两头油滴碗中，取起和匀。先用米泔和盐少许洗净，拭乾，鸡翎蘸油频搽患处。
●累效散　治足指甲疽肿溃。
硇砂　乳香（各一钱）　轻粉　黄丹（各五分）　橄榄肉（五枚，烧灰存性）　共研极细
先用盐汤净洗，拭乾，麻油调，频频搽之。
●铁粉散　治足跟冷疔溃痛。
针砂（三钱）　黄丹　轻粉　松香（各一钱）　麝香（一分）　共研极细
葱汤先洗净，麻油调膏涂之，上贴油纸，软帛缚住。
●龙骨散　治脚气疮，焮肿痛痒，破流黄水。
煅龙骨　轻粉（各二钱半）　槟榔（切片，钱半）　干公猪粪（火烧存性，净末，五钱）　共研极细
先以盐汤洗净，拭乾，麻油调药，频搽自效。
●立马回疔丹　治阳毒生疔。
乾蟾酥　白丁香　硇砂　轻粉（各一钱）　乳香（六分）　雄黄　朱砂　麝香（各三分）　炙焦蜈蚣（一条）　金顶砒（五分，见丹药门）　共研极细，煮面糊丸麦子大。
先用银针当顶刺破出血，拭乾，将丹插入孔内，疔自枯烂。割疔方法见后河字号，更有提疔膏秘传方。
●束疔金箍散　治疔疮针刺之后，馀毒走散作肿。
郁金　白芨　白蔹　白芷　大黄（各五钱）　黄柏　绿豆粉（各三钱）　轻粉（五分）
共研末，生蜜调膏，厚涂疔肿周围，箍束馀毒，顶插前丹，或填拔疔散（见称字号）。
●拔疔法　治羊毛疔初起。
明雄黄研末（三钱），青布包扎，蘸热烧酒先顶前心自外圈入内揉擦片时，其疔毛即奔至后心，旋蘸热酒再向后心如法，尽擦其羊毛俱拔出，黏在布上，连包埋之，忌茶一日。
〔姜字号〕
●黑神膏　治乌癞黑斑，痒如虫行。
藜芦　川乌　黄连　川柏　防己　川芎　升麻（各五钱）　巴豆　杏仁（各十四粒）　油发（一两）　共切碎，猪板油二斤，拌药入锅内熬至药枯浮起，布滤去渣，再入锅煎滚，投水粉、白矾，雄黄各研细末（五钱），松香末（一两），尽搅成膏。
先洗盐汤，拭净，频频涂搽。
●斑蝥膏　白癞白斑，身热顽痛。
斑蝥（十四个）　蝮蛇（一条）　晒乾入瓶内，用米醋七碗熬至一碗而滤取汁，频频涂搽。
●类聚祛风散　治大麻风之总方。
寒水石　硫黄　枯矾　贯众（各四两）　蛇床子（二两）　朴硝（一两）　共研极细，猪油调成膏。
先煎荆芥尾、苦参、细辛、地骨皮浓汤，熏洗，拭乾，日涂搽三次。
●陀僧散　治紫白汗斑。
雄黄　硫黄　蛇床子（各二钱）　陀僧　石黄（各一钱）　轻粉（五分），共研极细，醋调成糊，生姜片蘸搽，温暖出汗乃愈，忌一切发物。
●绣球丸　治乾疥燥痒。
川椒　轻粉　樟脑　雄黄　枯矾　水银（各二钱）　同研至水银不见星，大风子净肉另捣如泥，拌匀药末，加柏子仁油（一两），如无，或猪油、麻油糊药，以两掌合搓如圆眼大，先以鼻吸其气入腹，次捻碎遍搽患处，数料自愈。
●臭灵丹　治湿疥肿痛。
硫黄　核桃肉　猪板油（各一两）　水银（一钱）
共捣成膏，频频涂搽患处。
●经效方　治五种疥疮。
蛇床子　五倍子　苍术　槟榔　花椒（各三钱）　樟脑　雄黄　枯矾　硫黄（各钱半）　先研极细；大风子肉、杏仁（各五钱），水浸透，尽捣如泥，猪胆汁（一合），猪油（一两）　煎溶，和诸药共捣成团，缝布袋装药扎口，烘热频频搽患处，或放杯内蒸溶搽之。
●一扫光　治诸疮　风湿痒痛癣疥痧痱。
苦参　川柏（各一两）　大风子肉　木鳖肉　蛇床子　吊扬尘　枯矾　雄黄　川椒　硫黄　樟脑　轻粉（各二钱）
共研极细，猪油调膏，烘热涂搽。或布包扎紧，通身搽之。
〔海字号〕
●必效散　治顽癣不愈。
川槿皮（四两）　大黄　海桐皮（各二两）　百药煎（见初集，两半）　巴豆肉（钱半）　雄黄　轻粉（各四钱）　斑蝥（一个）　共研极细
先将癣抓破，温水调药频频搽之，干则再搽，勿入口中。
●搽癣方
羊蹄根（八钱）　枯矾（二钱）　共研极细　醋调成糊，频频搽之。或搽生盐。
●消风玉容散　治桃花癣，春月始发者。
绿豆粉（三两），白菊花　白附子　白芷梢（各一两）　炒盐（五钱）　冰片（五分）　共研细末
水调搽之，良久洗去，再搽。
●雄黄解毒散　治血风疮疾。
煅寒水石　雄黄　白矾（各二两）　共研极细
热酒和蜜频频调搽。若日久耗血生火，当搽黄连膏（见阙字号）。
●石珍散　治天疱火丹，一切湿热溃烂。
熟石膏　轻粉（各一两）　川柏片　青黛（各五钱）　共研极细
甘草汤洗净，拭乾，频频搽之。
●如圣膏　治穀道风疳，如癣作痒，破流黄水。
归尾（三钱）　巴豆肉（钱半）　麻油（四两，浸药文火炸枯，去渣）　下黄蜡（两半），化尽，布滤入碗中，又投轻粉细末（二钱），尽搅成膏，频频搽之。
●三白散　治漆疮肿痛，斑烂流水。
水粉（一两）　熟石膏　轻粉（各五钱）　共研极细
捣韭菜汁或萝卜汁或蜜或油调搽。捣马齿苋膏敷之亦效。
●金蝉散　治诸疮已溃，误沾马汗、皂汁、粪秽毒水，或竹木撞刺，红肿大痛。
大干虾仁（一个）　胡椒（十五粒）　皂角子（七粒）　砂罐装定，瓦片盖口，炭火煅至烟尽，成灰存性，取出研极细。
温水洗净疮口，拭乾，撒药入内，上贴太乙膏，良久毒水流尽，有刺亦出。
●姜砒散　治诸疮发痒。
枯郁　乾姜（等分）
研末，以盐茶洗净，频频撒之。
●化虫散　治溃久郁化生蛆。
焙乾海参，研极细，频频撒之，或撒皂矾末。治痘烂生蛆。寒水石研极细，频频撒之。温茶洗净。
〔咸字号〕
●清凉膏　治汤火伤，凡赤肿无皮，搽之解毒止痛。
角子石灰（水化开，数升）　水浸搅浑，没水半寸许，露一夜，水面必起云片，轻轻带水掠去。
每一盅兑麻油一盅，双筋顺搅成膏。
鸡翎蘸扫患处。
●罂粟膏　治汤泼火烧，焮赤肿痛。
罂粟花（十五朵，无花用粟壳两半）　浸麻油（四两），慢火炸焦滤去渣，下白蜡（三钱），化尽倾碗中，投轻粉细末（二钱），搅冷成膏，坐滚汤炖化，鸡翎频频蘸涂患处。
●拈痛膏　治杖疮、跌打后，肿痛焮紫，已破未破皆贴此膏，上盖纸包好，日一换。
取如意金黄散（一两），加樟脑末（三钱），用前清凉膏调敷。
●追风散　治疯犬微咬，初时用热尿淋洗，挤出恶血，随敷此散，追风拔毒。
北细辛　川乌　草乌　防风　白芷　川芎　薄荷　苍术（各一钱）　南星　雄黄（各五分）　共研极细
热酒调敷，盖纸扎定，日换一次。
●内服方　斑蝥（七个，去头、足翅），拌糯米炒黄，去米，研药极细，兑水粉（一钱），温酒调服，良久小便行出血片恶物。如便涩胀痛，煎甘草梢汤饮之。倘毒未尽，次日空心如法再服，以便清为度。伤重者按本证施治。
●非疳散　治葡萄疫，青紫斑点，发于遍身，牙龈腐烂。
焙人中白　五倍子（各三钱）　冰片（一分）
频搽牙龈，良久，米泔漱去。
●朴硝散　治小儿脐疮。
煅牡蛎　大黄（各三钱）　朴硝（一钱）　共研极细，用活螺蛳（五个），洗净以清水一碗，养一夜，将螺放出，取水调敷数次。
●立清散　治小儿阴肿。
赤小豆　枳壳　赤芍　商陆　朴硝（等分），勿见火晒研极细，柏叶煎汤，日常调敷。
●蟠龙散　治小儿脱肛。
乾地蟠龙（一两，带土焙乾）　朴硝（二钱）　共研极细
水调，鸡翎蘸搽数次。肛肿乾燥，用葱汤洗净，麻油调涂。一方乌龟头或鳖头，烧灰存性，麻油调搽。又方吊扬尘和干鼠粪烧烟，放桶中坐上熏之。
〔河字号〕
●救苦散　治头风疮烂。
陀僧　滑石（各二两）　白芷（五钱）　共研极细，湿则撒之，干处蜜水调搽。
●麦饯散　治头风瘙痒，浸淫成片，久烂成癞。
小麦（一合，炒枯存性）　硫黄（四钱）　白砒霜（一钱）　川椒　枯矾（各三钱）　百草霜（八钱）　共研极细先煎葱汤洗净，拭乾，麻油调成膏，涂贴患处，上盖油纸，三日一换。
●芙蓉外敷法　治一切痈疽肿毒。
芙蓉花或叶或根皮，或捣烂或晒研极细，或蜜或麻油调膏涂敷四围，中间留顶，干则频换。初起者即觉清凉痛止肿消；已成者即排脓；已溃者易收敛。系外科之总方。或加赤小豆末，或烧焦苍耳存性加入亦妙。
●乌云膏　治风湿溃疮，痒甚浸淫者。
松香末（二两）　硫黄末（一两）
麻油拌湿摊放青布条上，卷作筒子，以线缝定，再浸油中，取起刮去余油，铁钳夹住，点燃一头，下用碗接其膏液，须陆续剪去布灰，冷水浸膏听用。
麻药总方：
●琼酥散　肿毒诸疮，服此针割不痛。
蟾酥（一钱）　生半夏　闹羊花（各五分）　胡椒　川椒　荜茇　川乌（各一钱）　共研极细，酒调，每服（五釐）。
●解骨丸　箭簇入肉，钳不出者，贴此拔之。
细研雄黄　细象牙　捣烂活蜣螂（等分），再研匀，炼蜜为丸麻子大。纳入伤口内，外嚼碎羊油贴之，初时觉痒须忍住勿动，待痒极箭簇渐冒，撼动拔出，随撒热尿淋洗，外贴陀僧膏。（见鳞子号）闹羊花俗名老虎花，即羊踯躅。
●整骨麻药　割取箭头，服之不痛。
胡茄子　麻黄　姜黄　川乌　草乌（各一钱）　闹羊花（二钱）
共研极细，酒调，每服五分，割后欲解，频服甘草汤
●外敷麻药　敷患处即麻木，针割不痛。
川乌尖　草乌尖　生半夏　生南星　北细辛　荜茇　蟾酥（各一钱）　胡椒（四钱）
共研极细，烧酒调敷。
麻药煮刀针（见一卷针法门）。
●提疔膏　割疔时先将疔顶刺破，十字口用白降丹（见后翔字号）点上三五釐，旋以此膏连顶周围涂之，令毒聚一处，疔自拔，缝不黏好肉方拭去，如法割取。
明雄黄（二钱，另研极细）　乌梅肉（六枚）　蛞蝓（即湿地上鼻涕虫似蜗牛而无壳者），取四条同乌梅肉、雄黄捣成膏，照前法涂敷，良久，疔自肿起，方刮去此膏，如法割取，割后常贴万应膏，见下。
●秘传方　治疔疮、瘰疬、顽毒结核，不用割取听药拔出。先取磁针刮破疮顶，随点白降丹少许，次用千槌膏连顶周围盖贴，三日一换，自能拔出后贴万应膏，见下。白降丹见后翔字号，千槌膏见前阙字号。
●束毒膏　治诸疮腐烂延开，红热痛甚。
轻粉　胆矾（各二钱）　白矾　铜绿　白芨　白芷　大黄　黄柏　雄黄　郁金（各四钱）　炒焦五倍子（一两）　共研极细，用黄醋一碗勺内慢火熬至一杯，以起金黄色黄泡为度待温将药入内，尽搅成膏，厚涂四周疮弦上，盖万应膏，一日一换，用甘草汤洗之。
汪訒菴曰：「疮症之生，始于喜怒忧乐之不时，饮食起居之不节，或金石丹药之毒发，寒暑燥湿之不调，阴阳不平而臃肿，荣卫滞涩而腐溃，轻者起于六腑，浮结而为痈；重者发于五脏，沉涩而为疽。浅者为疮疖疡毒，盖疮疖发于皮肤之上，疡毒发于皮里肉外，痈则发于肉脉之间，皆属阳分；疽则发于筋骨之间，乃属阴分。疽有发于外者，如背、脑、眉鬓等疽；痈有发于内者，如心、肝、脾、肺、肾等痈。外证易识，内证难明，大抵某经亏损，痈疽则从某经而出。根浅为痈，根深者为疽，至于致病之源则一也。」
凡贴膏药须当疮头剪一小孔，引毒外出。疮若高肿，剪作数块贴之，免疮拘急。贴溃疡，宜先洗净，近疮口下剪折数条或压灯心，引脓渗出。

应用膏药方（自淡字号——羽字号）  ***************************
〔淡字号〕
●万应膏　贴痈疽、发背、痰核、流注诸般疮毒。
川乌　草乌　白芨　生地　当归　赤芍　白芷　羌活　独活　苦参　元参　苍术　乌药　甘草　象皮　肉桂　穿山甲　木鳖肉（各五钱）　共切粗片，浸麻油五斤，春五夏三秋七冬十日，入大锅内慢火熬至药枯浮起，布滤去渣，将油称准，再上火熬，每油（一斤）兑入水粉（半斤），徐徐筛入，桃柳条尽搅，熬至黑如漆，亮如镜，滴水成珠时，取起瓷器收贮，任其摊贴。
●太乙膏　贴疮口不收，生肌长肉。
当归　生地　甘草（各二两）　麻油（二斤）　如法浸药，煠枯滤渣，再煎滚，下飞净黄丹（八两）　搅令滴水成珠时，又下白蜡、黄蜡（各一两）　俟化尽住火，预研细去油乳香，没药（各五钱）　入内，柳枝搅冷成膏，磁器收贮，听用。
●加味太乙膏　治痈疽、发背，诸般疮毒，湿痰流注，风湿寒痹，遍身走痛，腰膝痠软，五损内痈，七情外证，汤泼火烧，刀伤棒毒，疮癞，皆贴患处；男子遗精，女子白带，俱贴脐下。藏毒肠风，可作丸服。
当归　赤芍　白芷　元参　生地　大黄　木鳖　肉桂（各二两）　槐枝　柳枝（各百寸），共切碎入锅内，浸麻油（五斤），春五夏三秋七冬十。慢火炸焦，布滤去渣，将油称准上火，先下乾净头发（一两），熬至浮起似胶时，每油一斤筛入黄丹（六两半），火添大些，夏秋亢热，每斤加丹（五钱），柳枝尽搅，候先发青烟后起白烟，旋绕香馥，其膏已成。滴水中以试软硬，太老量加热油，太嫩量加炒丹，加火搅令烟尽取下。切阿魏薄片（三钱），撒入化尽，研细轻粉（四钱），乳香（五钱），没药（三钱），筛入搅匀，倾放水中，柳木棍缕成一块，再换冷水，乘热每斤拔扯数百下，合入磁坛内，以水浸之。每少许炙溶开贴。
●附子膏　即前膏去大黄加干附子（二两），切片炸焦，另研阳起石（五钱），膏熟时同诸药末筛入。专贴寒痰冷痹阴毒。
〔鳞字号〕
●乾坤一气膏　贴新久痞疾，诸风瘫痪，湿痰流注，顽恶疮毒，及遗精带下，血冷精寒，久无嗣育，常贴脐下。
白附子　巴豆肉　蓖麻子　穿山甲　五灵脂　木鳖肉　当归　赤芍　白芍　白芷　生地　熟地　莪术　三稜　续断　元参　肉桂（各六钱）　共切碎，入铜内，照法浸麻油（三斤），桑柴火炸焦，布滤去渣，称准。每油一斤兑入黄丹（十二两），火加大些，槐柳枝尽搅，熬至滴水成珠方住火，切阿魏薄片（一两），撒入化尽，再下研细乳香、没药（各六钱），麝香末（钱半），柳枝搅匀，磁器收贮。临用坐滚汤中炖化，红缎、皮纸听其摊贴。
●陀僧膏　贴顽恶诸疮、瘰疬流注、金刀跌打诸伤。
大黄（四两）　苦参（二两）　当归　赤芍（各一两）　共切片。桐油（一斤），如法浸透，炸焦布滤去渣，下陀僧细末（十两），柳枝尽搅，加火熬至滴水成珠取起。预研细百草霜、赤石脂末（各一两），乳香、没药、血竭、儿茶细末（各二钱半），银黝细末（五钱），徐筛入，柳枝尽搅极匀，倾入水中，众手拔扯千馀下，收放罐中，冷水浸之，临用炙溶摊贴。
●巴膏方　贴顽恶诸疮，化腐生肌。
桑、槐、桃、柳、梅各裁嫩枝（二十四寸），麻油（二斤）浸透，温火炸枯，将枝捞出。次下头发（六一），栀子（四十个），象皮片、山甲末（各三钱），熬至头发化尽，布滤去渣，称准。每油（一斤）兑入黄丹（六两），柳枝尽搅熬至滴水成珠取起。预研硇砂、血竭、儿茶细末（各一钱），筛入搅匀，倾入水中，众手拔扯千馀下，罐收听用。
●亚圣膏　贴破烂诸疮，杨梅结毒。
榆枝　桑枝　槐枝　柳枝　艾茎（各二十寸）　象皮　驴骡蹄甲（各一两）　山甲（六钱俱切碎）　蝉蜕（四钱）　蛇皮（二钱）　木鳖（七个）　头发（三钱）　鸡子黄（三枚）　麻油（三斤）　浸药七日，炸焦去渣。每油一斤兑入黄丹（七两），加火搅成膏，下黄蜡（五钱），化尽取起，预研血竭、五灵脂、煅牡蛎细末（各五钱），儿茶、乳香、没药细末（各三钱），筛入膏内，柳枝搅匀，倾水盆中，众手拔扯数百下，罐收听用。
●绛珠膏　贴肿溃诸疮，去腐定痛，生肌敛口。
煎麻油（十两），炸化头发（五钱），再投天麻子肉（八十一粒）、熟鸡子黄（十枚），炸焦，布滤去渣，下黄丹（二两），白蜡（三两），再煎数滚取起。预研血竭、轻粉、乳香、没药、儿茶、朱砂、珍珠各细末（三钱），片末（一钱），麝末（五分），筛入膏内，搅匀，收好听用。
●绛红膏　贴一切肿毒已成，疼痛不消，先用神灯照法（见一卷），后贴此膏。
银朱（五钱），生桐油调捣成膏，绵纸摊贴，日换一次。
●单油膏　贴结毒诸疮，日久溃烂。洗净后贴此膏。
先煎苍术（一两）　川椒（三钱）　麻油（四两）　水粉（二两）　慢火熬至滴水成珠，绵纸摊贴。
●白膏药　贴诸般肿毒，溃烂流脓。
锅盛麻油（二斤）　浸巴豆肉　萆麻仁（各六两）　干蛤蟆（三个，各啣头发一团），同浸三日，上火熬滚，再下活鲫鱼五尾，同炸焦布滤去渣，慢火熬至滴水成珠取起。研乳香细末三钱，水粉（二十两），筛入膏内，柳枝搅令极匀，候凝成白膏，绵纸摊贴。
〔潜字号〕
●化腐紫霞膏　善能穿透诸毒，凡发背已成，瘀肉不腐及不作脓者，用此。
晒乾螺蛳肉（二两）　巴豆霜（五钱）　轻粉　血竭　樟脑（各一钱）　金顶砒（见丹药门，五分）　共研极细。
用时将麻油调成膏或敷成贴。
●元珠膏　治肿疡将溃，涂之脓从毛孔吸出，若已溃脓，或曾针破者，用纸捻蘸膏插入孔内，呼脓出外。凡腐未尽者，涂之立化。
木鳖肉（七枚）　斑蝥（四十个）　驴蹄甲（切片，二钱）　草乌　巴豆肉（各五分）　柳枝（二十四寸）　锅盛麻油（四两）　浸五日，文火炸枯，布滤去渣，搅令成膏，听其涂贴。
●莹珠膏　猪板油（十两）　白蜡（三两）　入锅煎溶，布滤去渣。预研轻粉、樟脑细末（各两半），煅龙骨末（四钱），冰片末（一钱），调匀油内搅冷成膏，听用。
贴杖疮用纸摊极薄贴之，干则再换。臁疮内加水龙骨细末（三钱）。杨梅溃烂内加水粉（三钱）调匀贴。顽疮乳岩内加银朱（一两）调涂。贴下疳，一切溃烂疮疡，能去腐消肿，定痛生肌。
●贝叶膏　贴痈疽发背，溃烂诸疮。
煎麻油（一斤）　炸化油头发（二两）　布滤去渣，投白蜡（二两），入锅煎化，住火搅令微热；取绵纸剪五六条，每条入油蜡内蘸透，贴于磁器帮子上，临用随大小剪贴患处。每日更换三五次，功效甚速。
●碧螺膏　贴下部湿疮，一切疥癣瘰疬，结毒痰串。
松香（二斤）　研细筛末，用大铜盆内面以猪油搽遍，坐滚汤锅中下松香末入内，粗筷尽搅以凝结沉底为度，倾冷水盆中，拔扯数百下，分作为数块。将麻油一斤熬至滴水成珠时，投入松香膏一斤，慢火熬成膏，太老加油再熬，老嫩得中方住火。预研青矾、胆矾细末（各五钱），筛入搅匀。用时烘热涂贴。
●琥珀膏　贴诸疮初起，红肿焮热，坚硬疼痛。
煎麻油（十二两）　炸化头发（一两）　花椒（二十粒）　次下黄蜡（四两）　化尽布滤去渣，倾磁盘内。预研轻粉（四钱）、银朱、水粉（各八钱），琥珀细末（五分），筛入膏内，柳枝搅匀，听用。
〔羽字号〕
●阿魏化坚膏　贴失荣证，瘿瘤、乳岩、瘰疬、结毒，初起坚硬如石，皮色不红，日渐肿大，但未破者贴此自消。
用蟾酥丸（见五卷黄字号）取末一料，加炙焦蜈蚣五条研极细拌匀，取乾坤一气膏二十四两（见前鳞字号），坐滚汤中炖化，调匀前药，搅成膏，红缎开贴，半月一换。
●生肌玉红膏　治痈疽发背，棒毒诸疮，已溃流脓时用甘草汤或猪蹄汤洗净拭乾，挑膏入掌中捺化涂贴疮口上，盖太乙膏。大疮日洗贴二次，服补药。
当归（二两）　白芷（五钱）　甘草（两半）　紫草（二钱）　共切片，麻油（一斤）　入锅内，浸药三日，文火炸焦布滤去渣，再煎滚下血竭细末（四钱），次下白蜡（一两），化尽取起，用茶杯四个坐冷水盆中，将膏倾作四起，预研轻粉细末（四钱），每杯投末一钱，粗筷搅匀，再合入磁盘内，尽搅待冷，收贮磁坛，如法搽贴。
●琼液膏　贴夹伤、杖伤，皮肉破烂。
当归尾　红花　白芷　蒲黄　闹羊花（各二两）　麻油（一斤）　浸药五日，炸枯滤去渣，下白蜡、黄蜡（各一两）　溶化。预研冰片末（五分），乳香、没药细末（各六钱），筛入膏内，柳枝搅匀，待冷收好听用。
●六真膏　治同前症。
樟脑（三两）　乳香　没药　血竭　儿茶　三七（各三钱）　共研极细。煎猪油（十二两），去渣调药搅成膏，磁坛收贮，绵纸摊贴。
●凤雏膏　治诸疮溃久不敛。煮熟鸡蛋取黄十枚，捣碎入锅内慢火炸出蛋油半杯。
预研轻粉、乳香、血竭、龙骨细末（各五分），调入油内搅成膏，鸡翎蘸涂，日上三次，腐尽孔深滴膏入内，上盖万应膏。
●二神膏　贴头疮赤烂。
熟鸡蛋黄（五枚）　剪碎油发（一两）　捣匀撒放锅内，慢火炸焦，待发化尽，渐出红油陆续□□勿令□□，先煎葱汤洗净患处，以鸡翎蘸油涂搽数次自愈。
《金鉴》曰：腐不去，则新肉不生。因腐能侵坏好肉，当速去之。如过气实之人，方可用刀割取，若气虚者，惟恃药力以化之。盖去腐药乃疮科要剂也。
又曰：大疮溃烂，内毒未尽，若骤生肌，则外实内溃，重者□毒内攻，轻者反加肿烂，口虽收而旁边必又生疽。须知腐未尽，不可猝用生肌药也。

去腐灵丹生肌方（自翔字号——师字号）  ***************************
〔翔字号〕
●丹药方
●白降丹　治痈疽发背，疔毒诸疮，大者用七八釐，小者用三五釐，乳汁或水调匀，鸡翎蘸扫疮头上，初起者即起泡消肿；成脓者即溃；腐者即脱。
朱砂　雄黄（各二钱）　硼砂（五钱）　先研极细，再拌牙硝　食盐　白矾　皂矾（各两半）　水银（一两）
同研至水银不见星。用阳城罐一个，搁在微火上徐徐起药入内溶化，微火烘至无声即取起，火大太乾则走汞，如不干则药倒下不结，其难处在此。再用一阳城罐封口合定，裁绵纸条宽半寸，蘸盐泥糊对罐口。其法研水粉、熟石膏、罐子泥、盐水润湿打成稠胶，涂泥一层糊纸一层，糊至四五重，又糊有药罐上二三重。地上挖一小坎，粗碗盛水安放坎中，将无药之罐坐碗水内，周围齐地以瓦片遮盖，免炭灰落入碗中。方烧燃大炭密排药罐之上，四边莫空，煅三炷香久，待冷取开得丹两馀，兑冰片末（五分），擂匀，磁瓶谨收听用。
●红升丹　诸疮溃后，用此拔毒去腐，生肌敛口，如疮口坚硬，肉暗紫赤，鸡翎蘸扫少许，立刻红活。
火硝（四两）　白矾（一两）　皂矾（六钱）　先研碎用铜勺炖化，一干即取起。又朱砂、雄黄（各五钱），水银（一两），同研至不见星，拌前硝矾再研匀，堆放小锅中，上盖新碗，碗边定要合缝，取净黄泥，盐汁润湿打糊成条，伴碗口周围筑紧，勿令走气，只留碗蒂在外，或单研生石膏末周围筑紧亦妙。将锅架定炭火上，煅三炷香久。初炷只用微火，火大则汞先飞上，二炷火加大些，以匙挑水频润碗底；三炷则用猛火以扇煽起，浸碗底勿令乾，干则汞先走散，锅内倘起绿烟，急以硬笔蘸盐泥频频涂抹，香完去火，待冷开看得丹八九钱，兑冰片末三五分，乳钵擂匀，磁瓶收用。
古法用阳城罐盐泥固济，法颇繁难，用此新法似为简便，俗法只研碎硝、矾、水银，升炼后兑雄黄、朱砂、冰片末。
〔龙字号〕
●灵药门
●五色灵药　治诸疮溃烂，腐肉不尽，新肉不生。
食盐（五钱）　黑铅（六钱）　水银（二两）　同入锅内炒至结成砂子。再入明矾、皂矾、牙硝末（各一两），共炒至砂矾水乾，即取起同研至水银不见星，方照后二法对入罐内，煅三炷香久，不可太过，不及。待冷取出约有丹二两，甚白如云方妙，如要色红，用铅（九钱），水银（一两），牙硝（三两），加朱砂、雄黄（各三钱），照前法升炼；要不痛，丹内兑石膏末（三两），研匀、再入新罐内，对口煅一炷香久。
●灵药固罐法　用阳城罐烤热，捣大蒜涂遍罐外，再烤再涂，约三四次。以姜醋入内汤煮至干，次用黄泥、炭灰和盐水打熟，固罐一指厚，阴乾。如裂缝蘸盐泥涂抹之，总要完固不走气。
●封罐口法　装药入罐，上盖铁盏，铁丝绊住。研细熟石膏、无各异等分，炒盐减半，醋调成膏，烘热铁盏，笔蘸膏周围涂抹，随干随涂，以口平为率，阴乾。地上钉长钉三口，上安药罐，四围砌炭，火煅之，笔蘸频涂铁盏。
●结毒灵药　水银（一两）　雄黄　朱砂　硫黄（各三钱）　共研细入锅中，照前炼红升丹法，煅三炷香，待冷取丹，每两兑水粉（五钱），同研匀，随症加药。
凡梅毒腐臭煎甘草汤洗净，用丹五钱兑轻粉末（三钱），频频撒之。结毒，咽喉唇鼻溃烂，用丹一钱兑人中白二分，擂匀频频吹搽。治诸疮溃烂，水气不干者，用丹一钱兑片末五釐，擂匀频撒之。
●链金顶砒
黑铅（一斤）　切片入罐内，炭火溶化，投白砒（二两）于化烊铅上，炼至烟尽住火，冷定取看，金顶砒结在铅面上，刮下研细听用。
●炼硝石法
净朴硝（一斤），入罐内炭火煎乾，煅红住火，冷定研细听用。
凡咽喉、口舌、唇齿一切实火肿痛，每用少许或吹或搽。
凡升灵药硝要炒燥，矾要煅枯。
●生肌门
●腐尽生肌散　治溃疡，腐净疮不收口。
血竭　儿茶　乳香　没药　真三七（各三钱）　冰片（一钱）　麝香（二分）　有水加龙骨，要速收口加蟹黄　珍珠（各一钱）。
共研极细撤之，或猪油调搽。
●月白珍珠散　治溃疡，新肉已满却不生皮，及汤火伤、下疳腐痛。
珍珠（一钱）　轻粉（一两）　靛花（五分）
研细撒之，或猪油，乳汁调糊，鸡翎蘸搽。
●生肌定痛散　治溃疡红热肿痛，微有腐者。
甘草汤飞净石膏末（一两）　硼砂（五钱）　朱砂（三钱）　冰片（二分）　共研极细。或撒或麻油调搽。
●轻粉生肌散　治腐已脱尽，仍红热肿痛者。
熟石膏（一两）　血竭　乳香　轻粉（各五钱）　冰片（五分）。有水加白芷、龙骨：不收口加炙焦鸡内金（各一钱）。
共研极细，用米泔洗净，拭乾，撒之，若疮热乾燥，用猪油或麻油蜜水俱可调搽。
〔师字号〕
●花蕊石散　治跌打损伤，金疮血痣，刀砍箭射，断筋损骨，血出过多，疼痛不止者。
花蕊石（五钱）　蛇含石（三钱，俱煅红童便淬七次）　生草乌　南星　乳香　没药　羌活　细辛　苏叶　厚朴　白芷　当归　轻粉　檀香　碎苏木　降真香　煅龙骨（各二钱）　麝香（三分）　共研极细，筛入新瓶。
先煎葱汤洗净，拭乾，将药撒之，一日一换自愈。
●如圣金刀散　治刀砍斧伤，皮破筋断，飞血不止。
明净松香（七两）　明矾　枯矾（各两半）　共研极细，筛，入新瓶。
随撒伤处，绵纸盖扎，血止之后或焮痛作脓，换撒生肌定痛散数次。痛止以葱汤洗净，上贴玉红膏。
●加味桃花散　治金疮跌打，血出不止及溃疮腐尽不能收功。先洗葱汤，频频撒之。
角子石灰（半斤），拌大黄片（两半），入锅内慢火炒红，研极细，取末（四两）。另兑研细熟石膏（一两），煅龙骨、炒黄丹、乳香、没药、白芷各净末（四钱），再同研匀，新罐收贮。溃疮乾燥猪油调搽。
●点痔新方　痔上枯药之后，疮已脱落，孔窍不收，早晚点之，疮口自合。
乳香　没药（各一钱）　熊胆　黄丹　轻粉　海螵蛸　煅龙骨　煅赤石脂（各五分）　血竭　珍珠　冰片（各二分）　麝香（一分）　共研极细，猪油调成膏，蘸点患处。
●古生肌散　治腐已尽，肌肉生迟，亦治金疮血出不止。
煅赤石脂　熟石膏（各一两）　轻粉　乳香　黄丹　血竭　樟脑　煅龙骨（各三钱）　共研极细。
先煎甘草、白芷、当归汤洗净，方用此散撒之，上盖油纸扎住，一日一换。
●制寒食面
灰面一斤，再用半斤水调成稠，擀成薄片二块，将灰面包合在内，周围捏紧，勿漏缝。于清明日蒸熟，布条缕住，悬挂当风处阴乾，入罐收藏。随疮大小，研末或水或油蜜调敷，治诸疮神效。
凡外科　针法　炙法　砭法　烙法　照法　烘法　蒸法　拔法　应用火针法　俱载一卷痈疽治法门。
●五方九州风土气息
《素问·异法方宜论篇》曰：东方海滨傍水，鱼盐之地，其民食鱼而嗜咸，黑色疏理，其病皆痈疡，其治宜砭石。西方陵居多风，水土刚强，其民不衣而褐荐，华食而肥脂，其病生于内，其治宜毒药；北方地高陵居，风寒冰冽，其民野处而乳食，脏寒生满病，其治宜灸焫；南方地下水土弱，雾露所聚，其民嗜酸而食胕，致理而赤色，其病多挛痹，其治宜微针；中央地平湿，其民食杂而不劳，其病多痿厥寒热，其治宜导引按蹻。
《河图括地象》曰：九州殊题，水泉各异，风声气习，刚柔不同。青州其音角羽，其泉咸以酸，其气舒迟，其人声缓；荆扬其音角征，其泉酸以苦，其气熛轻，其人声急；梁州其音商征，其泉苦以辛，其气刚勇，其人声塞；兖豫其音宫征，其泉甘以苦，其气平静，其人声端；雍冀其音商羽，其泉辛以咸，其气駃烈，其人声捷；徐州其音角宫，其泉酸以甘，其气悍劲，其人声雄。
