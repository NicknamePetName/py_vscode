
诰赠奉直大夫易公丹山府君家传  ***************************
公讳凤翥，字丹山，号梧轩，长沙峙山易氏，先大父赠荣禄大夫芝田公长子。大父以乾隆癸未入词馆，授职检讨，纂修国史，习国书，居京师八年。年三十六生公于长郡会馆之槐树苑，时乾隆己丑三月初九日亥时也。庚寅，大父改知甘肃原县。壬辰，以道远不能迎养，呈请就教职，选授常德府教授，还长沙，公方四岁。曾大父赠荣禄大夫，乐村府君曾太母罗太夫人一见甚喜，抚摩熟视曰：「是儿气清神逸，非科名中人。然福泽必厚。」爱之甚笃。公性孝友，沉潜颖异，弱不好弄。九岁毕《五经》，十六岁《十三经》及《庄》《老》《史》、汉唐宋文皆读毕。曾大父年高膺足疾，多怒少喜，公常就榻背诵经史，如瓶泻水以博欢，虽盛怒无不立解。童试屡列前矛。黄鲁川先生以名进士宰长沙试，七招覆，公六居首，谓公文得隆万人遗法，诗在后山、茶山之间，而经艺独抒心得，不倚傍前人，若年进学登当可传世。是岁学使为南汇吴白华先生，与大父同入翰林。试之日，公立辕门外候点，同学戚某笑曰：「君何患不如意！」公曰：「正恐是区区者浼我耳，非公言，几贻终身悔！」遂不与试。三应乡试，皆荐不售。嘉庆辛酉科，四伯中式，公卷又以溢额遗，乃不欲再习举子业。大父命偕四弟入都，壬戌会试，四伯不第，仍留京师，天涯万里，风雨连床，兄弟切磋，所学愈进。董柘林先生为评论诗文，亲教之字，谓公为玉堂清品。甲子试京兆，复荐不售。乙丑，四伯仍下第，偕还家居。赵笛楼先生为大父高足弟子，任总督时致书相招，曰：「有才如君，正可出任艰钜，幸勿倔强犹昔，至老山林。」公复书有「云中翔凤，忽念水际浮鸥。第仆本非怡志山林，亦非贩买云壑，惟黄冠野服，觉此心甚适耳！敬谢故人，实无他念」之语。时年未五十，布衣疏食，奉亲读书。峙山侧有千峰、万谷二岭，每当朔雪春云，探梅访竹，揽胜寻幽，自撰联云：「心游无怀葛天以上；家在千峰万谷之间。」又摹刻明吉藩手书「只向此中寻小隐，更于何处问长生」联语石。先是大父官成归田，辟峙山庄，藏书数万卷，置田数十亩，又置别业，使族姓子侄、诸父诸兄，读书耕田于其中，大父或坐竹舆，或乘欵段，课薪巡稼，不少息勤者。岁廪之外，秋获有余，饷其家并资读者膏火，惰则答不贷。常曰：「此即余义学义庄也。师古人意，略变其法。后人能守吾法，虽百年可以无弊。」嘉庆丁丑，大父弃养公及诸父，与先府君兢兢业业，守成法而不敢弃坠者数十年。自太高祖以下，子孙入胶庠者二十馀人，登贤书者五六人，以耕田为业、数世不变，子孙蕃盛者亦数家。其废耕读而改他业者，不及三世，多零落不振。公尝曰：「世间惟托业于士农工商者，可以蕃昌子孙。苟分外相求，鲜有不萧索零落者。」公孺慕之诚，自幼及老，皆如一日。遭大父及戴太夫人丧，哀毁逾礼，寝处丧侧三年不离。高太夫人春秋高，总持家政，内外肃然，诸父诸兄有过辄杖责，每杖子孙，公率诸父诸兄旁跪待罪，诸伯母亦率女子子妇旁跪听太夫人诰戒，不命之起不敢起，故数十年来子孙二百馀人非读即耕，不为商贾，不作幕游；居家子弟不得衣裘帛，不许蓄奴婢，不许召僧道，无酣歌恒舞、博弈淫荡之习，皆我公遵先训而恪守者也。润坛生二岁，陈太夫人膺痰疾，大母高太夫人怜而鞠焉，公以大母之爱润坛尤笃，冬则拨炉灰，夏则点酒沥，教之识字，及就学，为之说小学、曲、礼、少仪诸书。凡应对进退之节，以及温被、扇枕、怀橘、负米诸故事，皆亲状其形，诸兄弟姊妹之孩稚者，无不乐阿伯说古。高太夫人笑曰：「发种种如此跌仆，殊笑人。」公即仆地作小儿啼，群孩譁然。高太夫人亦拊掌大笑。呜呼！吾伯所以承欢大父母而不失孺慕者多类此。又尝手书千字文，真草分篆四体，教之影摹；楷写汉魏以下五言诗、杜工部五言排律百馀首，教之讽诵，日吚唔呫譁于高太夫人纺车侧。其平居之教人也，讲习经义文律，则以守朱程之理，遵先正之法为要领，尤贵有超悟、有心得。古文词诗赋则曰无他法，惟真则肖，惟肖则妙。俗起于后天者可医，俗成于先天者不可医。居穷愁境得顺适语者，必魁奇宏远器，居顺适境作穷愁语者，必贫贱薄福人。其教人接物也，必以诚实待人，以平易近人，使人畏尤贵使人敬，使人亲而不可使人狎。诗文淡远修洁，字字皆有根据，所作不存稿，其存者诗文各数十篇。道光乙亥七十生辰，子侄登堂庆祝，尽醉极欢，悉出所存名人字画金石碑板分散子侄。又取诗文稿焚之，曰：「不可令后人谋刻遗集也！」故至今吉光片羽不可复睹矣。善集唐诗，道光戊戌春侍大母于峙庄，乘驴遇老友马麓东先生，揣手坐池上石磴，白发朱履洒然掩映于红桃翠柳、水光云影中。润坛时年已冠，与诸兄侍侧。麓东乞集句以赠，公口占云：「东风拨火雨初收，欵段还逢马少游；眼中水石皆成趣，壶里乾坤只自由。」顷刻三十韵如自出机杼，惜不能全记矣。又即日赠麓东云：「骨弱病多偏嗜酒，身间贫惯不知愁。」呜呼，即此可知公超然尘埃矣。公深金石学，鉴古能识其真。中年游历半天下，无他嗜好，惟日往来书肆中，故所得名人遗蹟最多。善书法，由二王入率更鲁公诸家，教人曰：「书以二王为宗。今之石刻无佳本，赵文敏得二王正法，年代尚近，临赵犹不失王家衣钵。」嘉庆间，佐大父修学宫，凡殿门匾额擘窠大字，同时无有能右之者，故皆用公书。不善治生产权，子母析产后，岁入食用外，分润亲戚。有某贷百金偶持券往，某诉其苦，遽出券面焚之，复赠二十金而去，其慷慨豪宕，本性然也。好为人息争，虽费重赀不吝，必欲争之息而后已。能豪饮，虽多饮亦无醉容。晚岁于松乔之下水石之间构屋藏书，日夕焚香读书，研究医理。于外科尤留心考验施药、主方。三十馀年凡经验者笔之于书，积久成四卷，题曰《外科证治方药备要》。润坛于咸丰年佐戎江右，军中多外症，症与书合者如法治之无不愈。以道光甲辰年二月二十五日无疾而卒。卒之先三日预知卒期，召子孙与诸侄于是日环立榻前，戒之曰：「吾家世忠孝，业耕读、习勤俭，故能绵延昌盛。苟富贵不可忘耕读本业。」再三言之，始瞑目逝，寿七十有六。
论曰：世有摹拟太极，自托朱程，背诵书目以矜郑孔，和之者亦曰某宋学也，某汉学也，互相标榜，不胫而走，名士之名满天下。呜乎！若吾伯父者可谓，家有名士三十年而人不知也，噫！
侄润坛撰

序  ***************************
医学不讲久矣，业其术者多出才质庸下读书不成者，故其术颠倒错乱，往往操以杀人！世有以医名者，则必文学优美不得志于有司，愤而托焉者也！吾师易笔元先生，出其先世丹山公所著《外科备要》一书示宗熙，宗熙于医家言不达，奚足以测所诣？然吾家传遗曾大父晓亭公方术以治病，辄应手效。曾大父于丹山公为甥男，其术得丹山公者为最多，则丹山公之诣、之神，小子虽檮昧，固可揣而知也。窃尝念以医术杀人者遍天下，公何独神奇若此？及读易氏家传，知公固学人也，汉宋两家学说，下及文人一切美术，罔不涉其樊篱，而志节品品，不可倔挠，亦与汪容甫辈相近似。世不见用，遂欲济世以医，盖以不得已而托焉者！易氏家传实丹山公从子畇荄先生所为。畇荄先生尝见知于曾文正，文正号能知人，其所以传丹山公者决不诬，则吾向所概论亦果不诬也。独惜公平生撰述悉焚弃，仅此医术数卷不足表彰其大业耳！近世泰西全体学日益发明，于吾国医学之舛者多所匡球，能持是书以为纲要，更取欧美生理学说研究而扩充之，于十全之术其相去非远矣！
善化郭宗熙序


卷一·证治  ——————————————————————————————————————————————————————————————————————————————————————————

脉候  ***************************
浮数之脉应发热，其不发热而反恶寒者，若有痛处疮疽之证也。
洪大之脉，其主血实积热疮肿，凡洪大者，疮疽之病进也。脓未成者宜下之；脓溃之后，脉见洪大则难治，若兼自利，尤为凶矣。
数脉主热，浮而数者为表热，沉而数者为里热。诸系数之脉应发热而反恶寒者痈疽也。仲景曰，数脉不时，见则生恶疮也。又曰，肺脉数者，生疮也。凡诸疮脉至洪数，其内必有脓也。
实脉主邪盛，邪气盛则实也，疮疽得此，可下之；若久病虚人，则最忌之，以正不胜邪也。
滑脉为阳，或为热，或为虚。疮疽得此，脓未成者可内消；脓已溃者宜托里。所谓始为热，终为虚也。
散脉为血虚，有表无里也。凡疮毒脓溃之后，脉见洪滑粗散而烦痛不除者，难治。以其正气虚，邪气实也。又曰，肢体沉重，肺脉大，则毙。谓其浮散无根也。
长脉主阳气充实。伤寒得之，将欲汗解也。长而缓者胃脉也，百病得之皆愈。故曰长则气治也。
芤脉主阴虚血虚。脓溃后得之为宜，以脉病相应也。
弦脉主肝邪。疮疽论曰，弦洪相搏，内寒外热，欲发疮疽也。
紧脉主切痛积辟。凡疮疽得此，则气血留滞，邪结不散，多为痛也。
短脉主虚。经曰短则气病，以其乏胃气也。疮疡脉短真气虚也，诸病见之皆为难治，尤不可攻也。
涩脉主血虚气涩，疮疡溃后得之，无妨。
沉脉为阴，疮疡得之，邪气深也。
迟脉主阳气不足，疮疡得之，溃后自愈。
缓脉无邪，长而缓者，百病皆宜，疮疡得此则易愈，以其有胃气也。
弱脉主气血俱虚，形精不足。大抵疮家之脉，凡沉迟濡弱者，皆窒托里。
微脉主虚，真气复则生，邪气胜则死。疮疡溃后，微而和者，将愈也。
细脉主阳衰。疮肿脉细而沉者，里虚而欲变证也。
虚脉空而无力。脉虚则血虚，血虚生寒，阳气不足也。疮疡得之，只宜托里养血补气也。
软脉少神，元气弱也。凡疮疡之脉，但见虚迟软弱者，悉宜补虚排脓托里。
牢脉坚强，阴之亏也。凡瘰疬结核之类，诊得牢脉者，皆不可内消也。
以上促之脉，凡阴衰则促，阳衰则结。大抵结促之脉，由气血俱虚而断续者居多。疮疡得之，多宜托里。然有素禀结促者，又当以有力无力，辨其虚实，实者可下，虚者不可不补。
以上痈疽脉二十二种，大都微弱虚细迟缓短涩者，必气血皆虚，形精不足，俱当用补用托，不可妄攻，无待言也。即如浮滑弦洪结促等脉，此中最有疑似，亦不得以全实论治，必须详审形症，或攻或补，庶无误也。
齐氏曰：疮疡之证，若不诊候，何以知阴阳勇怯，血气聚散。又曰，脉洪大而数者，实也；细微而数者，虚也。
河间曰：脉沉实者，其邪在脏；浮大者，其邪在表。
立斋曰：痈疽未溃，而脉先弱者，何以收敛。

部分  ***************************
毒见于背，见于脑，中属督脉，傍属足太阳经。见于鬓，属手足少阳经。见于眉，属手足太、少阳经。见于颐、见于髭，属手足阳明。见于腮颌，属手阳明经。见于颧，属手太阳经。见于穿裆，属督卫任三经。
见于腿外跗，属足三阳，内跗属足三阴。见于臂，从手背赤肉，属手三阳；从手心白肉，属手三阴。见于乳，内属阳明；外属少阳；头属厥阴。逐部推求，治疗自验。
诸经惟少阳厥阴之疡，理宜预防，以其气多血少也。其血本少，肌肉难长，少阳更有相火，递用驱毒之剂，祸不旋肿。
诀曰：「多血多气君须记，手经大肠足经胃；多气少血有六经，三焦胆肾心脾肺；多血少气心包络，膀胱小肠肝无异。」记此则知气血多少之异矣。

五指经脉所属  ***************************
大指属肺，食指属大肠，中指属心包，无名指属三焦，小指内侧属心，外侧属小肠。

引经报使  ***************************
手太阴肺：桔梗　升麻　白芷　葱白；
手阳明大肠：葛根　白芷　升麻　石膏；
足阳明胃：白芷　升麻　葛根　石膏；
足太阴脾：升麻　苍术　葛根　酒芍；
手少阴心：黄连　细辛；
手太阳小肠：藁本　羌活　黄柏；
足太阳膀胱：麻黄　黄柏（行下）　羌活（行上）；
足少阴肾：独活　肉桂　知母　细辛；
手厥阴心包络：柴胡　丹皮；
手少阳三焦：上柴胡　中连翘　下青皮　地骨皮；
足少阳胆：上川芎　柴胡　下青皮；
足厥阴肝：青皮　柴胡　川芎（行上）　青皮（行下）；
太阳倍羌活、防风，阳明倍白芷、升麻，少阳倍柴胡；太阴加白芷、升麻，少阴只宜独活，厥阴加青皮、柴胡，皆佐以肉桂，庶药力直达患处。

各部引经  ***************************
头部加藁本，顶部加白芷，胸部加桔梗，腰部加杜仲，胁部加白芥子，手部加桂枝，手指加桂枝尖，下部加桂心，足部加牛膝，俱各一钱为引经之药。

头部  ***************************
●百会疽
生百会穴上，自侧面视之正对耳尖，属督脉经。由膏粱太过火毒凝结而成。初起形如粟米，渐肿根大如钱，甚则形似葡萄，坚硬如铁，高尖红肿，焮热疼痛。其根收束，憎寒壮热、便秘烦渴、随饮随干、口苦唇焦，脉见洪数此属气实，宜服黄连消毒饮以清毒火（元）外敷冲和膏（巨）；若漫肿平塌，紫暗坚硬，根散脊痛，便泻恶寒，脉见细数此属阳虚，宜服十全大补汤以温补之（水），外敷回阳玉龙膏（巨）。若面赤虚烦，口乾不渴，唇润不燥，右尺脉沉细数，此属阳虚浮泛，宜服八味地黄汤引火归原（玉），外捣生附子作饼厚三分贴两足心涌泉穴，各灸艾火五壮以泄其毒。初起贴琥珀膏（羽），已溃掺黄灵药（龙），上盖太乙膏（淡），腐尽换生肌方药（火）。若肿连耳项，痰如曳锯，七日无脓，不溃神昏者，不治。
●透脑疽
生囟会穴间，由督脉经火毒而成。初如粟米，渐如鸡子，坚硬疼痛。若色红焮肿，顶尖脓稠者属实。如疮顶塌陷，根脚漫肿，色暗脓清者，属虚。俱以速溃为顺。内外治法同百会疽。
●侵脑疽
生囟门侧下处名五处穴，由太阳膀胱经湿火而成。初起红肿高起，焮热疼痛，脓色如苍蜡者，属气血俱实，顺而易治；若紫陷无脓，根脚散大者，属气血两虚，逆而难治。初宜服荆防败毒散汗之，次服内疏黄连汤下之（天），将溃服托里透脓汤托之，已溃服托里排脓汤（霜）。外贴琥珀膏（羽），周围敷冲和膏（巨）。余按补养生肌法。
●佛顶疽
生囟门之前上星穴，属督脉经，由脏腑阴阳不调，热毒上壅而成。色紫坚硬肿痛脉洪大而数者为实；微细而数者为虚；六脉散大，溃烂黑陷，神昏谵语，二便闭结者为逆。内外治法同百会疽。
●额疽
生额正中者属督脉经，生左右额角者属膀胱经，总由火毒而成。如疮顶塌陷，乾焦色紫，不生大脓者属险。若红肿高耸根脚收束者属顺。初服荆防败毒散汗之，次服仙方活命饮（天）。将溃气实者服透脓散（为）；将溃气虚者服托里透脓汤（相）。外敷冲和膏（巨），已溃服托里排脓汤（霜），外贴琥珀膏（羽）。余按补养生肌法。
●勇疽
又名脑发疽。生目小眦角后五分太阳穴，亦名瞳子髎。左右同属足少阳胆经，由肝胆怒火而成。初起如粟，渐肿作痛，形如伏鼠，面目浮肿，七日信脓不溃，火毒攻睛，腐烂损目，若十一日针出黄脓，毒从脓解为顺。如出紫黑血是气虚不能化毒为逆。初起服仙方活命饮，毒甚服内疏黄连汤（天），外敷二味拔毒散（巨）。其将溃、已溃，内外治法同前额疽。
●鬓疽
生左右鬓角，属手少阳三焦、足少阳胆二经。相火妄动，外受风热，更因怒气欲火凝结而成。此二经俱气多血少最难溃脓，更兼鬓角皮肉浇薄不宜针灸，只听自溃，溃后不宜多见脓，脓多则血液耗而难敛。初起服柴胡清肝汤（元），脓成者服托里消毒散（为），外敷二味拔毒散（巨）。余按溃疡治法。
●蝼蛄疖
多生小儿头上，未破如曲蟮拱头，破后似蝼蛄串穴。有因胎中受毒者，其疮肿势虽小而根则坚硬，溃破虽出脓水而坚硬不退，疮口收敛，越时复发。本毒未罢，他处又生，甚属缠绵。宜用三品一条枪（珠），疮有孔者插入孔内，无孔用针刺孔，如法插入，化尽坚硬衣膜，方撒生肌散（火），上贴膏药。亦有暑热成毒者，大如梅李三、五相联，溃破脓出，其口不敛。日久头皮串空如蝼蛄串穴状，宜贴元珠膏（羽）吸出毒脓，潜将所串之空皮剪通，米泔日洗一次，干撒生肌散（火），贴万应膏（淡）。有因疮口开张，风邪袭入，致疮口周围作痒、抓破津水，相连成片，形似黄水疮者，宜用熔铜旧罐子研细筛末名败铜散，麻油调涂，自能渗湿敛口。
●痈疖初起
川黄柏、栀子、姜黄、生甘草各一钱，白芨八分，研末，醋调敷。又方用芙蓉花叶、菊花叶，二味煎水频洗自愈。或捣汁搽之亦妙。或茄蒂或老芋头捣敷甚效。
●秃疮
俗名肥疮，又名钱癣。多生小儿头上，搔痒不疼，抓破津水，结白脓痂，日久漫延，发焦脱落即名秃疮。又名癞头，由胃经积热生风而成。宜用防风通圣散一料（黄）醇酒浸透，焙乾研末，食后白汤调服一二钱，以头上多汗为度。初起外搽肥油膏（阙），久搽自效。已成秃疮者，先用艾叶、鸽子粪煎汤洗净疮痂，再煮猪肉汤蘸洗拭乾，预捣踯躅花根加菜油一碗，拌入锅中炸枯去渣，加黄蜡三钱溶化，青布蘸搽每日数次，以杀虫散风。或涂二神膏（翔）。胡荽子用油煎过捣敷秃疮。
治秃疮用杏仁百枚，炒为炭入葱白、蜂蜜共捣烂，先用花椒煎汤洗净，然后用此药搽之。新久秃疮皆效，但勿见风方好。又方，猪骨髓和轻粉捣烂奄之，过夜即愈。又方，萝卜捣烂加麝香三分，涂匀以布包之。

脑后  ***************************
●玉枕疽
仙方活命饮（天）多剂以舒解其毒，七日之后不发长，不生大脓者，宜服十全大补汤救之（水），投补药不应者难治。若初起热如火燎、刺痛，属阳症速服黄连消毒饮（元），外敷回阳玉龙膏（巨）。溃后治法同玉枕疽。
●发际疮
生项后发际内。由内郁湿热，外兼受风，相搏而成。形如黍豆，顶白肉赤，渐肿坚硬，痛如锥刺，痒如火燎，破津脓水，亦有浸淫发内者。初宜服万灵丹汗之（元），次用酒煎防风通圣散清解之（黄），外搽黄连膏（阙），久用自效。惟胖人项后发际肉厚而多折纹，其发反刺疮内，日久难瘥，又兼受风寒凝结，形如卧瓜，破烂津水，时溃时敛，俗名肉龟，经年不愈亦无伤害，常用琥珀膏贴之（羽）可稍轻也。
●油风
俗名鬼剃头。毛发乾焦，成片脱落，皮红光亮，痒如虫行。亦或生面部鬚眉间，由毛孔开张，风邪袭入，风盛燥血，不能荣养毛发。宜服神应养真丹（黄）以治其本，外洗海艾汤以治其标（罔）。若耽延年久，宜针砭其光亮之处，放出紫血，毛发庶可复生。
●头风伤目
凡头脑苦痛，走注不定，恶风畏寒，筋脉牵强者，风痛也；痛连两目，口苦大渴，便秘不眠者，火痛也；手足厥冷，面唇清白，尿利不竭，得暖痛减者，寒痛也；身重肢痠，胸烦作呕，口吐涎沫者，痰饮也。四证主治旧有市药羌活冲和汤倍川芎加菊花随症加减（宇）。倘因循失治，风攻眉稜骨痠痛，眼皮跳动，渐攻睛珠，起兰云遮睛，多致损目。若只眉稜骨痛常吸碧云散（珠），如风寒侵脑，头痛如破，用贴两太阳穴法（称）。产后风寒侵脑头痛不可发汗，用四物汤倍川芎加荆芥穗服之，其效缓。治大头瘟服普济消毒饮（宇），治雷头风服清震汤（宙），杨梅毒入脑髓以致头痛者治在本门偏头痛，萆麻同乳香捣涂即止。偏头风在右属痰热，在左属风血。

面部  ***************************
●颧疡　颧疽
二症发于颧骨尖处，属小肠经。不论左右，发阳分者由风热而生，初小渐大，红肿焮痛，七日即溃，名为颧疡，根浅毒轻易愈；发阴分者由积热而生，色紫漫肿，坚硬木痛，三七方溃，名曰颧疽，毒甚、根深、难愈。疡症初宜仙方活命饮（天），疽症初宜内疏黄连汤（天）。其馀内外治法按痈疽肿溃，同头部额疽。
●颧疔
生左右颧骨间，属阳明胃经。不论左、右，色赤坚硬形小根深，初如粟米，黄色疱，次如赤豆，顶凹坚硬，按似疔头，麻痒疼痛多因过食炙煿药酒，致胃经积火成毒。初宜蟾酥丸汗之（黄），或服麦灵丹，次服黄连消毒饮清之（元），外治法按疔门。凡疔皆属迅速之症，初觉即当施治，迟则毒火攻心，令人昏愦谵语，恶证悉添，多致不救。
●面发毒
生面上颊车骨间。初生一个，渐发数枚，形如赤豆，色红焮痛，坚硬似疔，破流黄水。由风热客于阳明上攻而成。初服荆防败毒散（天），若胃火盛，唇焦口渴便燥者，即服凉膈散下之（黄），外敷清凉消毒散（珠）。
●痄腮
生两腮肌肉不著骨之处。由阳明胃热而发。初起焮痛，寒热往来，系胃经风热的发；若平肿，色淡不鲜者，系胃经湿热所生。始则俱以柴胡葛根汤表之（元），如口渴便秘宜服四顺清凉饮解之（元），表里症俱解肿痛仍作者，热必成脓，服托里消毒散托之（为）。脓熟者针之，体虚者平补之。若过服凉剂令毒攻咽喉者，险。
痄腮肿痛用橄榄核磨涂之。又方，赤小豆为末，或水或醋调敷。又方，靛青花敷。
●颊疡
生耳下颊车骨间，由胃经积热而生。始发如粟，色红闷痛，渐大如榴。初服犀角升麻汤清解之（宇），若失治或过敷寒凉，致肌冷结坚硬难消、难溃者，服升阳散郁汤宣发之，（宇）将溃宜托里消毒散（为）。脓熟针之，脓出肿退，疮口易敛则愈。若牙关紧急不开，或旁肿不消，脓水清稀因而成漏，覆被寒侵疮孔，致生多骨，经年不愈者，当服桂附地黄丸（玉），外用豆豉饼灸法（乌）初用九壮，以知热痒为度。每日灸之以朽骨脱出、脓渐少、肌渐平为止，日撒红升丹（龙），上贴万应膏（淡），日一换。慎起居，禁发物。
●骨槽风
一名牙叉发，一名穿腮发。属手少阳三焦、足阳明胃二经风火。先发耳前连及腮颊，筋骨隐痛，日久腐烂腮之里外，筋骨仍然肿痛，牙关拘急，皆因邪风深袭骨也。此症属在阴分，故初起肿硬难消，溃后疮口难敛。如初起热不甚者，内宜服升阳散火汤：白芍、防风、羌活、独活、人参、甘草（半生半炙）、蔓荆子各一钱，柴胡、香附、葛根、殭蚕各钱半，升麻、抚芎各八分，姜枣引。外用清胃散：姜黄、白芷、细辛、川芎，等分研末，先以盐汤漱口，擦牙痛处，贴真君妙贴散（号），倘皮破血流用麻油调敷。如初起发表之后，体壮火盛者，用皂刺、大黄、甘草节、白芷、殭蚕下之，下后减去大黄加生石膏以清之，但不可过用，恐其凝结也。有日久失治，脓势将成者，宜用中和汤托之：白芷、桔梗、人参、黄耆、白术、白芍、川芎、当归、甘草各一钱，藿香、肉桂、麦冬各五分，姜枣引。已溃用去腐生肌药。如过用寒凉致肌肉坚凝腐臭者，非理中汤（丽）佐以附子不能回阳，非殭蚕不能搜风，有牙关拘急不开者用生姜片垫，灸颊车穴二七壮。其穴在耳垂下五分陷中处，每日灸之，兼用针刺口内牙尽处令出血，其牙关即开。若寒热不退，形焦体削，痰盛不食或口内腐烂，甚则穿腮落齿俱为逆症，不治。
●发颐
又名汗毒，发于颐颌之间，属足阳明胃经风湿。初起身发寒热，肿如结核，微热微痛，渐肿如桃如李，热痛倍增。由伤寒发汗未尽或疹形未透壅积而成。初宜服荆防败毒散汗之（天），外敷二味拔毒散（巨）。如汗后肿痛日甚，势必成脓，宜服托里透脓汤，溃后服托里排脓汤（霜）。此症失于调治，或误用寒凉克伐之药，毒必内陷，肿至咽喉，痰涌气堵，汤水难下则危矣。
●时毒
初起状类伤寒，憎寒发热，项强肢体痠疼，或兼咽痛，心神恍惚，一二日间发于项腮颔颐，漫肿无头，赤痛渐增或似结核红肿有根，俱由感冒四时不正之气，邪客经络酿结而成，非发于伤寒病后之颐毒也。总在精察疮色辨别虚实，治法只宜疏解不可骤用寒凉，致毒不外发内攻咽喉者，险矣。初服荆防败毒散汗之（天）或服普济消毒饮（宇），汗后肿仍不消，宜服连翘消毒饮（宇），脓势将成壮者服透脓散，弱者服托里透脓汤（为、霜）。外敷二味拔毒散（巨）。脓熟针之，溃后服补养药，去腐生肌俱按汇方。
发颐、时毒，此症俗名撑耳，另有内服外敷验方详耳部耳发。
●雀斑
生于面上，其色淡黄、碎点无数。由火郁于孙络之血分，风邪外搏而成。宜常服犀角升麻丸（宇），外搽正容散（珠），久用自效。亦有水亏火滞，面生雀斑者，常服六味地黄丸（玉）。
●黑痣
生于面部，形如霉点，小者如黍，大者如豆，比皮肤高起一线。有自幼生者，亦有中年生者，由孙络之血滞于卫分、阳气束结而成。初起宜用布针挑破、上点水晶膏（珠），勿侵好肉，三四日结痂，其痣自落，再以贝叶膏贴之（忌），食禁酱醋，愈后无痕。
●点痣奇方
用初生小鼠和滚石灰捣烂，量痣之大小用膏药贴上，半日揭下，痣即全去，其效甚速。
●黧黑䵟[黑曾]
一名黧黑斑。面上初起色如尘垢，日久黑似煤形，枯暗不泽，大小不一。小者如粟粒、赤豆，大者似莲子、芡实，或长或斜或圆，与皮肤相平。妇女多有之，由忧思抑郁，血弱不华，火燥结滞而生。内宜清肝理脾，滋阴降火之剂，早、午、晚搽玉容散（珠），常用玉磨之，久久自愈。
治抓破面上皮，生姜自然汁调轻粉末敷之，无疤痕。右军贴云，鸬鷀粪白去䵟[黑曾]令人色态。此禽不卵，生日吐其雏，独为一异耳。
●白屑风
初生发内，延及面目耳项，燥痒日久，飞起白屑，脱去又生。由肌热当风，风侵毛孔，郁久燥血，肌肤失养，化成燥症。宜多服祛风换肌丸（黄）。肌肤燥裂，常搽润肌膏（阙）。忌食鱼胆发物。
●面游风
初起面目浮肿，痒若虫行，肌肤乾燥，时起白屑，如细鱼鳞，次则极痒，湿热甚者抓破津黄水，风燥甚者津血，痛楚难堪。由平日血燥，过食辛辣厚味，致阳明胃经湿热受风而成。痒甚者宜服消风散（黄），痛甚者服黄连消毒饮（元），俱外抹摩风膏（阙），缓缓取效。

目部  ***************************
目珠痛至夜则甚，或用黄连点眼反甚者，用夏枯草二两、香附二两、甘草五钱，为末，每服一钱半，清茶调服。下咽即疼减，至四、五服良愈。
●眼胞菌毒
生上、下眼胞睫边，初如小豆，久如菌形，头大蒂小，黄亮水疱，或有头小蒂大者，渐长垂出，坚硬微痛。由眼胞属脾，其经素有湿热，思郁气结而生。初服凉膈清脾饮（洪），外用清凉（罔）频频蘸洗。忌诸发物及煎炒火酒。亦有经年皮厚，消之不应者，当用软绵蘸盐汤润湿菌根，少顷用左手大指垫于患根，右手持铍针尖头齐根切下，血出不妨，预研黄连、铜绿各五分，水粉二钱，轻粉一分，共研至无声，煮糯米汤调药如膏，鸡翎涂患处，其血即止。内服凉膈清脾饮（洪）。
●眼胞痰核
生于上、下眼胞皮里肉外，其形大者如枣，小者如豆，推之移动，皮色如常，硬肿不疼。由脾经湿痰气郁而成。初服化坚二陈丸（洪），外用生南星醋磨浓汁频涂眼皮，日久渐消。仍不消者其皮必薄，可微微拨损以指甲挤出如白粉汁，核自消，贴贝叶膏收口，生肌玉红膏（羽翔），若从眼皮里溃破者难敛，故宜从外针破。
●眼丹
生上、下眼胞内，红肿疼痛。由脾胃湿热受风而成。若肿硬（或软）下垂不能视物者风偏盛也，浮肿易消。焮热色紫，坚硬甚者，热偏盛也。初起俱宜服荆防毒散汗之（天），如口渴便燥宜服内疏黄连汤下之（天），如日久不消宜服透脓散（为）。脓熟针之。初起肿用如意金黄散（号），以热水泡汁鸡翔蘸涂，溃用琥珀膏（羽），或白膏药贴之（潜），此证宜速溃，迟则溃深，穿透眼胞成漏，难敛。
●针眼
生眼皮睫毛间，由胃经风热而成。形如豆粒圆而尖，初起用如意金黄散（号），盐汤冲洗，脓不成即消矣。风热甚者色赤多痛，洗之不消脓将成者矣，熟透针破，外搽黄连膏（阙），或破后邪风袭入疮口，头面浮肿，目赤涩痛者频用前方蘸洗，煎川芎四钱、青皮、白菊、荆芥穗各二钱，温服数剂（名芎皮散），外研枯矾末鸡蛋清调涂患处，又取生南星同生地捣烂作二饼贴两太阳穴，风肿自消。
针眼初起鼻尖上爆一灯火即愈。
火药花炮冲眼，解热小便浇之，徐用自己小便洗即明。
打铁时被燃铁火屑暴入眼内，用真磁石吸之自出。
天丝入目，石菖蒲槌碎，左目塞右鼻，右目塞左鼻，即出。屡试极验。
飞丝麈芒入目，浓磨墨，点之即出，如尚未尽再点自出。又方，木梳垢为小丸放眼角边即出。
烟渣入目，用乱发或棕缨缓缓揉之即愈，切勿用汤水洗，愈洗愈痛恐至眼瞎。
●椒疮　粟疮
俱生眼胞里边，虽皆由脾胃血热所致，然粟疮偏于湿盛，故色黄形软而易愈，椒疮偏于热盛，故色赤形硬而难消，俱宜服清脾凉血汤（宇），外以清凉丸洗之（岗），若眼皮里有红丝堆累，乃血热有瘀也，用灯心刮，令血出即愈。
●皮翻症
由胃经血壅气滞而成，小儿多有之。眼皮外翻如以舌舐唇之状，又有痘风眼烂胞肿弦紧者，则眼皮亦翻，治宜泻脾胃之积热，以泻黄散（日）服之即愈，亦有内翻者即是拳毛倒睫症（详眼科），亦有弦弛不内外翻者即眼科胞垂难视症也。
●漏睛疮
生大眦角上，属睛明穴，系藏泪之所，病发自膀胱，要由肝热风湿搏结而成。初发豆粒红肿焮痛，形小根深，溃出稠黏白脓者顺；脓色青黑或如膏者险。初服疏风清肝汤（洪），溃后用黄灵药捻入疮孔（龙），上盖万应膏（淡），或有脓从眼内出者是为眼漏，亦有疮口渗出泪液致目内乾涩者收敛更迟，若烂断眼边弦者不治。
打伤眼睛，如突出急揉进，用生肉一片将当归、赤石脂末少许掺肉上，贴之去毒血即愈。
眼珠无故涌出，用羌活煎汤薰之，即入。
眼上皮突生一红疱，悬如鱼胆，用过江蜘蛛丝缠之，即脱。
●目中胬肉
生两目大小眦，瘀肉胬出，时觉疼痛，总属心火所成。然有虚实之别，如大眦深红，胬肉焮赤者，是心经实火，宜服元参汤（洪）；如小眦淡红，血丝胬突者，是心经虚火宜服决明散清之（洪）。俱外洗清凉丸（岗）。
●烂弦风眼
目上、下胞属脾，有风湿则虫生弦烂。原蚕砂用新瓦炙为末，加雄黄少许，麻油调敷极效。又方，红枣一枚，去核，入青矾在内，用水半盏，饭上蒸水洗之，效。拳毛倒睫用木鳖子一个，去壳打烂，绵裹塞鼻中，左目塞右、右目塞左，一二夜其睫即正。
●眉心疽
生两眉中间，初起色暗根平，肿硬闷痛，至二十一日腐溃出稠脓者顺，黑陷无脓者凶。疡名曰面风毒疡，毒初起色赤浮肿痛，七日溃脓，毒浅易治。二症治法同百会疽。若色黑木痛，麻痒太过，坚硬如钉，寒热交作，即眉心疔也。当按疔毒门治之，不可迟缓。以上三症俱由督脉经风热壅结，气滞而成也。
●凤眉疽
亦名眉发，生于眉稜，无论左右俱属足太阳膀胱、手太阳小肠、足厥阴肝、足少阳胆四经积热所致。初起形长如瓜，疼痛引脑，二目合肿，色赤坚硬，按之有根，六日内刺之得脓者吉，无脓则险。若半月不溃，烦闷呕逆不食者凶。初服仙方活命饮（天），肿不消者服托里透脓汤，已溃服托里排脓汤（霜）。初起外敷二味拔毒散（巨）。此症总以速溃为妙，迟则恐攻眼损眼，溃后尤宜避风寒、禁发物。

耳部  ***************************
诸般耵耳出脓水且臭，宜穿山甲烧存性，麝少许，研末吹之，日三四次愈。底耳肿痛汁水不绝者，用桑螵蛸一个烧存性，麝少许，研末掺入，神效。有脓先洗净，愈为度。
●耳疔
生耳窍暗藏之处，由肾经火毒所发，亦有因服丹石热药积毒而成者。色黑根深形如椒目，痛如锥刺，腮脑牵疼，破流血水，初起服蟾酥丸汗之（黄），外研蟾酥丸末，水调滴入耳内。火毒甚者再服黄连消毒饮，解散之后服黄连解毒汤清之（元）。一法内服加味逍遥散（丽）加菊花。
耳疔，荔枝煅存性，麻油调敷，耳外、内疔自消。耳内生疔，一名聤豆抵耳，乃肝经郁火所结，可用红棉散，白矾二钱、麝五釐、胭脂烧灰存性一钱，研匀，先用棉枚子搅去脓水，将散撒入耳底即干。
●耳疳
耳内闷肿出脓，因脓色不一而名亦各殊，如出黑色臭脓者名耳疳，青脓名震耳，白脓名缠耳，黄脓名聤耳，俱由胃湿与肝火相兼而成。宜柴胡清肝汤主之（元），气实火盛者以龙胆泻肝汤服之（荒），外用纸捻蘸出败脓，频滴麻油或热童便。惟风耳则出红脓，偏于肝经血热，主以四物汤，用生地加丹皮、石菖蒲或再加苍耳子常服自愈，外俱用酱茄子内自然油滴之，俟脓流尽，再捣烂核桃肉，布绞出油一钱，兑冰片二分，每用少许滴耳内，肿自消矣，或滴热童便。
耳内肿痛用郁金研末，水调灌入，少顷，倾出即愈。
耳内脓水不干，枯矾、煅龙骨各二钱，黄丹一钱，胭脂一钱烧存性，蛇蜕烧黑存性一钱，麝五釐，研末，吹入耳中即愈。
●耳衄
由上焦血热所致，耳窍中时流鲜血，若肝脉弦数者，以柴胡清肝汤服之（元），肾脉虚数者，以生地五钱，麦冬五钱，煎服之，外以神塞丸（称）塞之即瘥，若肾热尺数用肾热汤服之（荒）。
耳内大痛或至流血者，用蛇蜕焙末吹入，立止。真秘方也。
●耳痔　耳蕈　耳挺
三症皆生耳内，名异而治同。痔形如樱桃或如羊奶，蕈形类初生蘑菇头大蒂小，挺形如枣核，细条而长，努出耳外，皆由肝经怒火，肾经相火、胃经积火凝结而成。初起微肿闷痛，皮破色红，偶触犯之，痛引脑巅，均宜服栀子清肝汤（荒），外点硇砂散（称）。
●耳结
外因取耳剔伤海底，初则胀痛流脓，渐渐乾涩，耳闭不通，脓结成挺，撑耳硬痛，当用热花酒频滴耳内，润透耳结，良久用小箝取出，再滴麻油少许。
耳乃厥阴肝经之络，肝虚必重听，老人故多患，此方丹参五钱，熟地六钱，当归三钱，炙草一钱，十剂，不加引。
●旋耳疮
亦名月蚀疮，以月盈则盛，月亏则衰也，生耳内缝间延及耳折下，如刀裂之状，色红痒痛，流津黄水。由胆、脾、三焦湿热所致，内服柴胡清肝汤（元），外搽穿粉散（称）。若不效，腐烂延及头额，急用束毒膏如法贴洗（淡），后用鹅黄散（奈），加银朱收功。一方，丹桂子研碎敷。
●耳根毒
生两耳垂后偏上缝中，属三焦风火，兼胆经怒气上冲凝结而成。初起形如痰核，渐增肿势，状如伏鼠，焮赤疼痛，寒热往来。宜服荆防败毒散汗之（天），若发热痛甚则服仙方活命饮消之（天），脓成者服透脓散，虚者服托里透脓汤，已溃服托里排脓汤（霜）。溃后撒红灵药（龙），贴太乙膏（淡），脓尽搽生肌玉红膏（翔）。若脓清敛迟，常服香贝养荣汤。
●耳轮生疮
属手少阳三焦经热者，宜凉膈散（黄）。
●耳生烂疮
用枣子去核，包青矾煅，研，香油调敷。
●两耳冻疮
宜生姜汁熬膏涂之。
●耳发
生耳折间，连耳轮通肿，甚则脓串耳窍，属手少阳三焦风热相搏而成。初如椒粒，渐肿若蜂房，将腐亦多眼孔，色赤焮痛。盖发者，痈症之毒甚者也，不可听其自溃，溃迟恐脓通耳窍。十一日后当针疮顶，出黄白脓者吉，紫黑鲜血者逆。初服仙方活命饮（天），外敷二味拔毒散（巨），其馀治法同上耳根毒。
●撑耳风
用独活、藁本、芥穗、防风各钱半。薄荷、生耆、香附、甘草节、细辛各一钱，煎服。外敷药轻者用靛花或磨鹿角搽；重者用大黄、白芨、五倍子，研末，鸡蛋清调敷。一方，赤小豆一两微炒为末醋调敷数次。
●耳后疽
生耳上梢之后角孙穴间，有空陷之处，左右同。属三焦经风毒，兼胆经怒火上炎而成。初起如粟，渐增肿痛，小则如李，大则如桃，若红肿有头，焮热易溃，脓稠者顺；若黑陷坚硬脊痛引脑，甚则顶颊，肩肘俱痛，不热，迟溃出紫血者，逆。初治法日夭疽，已溃内外治法按肿溃疡方。若初起失于托里或误用寒凉致毒不能外发，遂攻耳窍，脓从耳窍出者，名为内溃，属虚，多服八珍、十全等汤补养气血以排余脓。

鼻部  ***************************
●鼻疔
生鼻孔内。肿塞胀痛，上引脑门，甚则唇腮俱肿，由肺经火毒凝结而成。速服蟾酥丸汗之（黄），再研蟾酥丸末吹入鼻窍。若肿硬外发频涂离宫锭（巨），此症初起须当速治，迟则毒气内攻，以致神昏，呕哕，鼻肿如瓶者逆。
●鼻疽
生鼻梁中。属督脉经，鼻为肺窍故又属肺，由肺经郁火结聚而成，初起坚硬色紫，时觉木痛，即服千金漏芦汤（洪），宣解郁毒以便利为度；次用仙方活命饮（天）加栀子、木通、薄荷、桔梗消之。若肿痛不减，势欲成脓则宜托里透脓汤主之（霜），其馀治法同耳部根毒。
●瘜鼻痔
生于孔内，形如石榴子，渐大下垂，色紫微硬，撑塞鼻孔，碍人气息。由肺经风湿热郁凝结而成。内服辛夷清肺饮（洪），以清肺热，外以硇砂散频点痔上，自化为水（称），宜戒恼怒，禁煎炒发物。亦有鼻生息肉，气息不通者，由湿热蒸肺而成。宜服辛夷散（洪）。亦有鼻中生毛，昼夜暴长一二尺，渐圆如绳，触之痛不可忍，误断之立死，此毒邪攻肺而成，宜服奇疾方（洪），毛自枯落。《圣济总录》：鼻生瘜肉及咽生脔肉，针刺血，盐豉捣和涂之。
治鼻中瘜肉不闻香臭，用甜瓜蒂同麝香、细辛为末，以棉裹塞鼻中，当渐消缩。甜瓜蒂一名苦丁香。又方，用轻粉二钱，白矾五钱，杏仁七粒，研末，频吹自化。又方，生白矾五钱，萆麻子四粒，乌梅三个，麝香少许，共研细，丝棉裹之塞鼻中自消。
●鼻疮
生鼻孔内。初如粟粒，焮痛乾燥，甚则鼻外色红微肿，痛如火灸，浸淫破烂，由肺经壅热上攻鼻窍而成。内宜黄芩汤（荒）清之，外用油纸捻辰砂定痛散（称）频涂孔内，外以黄连膏（阙）抹之。鼻中生疮，杏仁去皮尖捣如泥，以人乳服调涂，甚效。
●鼻渊
内因胆经之热移于脑髓，外因风寒凝郁，火邪搏结而成。初起鼻流黄色浊涕，宜服苍耳散（洪）与苍藿丸（荒）；若日久不愈，鼻中淋沥腥秽血水，头眩虚晕而痛者，必系虫蚀脑也，即名控脑砂，宜取天罗散（荒），但此症久则必虚，当兼服补中益气汤（生）即效。
●控脑砂
即脑漏也，用猪肺一具水制净，人开口川椒照人年纪每岁三颗，煮熟食。又方，苍耳子、辛夷花各三钱，煎服。
●鼻䘌
多生小儿鼻翅及两傍，色紫斑烂，脓汁浸淫，痒而不痛，由风热客肺而成。宜服泽泻散（荒），外搽青蛤散（称），即愈。
●肺风粉刺
每发于面鼻，起碎疙瘩，形如黍屑，色赤肿痛，破出白粉汁，久成白粒如发黍米状，由肺经血热而成。宜服枇杷清肺饮（洪），外敷颠倒散（称），缓缓自收功也。
●酒渣鼻
生鼻准头及两翅，由胃火熏肺，更因风寒外束，血瘀凝结，故先红后紫，久变为黑，最为缠绵。当宣肺中郁气，化滞血，初服麻黄宣肺酒（荒），间服凉血四物汤（荒），并宜常服，使荣卫流通以滋养新血，再以颠倒散敷于患处（称），若日久不愈以栀子仁丸（荒）服之。
凌霄花为末，和密陀僧唾调敷酒渣，甚验。
●鼻衄
陈棕（粪沟沤过烧存性）一两，荆芥穗（童便炒）一钱，枝仁（童便炒）四钱，郁金五钱，川贝母五钱，粉丹皮四钱，薄荷二钱，香附（童便炒）三钱，桔梗三钱，共为细末，白滚汤每泡服三匙。名鼻衄散，能断根不发，神效。外以葱、韭根捣，捏枣大塞鼻孔，频易二三次即愈。或用生地、生艾叶等分煎服一二剂，倘血出不止猝然无药，即用陈香墨磨浓，开水调服一茶杯亦妙。

唇部  ***************************
●龙泉疽
生上唇水沟穴即人中是也，属督脉经，由上焦风热攻冲所致。初起形如赤豆，势小根深，坚硬木痛，寒热交作，色紫顶焦，不时麻痒。宜按疔门急速治之，迟则毒气内攻，令人烦闷神昏，恶心乾呕，腮项俱肿者凶。
●虎髭毒
生下唇之下宛宛中。一名额痈，肿痛焮赤，速溃易治；一名承浆疽，坚硬痛肿，恶寒发热，迟溃难治。若根深形小似豆，麻痒痛甚，憎寒壮热，心烦作呕者疔也，尝从疔治。皆由过食炙炼以致胃、肾二经积热上攻任脉而成。痈疽二证初起宜服仙方活命饮（天）加升麻、桔梗消之；若便秘唇焦，大渴者，宜内疏黄连汤（天）清之。其馀治法同目部凤眉疽。初起麻痒如疔，治法按疔门。
●燕窝疮
生于下颏，俗名羊胡子疮，由脾胃湿热而成。初起小者如粟，大者如豆，疙瘩成攒，色红痒痛，破津黄水，浸淫成片，形似黄水疮。宜服芩连平胃汤（宇），外搽碧玉散（珠）。
●唇疔
反唇疔生于唇稜偏里，上唇属脾下唇属胃；锁口疔生于嘴角，繫心脾二经所属，二症俱由火毒而成。初起形如粟米，色紫渐肿，坚硬如钉，麻痒木痛，寒热交作，烦闷作呕。反唇甚则令唇外翻，锁口甚则口不能开，其症迅速，急按疔门治之，迟则毒气攻里，昏愦恶心呕哕即名走黄则危矣，禁用灸法。
唇上生疔，大腿弯中紫筋上针刺出血即愈。又方，大蛤蟆一个，取肝一片贴之，立消。
●唇疽
生唇弦边，无论上下左右由脾胃积热所致。初起色紫，焮肿有头，小者如枣，大者如李，肿硬如铁，时觉木痛，或寒热交作，初宜服神授卫生汤（天），里实者，便秘脉实，唇焦燥渴，用双解贵金丸（地）取汗下，外涂离宫锭（巨）。若汗下后肿痛不减将成脓者，内外治法同头部侵脑疽。
●蚕唇
生上下唇间，由脾胃积火蕴结而成，初起形如蚕豆，渐渐长如蚕茧，坚硬闷痛，妨碍饮食，急研蟾酥丸末（黄），水调如膏，频频涂贴。或贴陀僧膏（鳞），初起口渴者，服清凉甘露饮（日）；若面赤口乾，唇裂便秘者，服凉膈散（黄），若日轻夜重，五心烦热，两颧艳红，脉虚数无力者，服八味地黄汤（玉），以滋水养阴；若溃后如翻花，时津血水者逆。失于调治，久则变为上消、中消、下消之证，属凶。
●茧唇
用五倍子二钱，陀僧、甘草各少许，为细末，另用粗皮嫩黄柏一两，将三末水调涂黄柏上炙，干又换，以药尽为度，将黄柏劈开片子临卧时贴唇上，天明即愈。一方，以青皮烧灰敷之。
●唇风
多生下唇，由阳明胃经风火凝结而成。初起发痒，色红作肿，渐破流水，痛如火燎，又似无皮。如风盛则唇不时歙动，宜服双解复生散（天），频搽黄连膏（阙）。冬月唇裂出血，桃仁和猪油捣膏涂之。
按脾之荣在唇，脾热则唇赤或肿，寒则唇青或噤，风则瞤动或喎，燥则乾焦或裂，虚则唇白无色，湿热则唇胖湿烂，风热则唇肿生核，狐则上唇有疮，惑则下唇有疮，此外科辨唇之大要也。

齿部  ***************************
〔牙衄〕
由热而成，无论大人小儿当分虚实，如胃经实热则血如泉涌而深赤，口气必臭，牙不动摇，宜服清胃散（日），或调胃承气汤下之（日），或酒炒大黄三钱、面炒枳壳五钱，煎汤，少加童便调服，下黑粪即愈。若胃经虚火则血色淡而渗流不已，牙齿腐烂，口气不臭，宜用人参、元参各等分水煎温服。脉虚气短用补中益气汤加黄连、丹皮（生），补而清之，尺脉虚弱肾水不足，血则点滴而出，牙亦微痛，口不臭而牙动摇或落者，治宜滋肾，阴虚火炎者服六味地黄汤（玉），无火则服七味地黄丸（玉），俱加猴姜，若疳积气盛衄血当服芦荟丸（日），相兼用之。外治俱用小蓟散（夜），频擦牙龈，随用竹茹醋浸一宿，含漱甚效，以茶漱去。
〔牙宣〕
初起牙龈宣肿，渐溃流血，久则削缩，致牙宣露，由胃经客热积久、外受风邪寒湿搏结而成。有喜凉饮而恶热者，系客热遇寒凉凝滞龈肉之间，牙出鲜血口气必臭，宜服清胃散（日）；有喜热饮而恶凉者，系客热受邪风稽留龈肉之间，牙龈恶寒遇风痛甚，宜服独活散（月）；又有牙龈腐臭，齿根动摇者，属胃中虚火而兼肾虚，宜服三因安肾丸（月）；又有牙龈腐臭，时津白浓者，属胃中湿热，宜服犀角升麻汤（宇），外俱搽胡桐泪散（夜）；若牙龈动摇或兼痛者，日以李杲牢牙散（夜），擦之缓缓取效。一方，切碎金刚刺兜煎汁，常噙。
〔牙疔〕
由胃经火毒或大肠经湿热皆可致之。每生两旁，牙缝内肿起一粒形如粟米，痛连腮项。若兼麻痒破流血水疼痛异常者，即黑疔也，属肾经火毒，速用银簪尖挑破以出血为度，频搽拔疔散（称），再以蟾酥丸噙化，徐徐嚥下（黄）。若烦躁口渴便秘，当服黄连解毒汤（元），即愈。若失治，毒反攻心，烦躁昏愦者逆。
〔牙痈〕
生于牙床，由阳明胃经热毒所致。初起坚肿疼痛，腮颊浮肿，发热恶寒，宜服荆防败毒散（天），若大渴烦呕，噙服蟾酥丸汗之（黄），便秘燥渴煎服防风通圣散（黄），或双解贵金丸（地）下之。宣肿处刺破频搽冰硼散（称）。溃后宜禁发物火酒。亦不可过用寒凉。恐生多骨俗名鬼牙。若初时坚肿、破流血水，久不收口，又过服寒凉肌冷毒凝致生多骨，当俟骨尖刺出，摇则内动，方如法取出，敷贴生肌药，其口方能收敛而愈。
〔钻牙疳〕
牙根肉内钻出骨尖如刺，疼痛异常，由肝胃二经积热所致，小儿多有之，法用铍针就患处刺开好肉，连牙齐根取出，若血出不止以湿纸换贴数次即止，内服芦荟清肝饮（月），外以冰硼散搽之（称），戒厚味，其牙复生如旧。
〔走马牙疳〕
多因癖痰积火、疹痘馀毒上攻，最为迅速，总由积火热毒而成，致牙根溃烂，随变黑腐难闻。如因癖痰毒火攻牙者，初服芦荟消疳饮（月），脾胃虚者兼用人参、茯苓各五钱和糯米一碗煮粥，先以盐汤漱口，频服此粥以扶脾，如系痘疹金毒攻牙者，内服清肝解毒汤（月），外势轻者，俱搽溺白散（夜），若烂至咽喉，先以茶汤漱口，竹筒日吹药三次。如坚硬青紫渐腐，穿腮齿摇者，宜搽芦荟散（散）。又有牙根黑腐不尽及腐烂深坑，药不能到，另用勒马听徽丝塞之（夜），塞入牙缝，日换三次，再用手法剔去黑腐，内见红肉、流鲜血者吉；若剔取时顽肉坚硬难脱、腐烂渐开致穿唇破腮者，宜贴青莲膏（夜），身热不食者逆。此证惟癖积攻牙成疳者，愈后易犯，由积火时时上攻也，惟在调理饮食得宜，如山药、栗子、鹅蟹、甜辣等物俱当禁忌，若犯之复生则难治矣。但牙疳一症杀人最速，虽有专科皆未晓累攻之法。累攻者，日日攻之以肿消黑退臭止为度。若不能食者，或隔一二三日攻之，如渐能食不必戒口，任其所食，虽便溏仍量其轻量攻之，卒不能食者则难任攻矣。累攻之法主以芜荑清肝汤如法加减（月），外搽牙疳散（夜）。
〔齿䘌〕
齿内生虫由胃经瘀湿风火凝聚而成。初起牙根胀痛渐腐，时出血脓。若口气臭甚者，胃火盛极上攻也，宜服玉池散（月），频搽牢牙散（夜），虫䘌牙痛宜用一笑丸并牙疳散（夜），外用雀麦连挺一把，苦瓠三十片，洗净、将麦剪长二寸，以瓠叶裹作五包，广一寸、厚五分，三年陈醋渍之，至日中时以两包火中炮炙令热，纳口中熨齿，外冷更易之，取包置水中解视之，即有虫长三分，老者黄色、新者白色，其效如神。
〔齿龋〕
由风热客于手阳明大肠、足阳明胃二经而成。初起牙龈宣肿觉痛，迂风痛甚，常作歪口吸气之状。牙根腐孔、时出臭脓，久则龈齿宣露。初宜服清胃汤加羌活、枯芩（日），外用白马悬蹄少许，切碎研末，以绵裹之，塞在脓孔处，日换数次。或烧白马尾存性、研末、搽之，良久温水漱去，常服温风散（月）。
〔牙痛总括〕
齿属肾，齿乃肾之馀。若无故齿长疏豁而动，则为肾经衰惫。然上牙龈胃、下牙龈属大肠、牙痛皆牙龈作痛也，惟寒牙痛同为客寒犯脑，故头连齿痛不肿不蛀而喜热饮，或畏风吹。余皆牙龈肿痛，属胃火风湿邪热也。
●—火牙痛　龈赤焮肿、口气臭热、喜饮冷汤，得寒更疼、或渴而烦，唇焦便秘，宜服清胃散、凉膈散、承气汤之类（日、黄），外搽冰硼散、碧雪、紫雪散之类（称、光、露）。
●—风牙痛　不怕冷热，不甚肿疼，口唇润动，左右摆扭时，或烦渴兼热也。服独活散（月），外用热石膏一两，草乌、花椒、白矾各三钱，研末，频频擦牙。
●—风寒牙痛　牙畏风吹歪口吸气，服温风散加羌活、附子、乾姜（月），外用白芷、良姜、细辛、川椒、香附、荜茇、炒蜂房等分，研末，温水漱口，日擦数次。
●—湿热牙痛　口臭宣肿，面黄体重，服甘露饮（日）、玉池散（月），外搽牢牙散（夜）。
●—气、血、痰、火、湿、食六郁攻牙作痛　服六郁汤（往），外用一笑丸（夜）。
●—虫蚀牙痛　蚀尽一牙又痛又蚀，服玉池散（月），外用一笑丸（夜）、牙疳散（夜）。甚者用蟾酥、雄黄、北细辛各三分，冰片五釐，研末，频搽，良久漱去。治风虫牙痛用胡椒同荜茇为末，溶蜡为细丸，塞孔中即愈。
●—骨槽风溃后　肿硬不消致成牙疳，时出臭血，初服芦荟丸（日），清疳饮（月），外用炒川椒、硼砂、铜绿等分，研极细搽之，候吐涎沫，方以米泔漱口。
●—治诸般牙痛　炒焦五倍子、炒焦牙皂、北细辛各二钱，茯苓、熟石膏各四钱，共研极细，频频擦之。
一切牙痛，木耳、荆芥等分煎汤频漱。
●—治虚火牙痛　阴乾旱莲草四两，香附二两，同炒焦研末，频频擦牙。
●一方　炒枯黑豆一两，花椒、乾姜、食盐各五钱，艾茸二钱，葱头六个，煎汤时时噙牙，冷则漱去。虚寒牙痛，单噙艾汤、乾姜汤或噙肉桂。
●一方　取算盘子树根上白皮四两（切碎），猪精肉四两，同煮极烂，先噙数口，后食肉饮汤。又方，荞麦根和猪精肉煮烂服食，亦效。
●一方　阴乾冬瓜皮煎汤，先噙后服，牙齿动摇，捣玉簪花涂之即脱。
凡清晨洗面先用盐花擦牙，漱水少，许洗完吐在手巾上揉洗两目，拭乾勿再沾水，久久行之非惟固齿，亦能保目。
凡思虑伤脾，食少不眠、频频牙痛者，服归脾汤（丽）。
中气素虚，头疼自汗、气乏牙疼者，服补中益气汤（生）。
肾水不足虚火上炎，属阴牙痛者，服六味地黄汤（玉）。
相火不足，虚羸少气、口冷牙疼者，服八味地黄汤（玉）。
●—治胃火牙疼神效方　煅石膏五钱，荆芥一钱，防风一钱，丹皮一钱，生地二钱，青皮六分，生草五分，如上正四门牙疼加炒黄连八分，麦冬二钱；下正四门牙疼加知母一钱，黄柏二钱；上两边牙疼加白芷八分，川芎一钱二分；下两边牙疼加白术八分，白芍一钱；上左边牙疼加羌活一钱，胆草八分；下左边牙疼加柴胡一钱，黑山栀仁一钱；上右边牙疼加熟大黄一钱，枳壳炒，一钱；下右边牙疼加黄芩炒，一钱，桔梗一钱，三帖即愈。
〔重龈〕
婴儿初生多有此症，由在胎有热蓄于胃中，故生后牙龈突肿形如水泡。宜用银簪脚尖刺破出血，以绵蘸盐汤拭净，外搽一字散或冰硼散（夜），或研蒲黄末涂之，内服清胃散（日）。
凡牙齿忽然暴长渐至难食者，名曰髓溢。宜用白术煎汤噙漱，又用生地频频嚼细，滚汤嚥下数次。
〔小儿齿脱〕
小儿齿脱不复生者，多因舌舐牙龈、龈肉顽厚，用铍针刮龈出血、随搽鼠骨散（打死雄鼠一只，剔去皮肉、单取背骨炙焦存性，兑麝少许共研细末），搽之良久以绵拭净，再搽自生。
〔咬牙〕
小儿梦中咬牙，乃因胃与大肠积热生风，故相击有声。必在梦中者，风属阳动则风行于外，静则风行于里也。宜服宣风散，炒黑丑、陈皮各五钱，薄荷叶、槟榔、炙草各三钱，研末，临卧每服二钱。

口部  ***************************
●口破
名曰口疮，有虚火、实火之分。有因思虑过度，多醒少睡致。心肾不交、虚火上炎者，色必淡红、满口白斑微点，甚则陷露龟纹，脉虚不渴，宜服知柏四物汤加丹皮钱半，肉桂三分，以为引导（丽），外搽柳花散（称）；有因过食厚味醇酒、致心脾实火妄动，满口红艳斑斓，甚则腮舌俱肿，脉实烦渴，宜服凉膈散（黄），外搽赴筵散（称）；有因肾水不足虚火上炎，疮色红淡、舌乾黄硬，尺虚口渴者，宜服六味地黄汤加麦冬、五味子、少佐肉桂以滋化源或作丸盐汤送下（玉），俱忌用冷水噙漱，戒辛热发物，虚痛噙乾姜汤，或噙肉桂、苦竹叶，或煎汤含，或烧沥搽，甚效。
●口糜
由阳旺阴虚、膀胱湿水泛溢、脾经湿与热于郁久则化为热，热气薰蒸胃口致满口糜烂甚于口疮色赤，痛甚则连及咽喉妨碍饮食，初起宜服导赤散（日），如口臭下泻属脾经虚湿，宜服连理汤（日）；若满口糜烂连及咽喉，日轻夜重者，宜服少阴甘桔汤（盈）；若口糜腐臭、烦渴便秘、面赤唇焦、热甚脉实，服凉膈散（黄），外治俱用乾姜、黄柏等分研极细，频频干撒或竹管吹入，温水漱口再吹。
●鹅口疮
属心脾二轻热郁所生。初生小儿则由胎热上攻，满口白屑斑点作痛，甚者咽喉内叠叠肿起难于乳哺，多生啼叫。法用粗青纱一条裹头上，蘸薄荷汤或新汲水揩去白胎，以净为度，重手血出无妨，随用冰硼散吹之（称），内服凉膈散（黄），即愈。
●上齶痈
又名悬痈，生于口中上齶，形若葡萄，舌难伸缩，口难开合，时发寒热，鼻流红涕。初宜服黄连消毒饮（元），外吹冰硼散（称），若日久肿硬下垂不溃者，煅枯食盐、白矾等分研细，每日以筷头蘸点三五次。宜内服射干丸（月），若挨延失治，下垂如珠、红肿胀痛、妨碍饮食者，用利针挑破放出脓血，外涂碧雪散（光），此属心肾与三焦积热，先当清解之。溃久服滋阴降火汤（昃），亦有上齶肿起形如芦笋盛水状者，属心脾积热上冲，初服黄连解毒汤（元），常噙紫雪散（露），或噙冰硼散（称）；若肿硬不消、妨饮食者，用针挑破放出青黄汁，以盐汤洗净上搽一字散（夜），但上齶浇薄，非隆肿高起不可猝用针刺。
按：《脉要》曰：六脉平缓，脾和口淡；左寸洪数，心热口苦；右寸浮数，肺热口辛；左关弦数而虚，胆溢口苦；关洪而实，肝热口酸；右关沉实，脾胃热实而口甘，若兼洪数，定主口疮；尺脉洪大，肾热淫脾而口咸；胃火食郁则口臭。

舌部  ***************************
〔舌胀〕
由心经火盛血壅，致舌肿满口、坚硬胀痛、不能饮食，先用缝衣针缚筷头上，留锋分许、刺舌十馀孔，放出恶血，红者轻，紫者重。随以温水漱净，吹撒冰硼散（称），内服凉膈散（黄）。亦有误中蛊毒、恶物，舌胀青紫、吐出不收，必爪甲色青、心胃闷痛，煎石榴皮浓汁，先噙数口后饮数杯，或用热鸡血浸舌。或研胆矾末一钱，热茶调服，旋以鸡翎探扫喉间，令其吐出恶物。或研郁金末三钱，米泔调服以取下利。或服黄连解毒汤（元），研蒲黄末频涂舌上。舌长过寸，研冰片敷之即收。
〔舌衄〕
由心火上炎，致血热妄行，舌上生孔，小者如针尖，大者如筷梢，其孔色紫属热甚，色黑防腐溃，血出如泉涌，急服升麻汤（月），外搽必胜散（光），或研蒲黄、百草霜频搽亦效。
舌上无故出血如线者，名舌衄，用槐花炒研掺之。又方，香薷煎服。
〔舌疔〕
由心脾火毒上攻，舌生紫疱，其形似豆，坚硬如钉，憎寒发热，疼痛彻心，初起用蟾酥丸（黄），含于舌下、随化随咽，连服三丸以解内毒。疔顶用针刺破出血，随搽紫雪散（露），或冰硼散（称）亦效，宜徐徐咽之。甚者服黄连解毒汤（元）。
〔舌疳〕
由心脾毒火所致，其证最恶，初如豆次如菌，头大蒂小，又名舌菌，焮热痛甚，红烂无皮，朝轻暮重，急以北庭丹（光）点之，再研蒲黄末敷之自愈。
〔瘰疬风〕
由舌疳失治，以致焮肿，突如泛莲，或如鸡冠，舌本短缩，不能伸舒，妨碍饮食，时津臭涎；再因怒气上冲，忽然崩裂，血出不止，日久延及项颔，肿如结核，坚硬肿痛，皮色如常，顶软一点，色暗木红，溃流臭水，腐如烂棉。其症虽破，坚硬肿痛仍前不减，此为绵溃，甚至透舌穿腮，汤水漏出，盖舌本属心，舌边属脾，心绪烦扰则生火，思虑伤脾则气郁，郁甚火燥而成斯疾。外势颇类喉风，但喉风咽常肿痛，汤水难下，此则咽喉不肿，可咽汤水，胃中亦思饮食，只因舌不能转动，迭送饮食，每食不能充足，致胃中空虚，而怯症悉添矣。初起宜服泻心导赤汤（日），日久脾虚服归脾汤（丽），热甚者服清凉甘露饮（日）合归脾汤（丽），胃虚便溏者服异功散（丽）加当归、炒芍。颔下结肿，初起用锦地罗，蘸醋磨浓，或捣汁敷之，或醋磨鹿角汁搽之，溃后贴水澄膏（光）。自古治法虽多，然此症百无一生，纵施药饵不过苟延岁月而已，若老人患，此治更无益。
〔痰核〕
舌上生核，强硬木痛，由心脾痰涎郁热也，用衣针点破搽冰硼散（称），内服加味二陈汤（月），研百草霜、炒盐涂舌肿，甚效。
〔舌下痰包〕
生于舌下，结肿如匏，光软如绵，色黄木痛，胀塞舌本，妨碍饮食、言语，由火稽痰涎流注而成。宜用利剪当包上剪破、或扁针挑开，放出痰涎恶汁如鸡子清稠黏不断，温水漱净，方搽冰硼散（称），服加味二陈汤（月），忌煎炒火酒等物。
〔重舌　木舌〕
重舌者，无论大人小儿，俱可以生，舌下近根处，血脉胀起，如又生一舌；木舌者舌肿木硬不能动摇也。皆由心脾蕴热，循经上冲舌本，俱服泻心导赤汤（日），外搽凉心散（光），或冰硼散（称）。肿胀甚者，用针从旁刺令出血，拭净涂以碧雪散（光）。按舌下廉泉穴，属心而窍通于肾，津液之所出也。
治重舌、木舌，绿矾二钱，铁上烧红研末敷之。
重舌，皂角刺、黄连、朴硝各一钱，冰片五分，研末，掺舌上，煎黄连一钱时时呷之。
木舌肿胀满口，元参三钱，犀角二钱，升麻、甘草、大黄各一钱，水煎服之。
〔重齶〕
心脾有热，以致上齶生疮，形如梅子，外无寒热，内时作烦，此属热极，禁用针刺，宜服黄连解毒汤（元）加桔梗，不时用紫雪散（露）噙化。
〔吐舌〕
心经热郁则舌伸而收缓，面红、烦渴、尿赤，主以泻心导赤汤（日）。
〔弄舌〕
心脾俱热则舌摇动不定，唇焦舌乾、烦渴便秽，先服泻黄散（日），次服泻心导赤汤（日），亦有舌忽垂长，研冰片末，搽之即收。
〔小儿诸舌证〕
●小儿弄舌　有因脾经虚热，致舌本收束缓缓动弹，时或吐出、不即收回，俗名蛇丝惊。若不燥渴便秘，而脉迟唇缓、舌色淡红者，系此脾胃津液不足，勿作热治，只服七味白术散（术）。
小儿急欲吮乳，而口不能吮，烦叫尿赤，此心脾热极、舌强不能转动也，用炒连、炒芩、炒川柏、炒栀子、赤茯苓、泽泻、茵陈、灯心，煎服。
小儿舌忽胀大肿硬，气闷不通者名曰翣舌，用皂矾一两，瓦上煅红、刮取研细，频频搽舌自消；若舌起芒刺当舐土壁上，频频揩去之。
舌忽肿硬，百草霜、海盐各等分，研末、井水调敷。
小儿绊舌症，舌根下有筋一条，上绊舌尖，或粗如线，梗起牵扯，舌短不能吮乳，当用扁针披断其筋，上搽蒲黄末。
●舌断亦可复生　取活螃蟹，炭火炙焦为末，频涂断处，舌自渐生。
小儿初生，白膜裹舌者，急宜括令出血，以白矾末少许搽之。
●小舌吊下　悬雍垂俗名小舌，又曰碓嘴，在喉咙之上，结似乳头，乃心脾肺三焦经过之处，如吊下，色赤肿痛，口气焮热者，服清热饮（月）加羚角末、灶心土，外用盐醋与扬尘蘸筷头上，频频点之，忌食辛热等物，如吊下垂长，不甚肿痛，其色淡红者，只用朱砂末，或吹或点，内服甘桔汤（盈），元参升麻汤（盈），忌用寒凉；亦有劳役过伤，小舌吊下，咽肿微痛，自汗气乏，服补中益气汤（生）加桂心煎服。
小舌落下，用盐橄榄并核烧灰存性，研末吹之，即上。
●辨舌要诀　凡伤寒病，舌吐出不能收者，名阳强，舌短缩不能言者名阴强，宜按伤寒症治之。舌色以正红滋润为贵，若内外深红则为有热，外红内紫则为热深。舌胎滑白则表寒，白胎渭变黄色，则为邪将入里；如焦乾黑色，或芒刺裂纹，此为里热已深，若与三阴症同见，乃水来剋火也，用生姜擦之，其黑色稍退，急用附子理中汤救之，可生。

喉部  ***************************
●紧喉风
由膏粱厚味太过，致肺脾胃三经积热，复受邪风，风热相搏，上壅咽喉，焮肿疼痛，声音难出，汤水不下，痰涎塞喉，颇似拽锯。初发暴速，急刺两手大指内侧少商穴，出紫黑血，以泻其热；痰盛者，用桐油饯导吐之（果），吐痰后，随用甘草汤漱之，以解桐油之气，内服雄黄解毒丸（盈），应效者顺，若面青唇黑、鼻流冷涕者逆。
●缠喉风
咽喉肿痛，痰壅击响，内症与紧喉风相同。但热毒更深，连绕项外焮赤肿痛，终属险恶，尤宜速治。若项外胀久脓成，误针之恐透咽喉，又当按后治喉痹之法治之。
此症亦名绕喉风，热结于喉，肿绕于外，且麻且痒者急用牵牛鼻绳，烧为吹之甚效。
●哑瘴喉风
颇类紧喉风，由肺胃蕴热，积久生痰，复受风邪，与痰热相搏，涌塞咽膈之上，初起肿满胀痛，牙关紧闭，声哑不通，急用雄黄解毒丸（盈），水化一钱，用细竹管，将药水徐吹入鼻孔，直达咽喉，药入作呕，即扶起令吐，待牙关渐松，咽喉稍开，先与米饮饮之，次服清咽利膈汤（盈），兼吹冰硼散（称）。用药不应者险，若唇黑，鼻流冷涕者逆。
●弄舌喉风
由心脾实火与外寒郁遏凝滞而成。咽肿闷痛，痰涎堵塞，言蹇音哑，舌出不缩，搅弄胀硬，常欲以手扪之，急用三稜针刺少商穴（穴在两手大指里侧、去指甲角旁韭叶宽即是），有血者生，无血者死。水化蟾酥丸（黄），口中噙之，徐徐嚥下。若痰壅喉间不能咽药，先用桐油饯探吐（果），再咽前丸随服清咽利膈汤（盈），吹金锁匙（果）：若喉内如松子及鱼鳞状，不堵塞者，此属虚阳上浮，急用蜜炙附子片，频频噙咽其汁，即效。
●慢喉风
有因平素体虚，更兼暴怒。或过食五辛而生者；亦有因忧思太过而生者，俱属体虚病实。其发缓，其色淡，其肿微，其咽乾，舌苔滑白，唇如矾色，大便自利，六脉微细。若午前痛者，服补中益气汤，加以清凉，如麦冬、元参、桔梗、牛蒡子（生）；若午后作痛作渴，身热足冷者，阴阳两虚也，宜少阴甘桔以宣达之（盈）；若温热上浮，面赤咽乾，口不作渴，而脉虚大，以甘露饮服之（日）。俱兼用冰硼散（称）一钱，加灯草煅灰存性三分，吹之立效。
●喉疳
一名阴虚喉疳，初觉咽嗌乾燥，如毛草常刺喉中，又如硬物嗌于嚥下，呕吐酸水，哕出甜涎，微肿微痛。初淡红色，日久，其色紫暗，颇似冻榴，由肾液久亏，相火炎上，消烁肺金，薰燎咽喉，肿痛日增，久则破烂，腐衣叠若虾皮，声音嘶哑，喘急多痰，臭腐蚀延，其疼加倍，妨碍饮食，胃气由此渐衰，而虚火益盛。初起兼烦躁者，主以六味地黄汤，加盐炒黄柏、知母（玉）；若吐哕甜涎者，先服甘露饮，加酒炒黄连（日），如大便燥结，当用猪油一斤炼油去渣，兑炼蜜各半，滚汤冲化二匙，日服三次，兼服前药，以肿消不腐为吉。肿痛处吹紫雪散（露），或吹冰硼散（称）。至若日久破烂，叠起腐衣，调治得法，十可保全五六，腐处频吹八宝珍珠散（果），溃后，面唇晃白，不寐，懒食者，宜归脾汤加酒炒黄连（丽）。溃后阴虚烦躁者，服六味地黄汤加元参、麦冬（玉）。溃后气血俱虚，服八珍汤（水），益气养荣汤（生），其证投方应病，或者全生，否则难救。
●喉癣
一名天白蚁，咽嗌乾燥，初觉时痒，次生苔藓，色暗木红，燥裂闷痛。时吐臭涎，妨碍饮食。由过食煎炒，辛热积于胃，胃火熏肺而成，宜服广笔鼠黏汤（昃），未溃吹矾精散（果），已溃吹清凉散（果），若失治，兼调理不谨，致生霉烂，延漫开大，边起腐衣、旁生小孔，若蚁蛀蚀之状，坑陷食物，食不得饱，胃气日虚，怯症丛起者，必死。
●喉瘤
由肺经郁热，更兼多语损气而成。形如龙眼，红丝牵裹，或单或双，生于喉旁，亦有顶大蒂小者，此系喉瘤非乳蛾也，忌用刀针，只用药消，初起不犯不痛，或醇酒炙煿，或因怒气、喊叫，犯之则痛，宜服益气清金汤（昃），外常点消瘤散（果），以消为度。
喉中忽硬一块如龙眼大，吞吐不出不下者，用厚朴、半夏、茯苓、紫苏各二钱，甘草五钱，老姜一片水煎服，即愈，或刺少商穴出血亦妙。
●乳蛾
即蛾风，有单有双，双者轻单者重。由肺经积热，外复受风，郁结而成，初生咽喉之旁，状如蚕蛾，或如枣慄，或似乳头，高肿焮热，色红大痛，法宜针刺，生于关前会厌两旁，形色易见，刀针易施，吹药易到，生于关后喉咙两旁则形隐难见，吹药刀针，俱难得法，急当焙燥手足爪甲，研极细末对乳蛾吹数次，蛾当自破，或焙燥鸡肫内皮，研细，频吹自破，可代刀针。或吹二方不应，致脓熟胀塞声息不通者，用皂角末吹鼻取嚏，蛾必挣破出血脓，或用鸡翎蘸盐汤，频频探扫喉间，令作大吐，候蛾破脓出，方食稀粥补住。若探吐不破，兼痰涌气急，声小脉微则难救矣，蛾生关前者，易于施治，初肿或以布针扎筷头上，留锋分许，将竹板压舌，针蛾数孔放出恶血，脓熟肿高者，将竹板压舌，取瓜子刀针向高肿处，当头披开，放出血脓。凡针后用温汤漱净，频吹冰硼散（称），前后俱服清咽利膈汤（盈），外吹金锁匙消瘤散（果）。《金鉴》曰：双单乳蛾初起，当刺少商穴以泻肺热，在左刺左，在右刺右，双蛾则左右俱刺，务令出血。用胆矾、枯矾各五钱，硼砂、百草霜、鸡内金各一钱，研极细，醋调糊，先以布针刺蛾出血，将鹅翎蘸药扫涂蛾上，并扫喉间，令痰涎恶血壅出，以薄菏汤漱净，再吹冰硼散，内服前汤，若蛾小不甚肿痛，但服前汤，不必针割，只常吹七宝散（果），轻者自消，重者自溃。溃后妨碍饮食，当吹八宝珍珠散（果）立效。
●喉痹
痹，即闭也，由肝肺火盛，复受风寒，相搏而成。初起憎寒壮热，咽肿焮痛，面赤腮肿，甚连项外，喉中有块如拳，汤水难下，急刺少商穴或针合谷穴以泻热开关，初宜疏散，服荆防败毒散汗之（天），寒热已退，即服清咽利膈汤（盈），兼吹紫雪散（露），或七宝散（果），随以姜汁漱口以宣其热。或用醋漱，以消积血，痰壅塞者，用桐油饯探吐之（果），吐后以甘草汤漱口，吹冰硼散（称）。若肿发于项外，脓胀痛者，忌用针刺，防透咽喉，急研皂角末吹鼻取嚏，其肿自破。或兼用皂角，醋调厚敷项肿，须臾即破，内外吹搽珍珠散（果）。项外初肿时，用生羊肉，或猪精肉切片贴之，内吹七宝散（果），频服玉屑无忧散（盈），肿自消矣。喉闭声鼾者，肺气将绝，急宜独参汤救之。若卒然如哑，吞吐不利，系寒气客于会厌也，宜蜜炙附子片，含之勿咽，初终忌用苦寒之药，恐难消难溃。
喉痹将死者，鳢鱼胆点入，即瘥。病深者，水调灌之，鳢鱼俗名七星鱼。
●酒毒喉闭
酒毒蒸于心脾二经，热壅咽喉，喉肿色黄，其人面赤，目睛上视，气闭，以桐柚饯导吐痰涎（果），频服牛蒡子解毒汤（盈），亦用紫雪散（露）或冰硼散（称）吹之。若肿痛妨食，兼服玉屑无忧散（盈）。
●锁喉毒
由心与小肠积热，外感风寒凝结而成。初生耳前听会穴，形如瘰疬，渐攻咽喉，肿塞闷痛，妨碍饮食，速当解热，初服牛黄清心丸（昃）开关，次服清咽利膈汤（盈），常吹噙冰硼散（称），投手应效，方保无虞。
●梅核气
由七情过节，七气病生，郁结生痰，如絮如膜，凝聚喉间，咯之不尽，咽之不下，日久愈变成嗝嗌，上吐涎沫，下秘二便，初起用姜制半夏（姜炒）、炒厚朴、去毛香附、茯苓各三钱，苏叶、陈皮、甘草各钱半，姜枣同煎，徐徐温服。若日久失治，用制半夏、炒厚朴、茯苓各二钱，炒芍、陈皮、苏叶各一钱，人参、桂心、炙草各五分，姜枣引，常服自愈。
●声哑音嘶
由积热上攻，喉先闷痛，痰涎壅盛，气道不通，轻者音嘶，重者声哑。初起服清化丸，次服甘桔汤，照法加味。热盛便当服清咽利膈汤（盈、昃），再研儿茶五钱，硼砂二钱，温汤调膏，口噙，徐徐嚥下。
●喉证杂治
凡哑喉初觉壅塞，一时无药，以纸捻搅探鼻中，或嗅皂角末，喷嚏数次，可解热毒，再以李树近根皮磨水，涂于喉外，即愈。
●尸咽症
因脾肺湿热，郁久生虫，剥蚀咽喉，麻痒兼痛，声音嘶哑者，初用榧子、芜荑、桂心（去皮）、炒杏仁等分，研末蜜丸，常噙咽中，徐徐嚥下，兼服广笔鼠黏汤（昃）。凡喉癣，喉疮，声音嘶哑，皆服此方。
虚火上炎咽痛，淡红微肿，声哑，服滋阴降火汤（昃），常噙儿茶、硼砂，或研薄荷叶和白砂糖、乌梅肉捣如泥，作丸噙服，或噙肉桂。
凡咽喉口舌，肿痛日久，服凉药不效者，当服七味地黄汤（玉）引火归原。凡伤酒食，舌本强硬，语言不清者，服补中益气汤（生），加葛根、炒曲、麦冬。
喉中出如肠样者，危症也，急用吊扬尘同盐炒研吹之，缩进即愈。
咽喉戳伤，饮食不下，鸡蛋一个钻一小（吼），去黄留白，入生半夏一个，以微火煨熟，将蛋白服之愈。
喉风舌大如脬（立时不救即死），用冰片一分，火硝三分，青黛三分，胆矾二分，殭蚕五分，硼砂三分，共为细末吹之，即愈。
喉间乳蛾，腊月八日，取雄猪胆一个，装入白矾（末），阴乾研末，次年腊月八日，再取猪胆，入前猪胆末，如此三四次。遇患者用一二分吹之，凡单乳蛾、喉癣、喉痈肿痛，吐咽不下，命在须臾者，皆效。此神方也，宜预制以救人。

颈项部  ***************************
〔结喉痈〕
发以项前结喉之上，又名猛疽，以其毒势猛烈也。颈项前之中经属任脉，兼肝肺二经积热忧愤所致。肿甚则堵塞咽喉，汤水不下，其凶可畏。若脓成不针，向内溃穿咽喉者，则难生矣。初起宜服黄连消毒饮（元），外敷二味拔毒散（巨），倘不内消，脓势将成者，服托里消毒散（为），脓尽用轻粉生肌散（火），已溃服托里排脓汤（霜）。溃肿敷如意金黄散（号），溃久贴生肌玉红膏（翔）。体虚，服益气养荣汤（生），贴诸膏收功。
●附：蚁漏　妇人项下忽肿一块，渐延至颈，偶刺破，出水一碗，疮久不合，有道人曰：此蚁漏也，缘饭中误食蚁得之，用穿山甲烧存性为末敷之，立愈，以其食蚁也。又方，野鸡嘴治蚁瘻效。
〔夹喉痈〕
一名夹疽，生于结喉之两旁，属足厥阴肝经、足阳明胃经火毒上攻而致。或单或双，内外治法同上结喉痈。
〔百脉疽〕
初发漫肿，大小数块，环绕颈项，其色紫红，焮热木痛，气逆咳嗽、不思饮食，其发引耳，十五日可刺，迟则毒攻咽喉。刺见脓者顺，见血者逆。初起有表症者，服荆防败毒散（天）汗之，有里症者服内疏黄连汤（天）下之，表里无症者服清热消风散（地）清解之。外敷二味拔毒散（巨），或冲和膏（巨）。但颈项肌肉浇薄，气血得少之处，若过用寒凉克伐之剂，毒必内陷，变成恶症，多致不救。宜于焮肿疼痛之初，即服神功托里散，黄耆（盐水炙）、忍冬叶、当归各五钱，粉草二钱，酒煎服，渣敷患处，或为末酒调服尤妙。其馀治法同上结喉痈。
〔钮釦风〕
多生妇女颈下，天突穴之间，因汗出之后，邪风袭入皮里。初如粟米，搔痒无度，抓破津水。误用水洗浸淫成片，轻者外敷独胜散，芥菜花一味，捣烂醋调作饼敷之。或用樟硫散（珍），甚者服消风散（黄）即愈。
〔上石疽〕
生颈项两旁，形如桃李，皮色如常，坚硬如石，臖痛不热，由肝经郁结，以致气血凝滞经络而成。初小渐大，难消难溃，既溃难敛，疲顽之证也。初起气实者宜服舒肝溃坚汤（长），气虚者宜服香贝养荣汤（宿），外用葱白蜂蜜捣泥敷贴，日久不消者，以阳燧锭每日灸之（烙法），以或消或软或将溃为度，既溃治同瘰疬。
〔失荣证〕
生于耳下前后及肩项，初起状如痰核，推之不动，坚硬如石，皮色如常，日渐长大，由忧思恚怒、气郁血逆与火凝结而成，日久难愈，形气渐衰，肌肉消瘦，愈溃，愈硬，色现紫斑，腐烂浸淫，渗流血水，疮口开大，胬肉高突，形似翻花瘤症。古今虽有治法终属败证，但不可弃而不治，初服和荣散坚丸（列），外贴阿魏化坚膏（羽），亦不过苟延岁月而已。
〔脑疽〕
俗名对口发，生项后入发际中窝、正对口处，属督脉，是阳亢热极而生。初起赤肿痛，色鲜红活，根束顶尖，时痛时止，此督脉纯阳，起于尾闾，上贯颠顶，挟毒上升，故易脓、易腐、易溃、易敛，初起有表症者，令人寒热往来，宜服荆防败毒散（天），有里症者，令人口唇焦紫，大便结燥，宜服内疏黄连汤（天），若疮势已成，治同结喉痈。
对口初起神方，用水仙花根捣烂敷四围，留一孔即消，或出脓些须立愈。又方，活鲫鱼一尾，入沙钵内捣烂，再加发垢二二两擂匀，厚敷疮上外以纸贴之，二日即愈。又方，铜绿、轻粉、杏仁、朱砂共研末，用萆麻子捶出油，和前药末敷之，神效。又方，活鲫鱼一个，生山药一段同鱼一样长，白糖二钱，共捣极烂，敷上神效。
〔偏脑疽〕
俗名偏对口，属太阳膀胱经寒热错杂而生。初起色暗漫肿，平塌坚硬，然足太阳经外阳内阴，从头走足，阳降阴凝，难脓，难腐，难敛，多属逆证。更有兼风湿者，其疮根又易于散大旁流而难治，初起治法同前脑疽，余同结喉痛，以上二证，或顺或逆，治法当辨别是痈是疽，古云皮薄易破者为脑痈，皮厚难破者为脑疽，不可忽也。
〔鱼尾毒〕
生项后发际两旁角处，俗名燕尾，即偏对口之小症也。由足太阳膀胱经湿热凝结而成，或在左、或左右、或双、或单，皆属轻浅，初起服荆防败毒散（天），脓将成服托里排脓汤（霜），初起外敷如意金黄散、二味拔毒散（巨），将溃已溃按大法治之。
治燕尾疮，生姜切片搽，吊线綯墨抓破疮，擦二三次即好。
〔天柱疽〕
生于项后高骨，名天柱骨，即大椎骨也。初起形如卧蚕，由上焦郁热，蓄于督脉，以致肩背拘急，极痒入骨，宜于疽上以艾灸之，若灸之有疱者顺，无疱者逆，甚至色黑形陷，血出不止，溃烂神昏，呕哕恶心等证，是为大凶，初起当汗下清解，余治法同脑疽。

瘰疬  ***************************
小者为瘰，大者为疬，当分经络，如生于项前下颏及颊车下者，属足阳明胃经，皮色不变，名痰瘰；色红坚肿，名热毒疬。生于项后两旁发际下者，属足太阳膀胱经，漫肿坠痛，名湿疬；形小兼痒，名风毒瘰。项之左右两侧，耳下，及缺盆、肩、胸、腋者，属手少阳三焦，足少阳胆经，形软，遇怒即肿，统名气毒瘰疬。然气毒亦有发自阳阴者，生于项前下颏也。坚硬筋缩者，名为筋疬，若连绵如贯珠者，即为瘰疬。或形长如蛤蜊，色赤而坚，痛如火烙，肿势甚猛者，名马刀瘰疬。生项前项后，堆累三五枚，盘叠成攒者，名重台疬。大小不一者，名子母疬。绕项而生者，名蛇盘疬。如黄豆结篓者，又名锁项疬。生左耳根，名蜂窝疬；生右耳根，名惠袋疬，颔红肿痛者名燕窝疬，延及胸腋者，名瓜藤疬；独生一个在总门者，名单窠疬。一包生十数个者名莲子疬。坚硬如砖者名门闩疬。形如荔枝者名石榴疬。其形如鼠者名鼠疬，又名鼠疮。生乳旁及两胯软肉等处者，名[疒/其]疡疬。生于偏身，漫肿而软，囊内含硬核者，名流注疬。误食毒物，初小后大，连接数枚者，名食毒瘰疬。
以上诸疬，推之移动为无根，属阳，外治宜因证用针灸敷贴蚀腐；若推之不移动者为有根，属阴，且深，难治之证也，切忌外砭，及追蚀等药，如妄用之，则难收敛矣。且内外治法，首尾得温暖，即效。误犯寒凉，令人项背拘强，疮势塌陷，便泻者逆。
瘰疬形名虽异，其受病要不外痰湿、风热、气毒结聚而成，然未有不兼恚怒忿郁、幽滞谋虑不遂所致者也，当按经络分别治之。
乩仙方痒瘤生于项，乃厥阴肝经之络。方用海藻一钱，赤芍一钱，川贝八分，浙贝八分，广皮六分，茯苓一钱，甘草一钱，生姜引十剂，则核消矣。
●风湿瘰疬
太阳经风湿瘰疬生项后两旁发际下，属足太阳膀胱寒水之经。由久感风邪，与湿凝结，漫肿疼痛，皮色如常，或日久将溃，皮色透红，微热痛甚者，其内外用药，总不宜寒凉。初起畏寒发热，脉浮者，服防风羌活汤表散之（昃）；表解后，常服附子败毒散温散之（宿），外敷神功散（果），或贴万应膏（淡）；势成欲溃者，服千金内托散（金）；已溃，服托里排脓汤（霜）。溃后四围坚硬不消者，服香贝养荣汤（宿）；溃后气血俱虚，常服益气养荣汤（生）；虚烦不寐者，服归脾汤（丽）；血虚肝热，疮流血脓，服逍遥散加丹皮、栀仁（丽）；食少便泻，服香砂六君子汤（水）；疮口敛迟，用十全大补汤加白蔹（水）；若溃后虚热倦怠，服十味人参散（水），凡瘰疬溃后仿此。
如神散，治瘰疬已溃，瘀肉不去，疮口不合，用松香末一两，枯白矾三钱　为末，麻油调搽，乾掺亦可。
●痰热瘰疬
阳明经痰热瘰疬　单生项前或至颊车，大小不一，连接数枚，有风痰、热毒二症。风痰瘰疬，由阳明胃经内停痰湿、外受风邪，搏于经络也，身体先寒后热（昃），绕颈而生，皮色如常，宣肿微热，易消易溃。初起服防风羌活汤以解风毒。俟无寒热，常服海菜丸（昃），以消尽为度。风痰凝结者，兼服消核散（宿），外用神功散、龙泉散、瘰疬饼、神效方，敷贴（果、珍）。热毒瘰疬，由阳明胃经中来，有天时亢热，暑湿偶中三阳经，兼过食膏粱厚味酿结而成。绕于项下或至颊车，色红微热，结核坚硬，缓肿难消，溃迟敛迟，或深远隐曲，肉低俱作块子，坚硬、大小不等，此胃中热毒盛也。初起服升阳调经汤，并照法作丸，煎汤吞嚥（昃），热稍轻者，服柴胡连翘汤（昃）；热毒甚者服鸡鸣散下之（昃）：或兼心火上攻，两目赤涩者，服犀角丸（宿）。外用龙泉散（果）、神功散（果），瘰疬饼（珍），敷贴。初起或涂二味拔毒散，如意金黄散（巨），溃后常贴绿云膏（珍）。
●气毒瘰疬
少阳经气毒瘰疬　生项之左右两侧，属少阳经。其形绵软，遇怒即肿，名为气疬。有感冒四时疫疠之气而成者，串生耳项胸腋，猝成肿块，宣发暴肿，色红皮热，令人寒热头眩，项强作痛者，名为气毒瘰疬。从手足少阳经中来者，初生耳下，串至缺盆，或至肩上，或至胁下，坚硬如石，推之活动，主以李杲连翘散坚汤，照法作丸，本汤吞嚥更妙（长）。气毒有发自阳明胃经者，如遍生下颏，或至颊车，坚而不溃，推之不移，主以散肿溃坚汤，照法作丸，本汤吞嚥（昃）。此二丸，无论未溃已溃，常服自效。外治用龙泉散（果）、神效方（珍），余同太阳疬。又有妇女小儿，因忧思气郁，结同瘰疬，坚硬活动，遇怒肿甚，肝旺血燥者，若骤用前法峻剂，恐伤脾气，常服夏枯草膏缓消之（宿），兼服香贝养荣汤（宿），外贴乾坤一气膏（鳞）。
●马刀瘰疬
形长如蛤蜊，色赤而坚，痛如火烙，肿势甚猛，故名曰马刀。有从手足少阳经中来者，生于耳下，或至缺盆肩上，坚硬如石，推之动移，其脉弦数，口苦嗌乾，往来寒热，无论初肿已溃，主以连翘散坚汤，照法作丸吞嚥，以愈为度（长）。有从阳明胃经中发者，生于项前下颏，或至颊车，宣肿焮痛，色红坚硬，推之不移，其脉洪数，口渴便秘，或发热自汗，不思饮食，毋论初肿、将溃、已溃主以散肿溃坚汤，照法作丸吞嚥（长），服药多少，临症斟酌用之，外治法同前。
又有妇人患生马刀，兼气寒血滞经闭者，主以柴胡连翘汤（昃），初起贴疬饼（珍）、神效方（珍）、龙泉散（果）；初溃坚硬不消，贴蛇蜕膏；溃后专贴五云膏（珍），溃后内服诸药，同上太阳瘰疬。
夏枯草汤，治马刀瘰疬，已溃未溃，或日久漏者，用夏枯草六两水煎作茶服。此生血治瘰疬之圣药，虚甚者当煎浓膏服，并涂患处，多服益善，兼十全大补汤加香附、贝母、远志、尤善，疮口收迟再加白蔹。
●重台瘰疬
疬上堆累三五枚，盘叠成攒，或如累棋之状，故名重台。有属手少阳三焦足少阳胆经者，生于耳下及缺盆、肩上三处也，有属足阳明胃经者，生于项前、颏下及颊车三处也，二经内外治法，同上马刀瘰疬。
●筋缩瘰疬
因肝伤恚忿，血虚不能荣筋，致令项间结核，坚硬闷痛，推之不移，筋缩牵急，初起服舒肝溃坚汤（长），次服香贝养荣汤（宿），肝旺血燥，兼服夏枯草膏（宿），外敷神效方（珍）、龙泉散（果）。
●食毒瘰疬
因误食汗液虫蚁、鼠残、陈水宿茶、一切不洁净之物，致颈项结核，初小后大，累累如贯珠，连接三五枚，皮色如常，不作寒热，初不觉疼，久方知痛，是为食毒瘰疬；初起形气实者，服杨氏家藏治瘰疬方（长）；形气虚者，服法制灵鸡蛋（长）、琥珀散（长）、妙灵散（长），常服内消连翘丸（宿）。初起，常贴瘰疬饼（珍），将溃插蟾酥捻子（珍），不甚顽硬者只贴蛇蜕膏（珍），溃后常贴五云膏收功（珍）。
●瘰疬溃后治法
初溃四围坚硬不消者，即贴蛇蜕膏（珍），溃后焮痛红肿贴绿灵膏（珍），溃后肿痛者，贴琥珀膏（羽），溃久腐尽，贴生肌玉红膏（翔）。去腐生肌方药随证拣择用之（火帝）。凡生瘰疬，男子不宜太阳青筋暴露，潮热咳嗽，自汗盗汗，滑泻遗精之类；女人不宜眼内红丝，经闭骨蒸，五心烦热，男妇有此，后必变成疡劳难收功矣。

内痈  ***************************
〔脏腑募穴图〕
五脏六腑诸募穴图（图缺）
〔内痈总括〕
《灵枢经》曰：发内痈内疽者，其本经募上肉必浮肿，中必时时隐痛，浮肿为痈，隐痛为疽。此即内痈、内疽之验也。然内痈有治法、内疽无治法何也，盖痈疽病本无殊，只在根深根浅之别，深者为疽而难治，浅者为痈而得愈，要在临证推详，攻补得宜，无不收效，不必泥于浅深之说，弃而不治。
凡人胸腹腰肋有十一募，募者各脏腑阴会之所，而内痈仅九症者何也，盖胆府形如膜皮，无出无纳，汁清气洁，不致生痈。至若膀胱，亦系膜皮，中含浊水，古今书籍，殊未详明其症治，虽然中极穴是膀胱募也，倘中极穴或浮肿或隐痛，直以治小肠痈之法治之，可也。
●肺痈
系肺藏蓄热，复伤风邪，郁久成痈。致中府穴中，时时隐痛，振寒脉数，状似伤寒，咽燥不渴，咳而喘满，唾稠黏黄痰，兼臭秽脓血，当于未溃时乘脓未成，风郁于表，法宜疏散，初服射干麻黄汤汗之（来）。如气壅喘满，身不得卧，急服葶苈大枣汤泻之（来）。如时时作咳，微热烦渴，胸中甲错，脓欲成者服千金苇茎汤吐之（来）。若吐脓腥臭，形如米粥，宜服桔梗汤以排余脓（来）。若吐脓腥臭，咳而胸满，服桔梗白散，以开瘀塞（来）。若咯吐脓血兼午后身热烦躁，主以金鲤汤，兼饮童便（暑）。若溃后胸膈胁肋隐痛不止，口燥咽乾，烦闷多渴，自汗盗汗，不得安卧，咳吐稠痰腥臭者，此系痈脓不尽而兼里虚，主以宁肺桔梗汤（暑）；若痈脓已溃，喘满，腥臭浊痰俱退，惟咳嗽咽乾，咯吐痰血，胁肋微痛，不能久卧者，此属肺痈溃处未敛，宜紫菀汤清补之（暑）；渴甚，去半夏，加石膏末；若痈脓溃后，咳嗽无休，浓痰不尽，形气虚羸者，服清金宁肺丸（暑）。凡治此证惟以身温脉细，脓血交黏，痰色鲜明，饮食甘美，脓血渐止，便润者为吉。若手掌皮粗，溃后六脉洪数，气急颧红，污脓白血，懒食消瘦，及大小便燥结，为凶。中府穴，又名肺募，在孔上第三根肋骨间。
《肺痈论》曰，始萌则可救，脓成即死，不可不慎也。久之颏脓如粳米粥者不治，呕脓而止者自愈也。
●参术补脾汤　治肺疽，脾气亏损久咳吐脓，或中满不食，必服此药补脾土以生肺金，否则不治。
人参　白术（各二钱）　黄耆（二钱五分）　茯苓　当归　陈皮（各一钱）　麦冬（七分）　五味（四分）　桔梗（六分）　炙草（五分）　姜枣水煎。
●参耆补肺汤　治肺痈咳喘短气，或肾水不足，虚火上炎，痰涎壅盛，或吐脓血，发热作渴，小便短涩。
人参　白术　黄耆　当归　陈皮　茯苓（各一钱）　山药　山茱萸（各二钱）　五味　炙草（各五分）　熟地（一钱五分）　麦冬　牡丹皮（各八分）　姜、枣、水煎服。
〔大小肠痈〕
二证俱由湿热气滞凝结而成，或努力瘀血，或产后败瘀蓄积，流注于大肠小肠之中。初起发热，恶风自汗，身皮甲错，关元、天枢二穴隐痛微肿，按之腹内急痛。大肠痈，多大便坠肿；小肠痈，多小水赤涩，脉俱迟紧，此时痈脓未成，宜服大黄汤下之（暑），瘀血利尽，若小水闭涩者，仍服大黄汤加木通、琥珀末通利之（暑）。若痈成日久不溃，身皮甲错，内无积聚，腹急腹痛，身无热而脉数者，系肠内阴冷不能为脓，宜薏苡附子散主之（暑）；若脉见洪数，肚脐高突，腹痛胀满，不能饮食，身体动侧时闻水声，便淋刺痛者，此痈脓已成，宜薏苡汤主之（暑）。腹濡而痛，少腹急胀，时时下脓者，毒未解也，宜服丹皮汤（暑）。如脓从脐出，腹胀不除，饮食减少，面白神疲，此属气血俱虚，宜八珍汤加牡丹皮、肉桂、黄耆、五味子敛而补之（水），患者转身动作，宜徐缓而勿惊，慎之。如耽延日久，因循失治，致毒攻内脏，腹痛牵阴，肠胃受伤，女子日久致阴器紫黑腐烂，色败无脓，每流污水，衾帏多臭，烦躁不止，身热嗌乾，俱属逆证。关元穴名小肠募，在脐下三寸。天枢名大肠募，在脐旁开二寸。
《肠痈论》曰：或绕脐生疮，脓从疮出者，有出脐中者，惟大便下脓血者，自愈也。
〔胃痈〕
初起，中脘穴必隐痛微肿，寒热如疟，身皮甲错，并不咳嗽，吐咯脓血。症由饮食之毒，七情之火，热聚胃口而成，脉来沉数者，初服清胃射干汤下之（暑）；若脉涩滞者，瘀血也，宜服丹皮汤下之（暑）；脉洪数者，脓成也，赤豆薏苡仁汤排之（暑）；溃后体倦气喘作渴，小水频数者，肺气虚也补中益气汤加麦冬、五味子补之（生）或服八珍汤（水）。中脘穴又名胃募，在脐上四寸。
胃脘痈当患胃脉。胃脉者人迎也，其脉沉数，气逆则甚，甚则热聚胃口而为胃痈。若其脉洪数者，脓已成也。设脉迟紧，虽脓未就，已有瘀血也，宜急治之，否则邪气内攻，腐烂肠胃，不可救也。
〔脾痈〕
始发章门穴必隐疼微肿，由过食生冷，兼湿热或瘀血郁滞脾经而成。令人腹胀，咽嗌乾燥，小水短涩。初宜大黄汤、赤豆薏苡仁汤（暑），二方合而用之，以次郁滞，俟二便通利，腹胀全消，宜六君子汤（水）扶脾调理。顺逆看法与胃痈同，章门穴又名脾募，在脐旁开六寸，高上二寸。
〔肝痈〕
始发期门穴必隐痛微肿，令人两胠胀满，胁痛，侧卧则惊，便溺艰难，由愤郁气逆而成，初服复元通气散（寒），次服柴胡清肝汤（元），胀痛已止常服六味地黄丸（玉）。日久脾虚食少则佐以八珍汤滋肾补脾（水），忌用温补、针灸。期门穴又名肝募在乳房一寸半、再直下一寸半。
〔心痈〕
始发巨阙穴必隐痛微肿，令人寒热身痛，头面色赤，口渴随饮随干，由心火炽盛，更兼酷饮嗜热而成。初服凉血饮（暑），若酒毒为病，宜服升麻葛根汤（往）。此系罕有之症，治法不可不备。巨阙穴又名心募，在脐上六寸五分。
〔肾痈〕
始发京门穴必隐痛微肿，令人寒热往来，面白不渴，少腹及肋下，䐜胀塞满，由肾虚不足之人房劳太过，身形受寒，邪气自外乘之。初服五积散加细辛（黄），寒尽痛止常服八味地黄汤（玉）调理自愈。京门穴又名肾募，在身侧腰中坚骨下肋间。
〔三焦痈〕
始发石门穴必隐痛微肿，令人寒热往来，二便秘涩，由湿热遇寒凝结而成，治法与上大小肠痈同。若膀胱募中极穴，隐痛微肿，治同肠痈。石门穴又名三焦募，在脐下二寸。
凡内痈俱系膜内成患，外皮不腐，每日间服护膜散（为），最妙。
肠痈为病有脐间出脓者，有脐旁腐溃出脓者，亦不可弃而不治。经云：大小肠痈为病不可惊，惊则肠断而死，故患是者，其坐卧转侧，极宜徐缓，时少饮薄粥，及服八珍汤，固其元气，外用去腐生肌药，填满疮孔，以膏盖贴，再以布带扎缚定，静养调理，庶可保全其生。
〔验内痈法〕
凡遇生内痈人，与生黄豆五七粒嚼之，口中不知豆腥是其候也。

胸部（总括治法，凡疮疡皆然）  ***************************
人身胸腹中行穴道属任脉，两旁第二行穴道属督脉，皆在阴分，气多血少之处也。凡患疮疡，急当宣发其毒，迟延失治，则腐烂内陷，口难收敛矣。大法初起脉浮有表者汗之；脉数里实者下之；表里无证，则宜疏解；脓势将成则宜内托；溃后体虚则宜补养。外治之法，初宜拔毒出外，溃宜去腐生肌。首尾忌用寒凉，恐伏毒内攻，每日间服护膜散（为），庶免透膜之患。
●膻中疽
生心窝之上，两乳中央，属任脉经膻中穴。由脏腑不和，七情不平，火毒凝结而成。初起如粟，色紫坚硬，渐增焮热肿痛，憎寒壮热，脉浮有表急服仙方活命饮加薄荷、苏叶、葱酒汗之（天）；若烦躁，口渴唇焦，作呕，宜夺命丹汗之（列），蟾酥丸（黄）如法服之亦可。俟表证已退，急服托里透脓汤托之（霜），服托药疮不起发，仍前肿硬者，气血虚也，宜十全大补汤托之（水）。外治初肿频涂二味拔毒散（巨），将溃已溃根脚上常涂铁桶膏（巨），溃后敷贴去腐生肌等药，当于汇方选择用之，不可紊乱失次。禁一切辛辣发物。按膻中为气之海，气所居焉，耽延失治，恐毒陷里，不惟成漏，且伤膜透气者逆。
●井疽
生于心窝中庭穴，属任脉经。由心经火毒而成。初如豆粒，肿痛渐增，心躁如焚，肌热如火，自汗，唇焦，大渴饮冷，急服内疏黄连汤下之（天），或麦灵丹（元）。若烦闷作呕，发热无汗宜服夺命丹汗之（列）。红活高肿者顺，黑陷平塌者逆。脓势将成。服托里透脓汤（霜），其馀内外治法，同上膻中疽。若溃后经年不愈，必成穿心冷瘻，难治，急宜去腐生肌，能速收功为妙。
●[疒/其]疬疽
生于乳旁，初肿坚硬，形类结核，发长缓慢，渐增焮肿，色红疼痛，由包络寒痰，脾气郁结而成，系寒症，非热证也。治宜温和舒郁化坚，常服内补十宣散（来），外敷回阳玉龙膏（巨）；如不消，脓势将成也，当服千金内托汤（金）。溃后内外治法同前膻中疽。
●脾发疽
胸之两旁第三行穴道属胃经，第四行穴道属脾经，脾发疽，生乳根旁食窦穴，无论左右，俱生之。皆由过食炙煿厚味药酒，以致脾经积火成毒而发。初起形如粟粒，寒热往来，渐增肿痛，若顶尖根束，红活鲜润，应期即溃，稠脓者顺；若顶平根散，色紫坚硬，届期不溃，即溃脓如蟹沫者逆。初服荆防败毒散汗之（天），里热烦热烦渴，服内疏黄连汤下之（天），若唇焦大渴烦躁者，宜服太乙紫金锭通利之（张），内脓已成服透脓散（为），已溃服托里排脓汤（霜），溃后补养生肌及早收功为妙。
●蠹疽
一名缺盆疽，又名锁骨疽，生两旁第三行，胸上项下，锁子骨软陷中。缺盆疽属胆胃二经积热而成。初起寒热往来，筋骨拘急，饮食不思，胸腹膨胀，小水短涩，初发如豆，渐大如李，色紫坚硬，牵强闷痛，宜用艾壮隔独头蒜片灸之，内服夺命丹汗之（列），次服六一散，通利小水（寒），外敷二味拔毒散（巨）。脓势将成，服黄耆内托散（霜），气血虚甚者，宜服十全大补汤托补之（水）。此症宜急托治，若失治，腐烂内陷，疮口难敛，必成败证。
●甘疽
由忧思气结而成，生于膺上，即胸膛两旁肉高耸处，属肺经中府穴之下胃脉穴道，无论左右，皆能为患。初如穀粒，色青，渐若栝蒌，色紫坚硬疼痛，憎寒壮热，速溃稠脓者顺；若过十日，寒热不退，信脓不生，脉见浮数，防毒内陷攻里，致生恶症。初起即服荆防败毒散以疏解寒热（天），次服黄耆内托散（霜）加炒青皮、山甲以速其脓，应期不溃者急服十全大补汤托之（水），溃后常服益气养荣汤（生）。外治，初肿敷冲和膏，搽二味拔毒散（巨），溃后去腐生肌药选择用之。
●蜂窝疽
生胸侧乳上，形如蜂房，亦有偏身而发者，由胃与心经火毒太盛而成。初起漫肿，色紫疼痛，身发寒热，即穿六七孔，渐渐延开，有三五寸，亦有六七寸者，形似蜂房，即有数十窍，每窍出黄白脓，宣肿，疮面全腐，腐脱，有新肉色红鲜润者顺，若出黑水气秽，平塌者逆。始先，身发寒热，当急表里施治，若延至宣窍成，疮面全腐，但当托里排脓追毒出外。内治同上甘疽，外治按敷、洗膏药生肌方。

乳部  ***************************
●乳痈　乳疽
总由肝气郁结，胃热壅滞而成。男子生者稀少，女子生者颇多。俱生于乳房，红肿热痛者为痈，十四日脓成；若坚硬木痛者为疽，廿馀日或月馀成脓。初起，寒热往来，宜服栝蒌牛蒡汤（寒），寒热悉退，肿硬不消者，随服复元通气散（寒）。若不应，复时跳动者，势将溃脓，宜服托里透脓汤（霜）。已溃，胀痛，服托里排脓汤（霜），溃后服益气养荣汤（生）。溃后洗猪蹄汤（岗），上去腐生肌药贴收功。
蒲公英酒，治乳痈、吹乳，不问已成未成，皆可用蒲公英一握捣烂，入酒半锺，取酒温服，渣敷患处，甚者不过三五服，即愈。
远志酒能托散诸毒，治女人乳痈尤效。远志不拘多少用米泔浸洗，槌，去心，为末，每服三钱，用好酒一蛊调，迟少顷，澄清饮之，以滓敷患处。
●乳发　乳漏
发于乳房，焮赤肿痛，其势更大于痈，皮肉尽腐，由胃腑湿热相凝而成。治法急按乳痈，未成形者消之，已成形者托之，其腐肉脱迟，黄灵药撒之（龙），以免偏溃乳房，致伤囊膈，难以收敛。若久不收口，外寒侵袭，失于调养，时流清水，即成乳漏，外用红升丹作捻，以去腐生肌，再兼用豆豉饼灸法（龙），缓缓灸之，以祛寒邪，内当服补养气血药，节劳烦，慎起居，忌发物，渐渐生肌敛口而愈。
●乳中结核
乳房结核坚硬，小者如梅，大者如李，按之不移，推之不动，时时隐痛，皮色如常，由肝脾二经，气郁结滞而成。势虽小，不可轻忽，若耽延日久，轻成乳劳，重成乳岩，慎之。初起气实者，服清肝解郁汤（寒），气虚常服香贝养荣汤加炒青皮、柴胡（宿），若郁结伤脾，食少不寐者，服归脾汤（丽），外俱用木香饼贴法消之（珍），总以结核消散为贵。
●乳劳
即由乳中结核而成，或消之不应，或失于调理，耽延数月，渐大如碗如盘，坚硬疼痛，根形散漫，串延胸胁腋下。其色或紫或黑，未溃先腐，外皮霉点烂斑数处，渐渐通破，轻者津白汁，重者流臭水，即败浆脓也。日久溃深伤膜，内病渐添，午后烦热，干嗽颧红，形瘦食少，阴虚等证俱见，变成疮劳。当于结核肿痛渐大时，气实者，服蒌贝散（来），常服神效栝蒌散（来），气虚者，服逍遥散（丽）、归脾汤加柴胡、贝母（丽）合而用之。阴虚之证已见，宜服六味地黄汤（玉）以培其本。外治去腐生肌膏贴，按法用之。然此疮成劳至易，调护效甚难。此疮初起，大法宜用酒煎神效栝蒌散，如数剂不效宜以补气血之药兼服之。若肝经血虚，结核不消，佐以四物、柴胡、升麻、白术、茯苓。若肝脾气血虚弱，佐以四君、芎、归、柴胡、升麻。若忧郁伤脾、气血亏损，佐以归脾汤。
●乳岩
由肝脾两伤、气郁凝结而成。自乳中结核起，初如枣慄，渐如棋子，无红无热，有时隐痛，速宜用豆粒大艾壮，当顶灸七壮，次日起疱挑破用三稜针刺入五六分，插入冰螺散捻子（李），外用纸封糊，至十馀日，其核自落，外贴绛珠膏（潜），生肌玉红膏（羽）。内服调肝理脾、舒郁化坚之剂，以免内攻。若耽延失治至年深日久，潮热恶寒，痛连胸腋，肿如覆碗，形似堆粟，高凸如岩，顶透紫色，浮起光亮，内含血丝，先腐后溃，时流污水或涌冒臭血，腐处深如岩壑，翻花突如泛莲，疼痛彻心。或复因急怒，暴流鲜血，根肿愈坚，此时五脏俱衰即成败证。若患者果能清心涤虑，静养调理，庶可施治，初宜服神效栝蒌散（来），次服清肝解郁汤（寒），外贴季芝鲫鱼膏（李），其核或可望消。若反复不应者，疮势已成，不可过用克伐峻剂，致损胃气，常服香贝养荣汤（宿）。或心烦不寐，服归脾汤（丽）。潮热恶寒，服逍遥散（丽）。外治按去腐生肌膏药汇方，稍可苟延岁月而已。
●内吹　外吹
乳房属胃，乳头属肝。内吹者，怀胎六七月，胸满气上，乳房肿疼，色红者因多热也，宜服柴胡清肝汤（元）；肿痛不红者，因气郁也，且兼胎旺，宜服逍遥散（丽）。外俱敷冲和膏（巨）必消。若初肿失于调治和本人复伤气怒，以致大肿大痛，热欲成脓者，于逍遥散内加黄耆、白芷、连翘以养血排脓（丽），溃后宜调养元气，待生产后，方按外科以收功。外吹者，由乳母肝胃气浊，更兼孩儿吮乳睡熟，鼻孔凉气，袭人乳房，与热乳凝结，而作肿痛，令人寒热往来，烦躁口渴，初服荆防牛蒡汤（寒），外用隔蒜灸法灸之。俟寒热退后仍作肿者，服橘叶瓜蒌散（寒），外敷冲和膏（巨）消之，如仍不消欲成脓者，即用透脓散（为），其馀内外治法，同前乳痈。又有内未怀胎外未行乳而生毒者，系皮肉为患未伤乳房，此肝胃湿热，凝结而成乳毒也，法当按疮疖治之，无有不效者，内服清热解毒之剂，外敷二味拔毒散（巨），自愈。
●妬乳
乳头上多生细疮，初起烦热渴饮，宜用防风、元参、白芍各二钱，白蔹、射干、大黄、芒硝，去皮尖杏仁各一钱，升麻、甘草节各五分，热服数剂，便利去硝黄加丹皮、柴胡。外用锯鹿角末、甘草末、鸡子黄调，频涂自愈。
●乳头破裂
用秋茄裂开者阴乾，烧存性为末，水调涂之。
●乳悬
产后瘀血上攻，两乳细长，下垂过腹，谓之乳悬，宜浓煎当归二两，川芎一两，童便酒水兑煎，频频热服，乘热熏鼻，瘀散乳升，倘仍不升，当用萆麻仁六十粒，捣作饼子，敷贴顶心，良久乳升，即去之，仍服前药。

腹部  ***************************
●幽痈
生脐上七寸鸠尾穴下，属任脉经。初起如粟，渐增漫肿疼痛，形如鹅卵，甚则坚硬，痛牵胸胁，由过食膏粱厚味，忧思气结，肠胃不通，火郁成毒，自内而外发也，当凭脉分别治之。初起肿痛皮色未红时，若心烦呕哕，脉沉实者，当疏火毒以绝其源，宜服内疏黄连汤（天）；肿痛甚，邪气实也，宜服托里散（余），外用艾壮隔蒜片灸之，敷二味拔毒散（巨）。脉见沉迟，脓未成也，用补中益气汤托之（生）；脉见洪数，脓已成也，用托里透脓汤（霜）。脓熟胀痛不溃，气血虚也，急用十全大补汤温补之（水），外兼用卧针开之。卧针者，斜入斜出，防伤内膜也。若误行汗下，或误敷寒凉以致肿而不溃，溃而不敛者，急用十全大补汤加乾姜、炮附子以救之（水）。已溃朝寒暮热者，气血虚也，食少作泻，脾胃虚也，胸痞痰涌脾肺虚也，俱服六君子汤（水）随症加味治之，服后诸证悉退，再以十全大补汤（水），调理即愈。外治俱按敷贴生肌汇方用之。此证无论已溃未溃，忽咬牙寒战，系气虚不能胜毒，毒陷攻里之兆，或溃后脓水忽多忽少，疮口如蟹吐沫者，系内膜已透俱为逆证。
●中脘疽
一名胃疽，发于心胸之下，脐上四寸任脉经中脘穴。隐痛日久，向外生疽，坚硬漫肿，皮色无红无热，由过食炙煿以致胃蕴火毒而成。如人迎脉盛是毒气攻里，作呕不食、咳嗽脓痰者逆。初宜服仙方活命饮（天），若色紫坚硬，宜服山甲内消散（来），外敷二味拔毒散（巨）。若肿痛倍增，脉来洪数、脓势将成者，服托里消毒散（为），已溃服托里排脓汤（霜），溃后服补养药，去腐生肌。或误用寒凉，冰伏其毒，起长脓迟，疮不焮痛者，急用艾壮，隔独头蒜片置患上灸之回阳。
●赫痈
生脐上三寸，属任脉经建里穴。由七情郁火凝结而成。初如粟米，痛痒相兼，其肿迅速，寒热往来，甚则呕哕，牵引脐痛。如初肿微红，顶尖根束，渐透赤色，时痛时止，十四日溃脓者顺；若顶陷紫黑，根脚漫肿，面赤大渴，脉见浮数而散大者逆。内外治法同上幽痈。
●冲疽
生于任脉脐上二寸下脘穴，一名中发疽，又名壅肾疮。由心火炽盛，流入肾经而成。色赤高肿，应在二十一日溃脓，稠脓受补者顺。初宜疮科流气饮（来），或服仙方活命饮（天）消之。脓将成时及溃后，治法同中脘疽。此疽若平塌紫黑，脓水清稀，七恶证见者逆。
●脐痈
生于脐中，属任脉经神阙穴。此穴禁针。由心经火毒流入大肠、小肠所致。初起肿大如瓜，高突若铃，无红无热，最宜隔蒜灸之。初服仙方活命饮加升麻消之（天），便结实者，内疏黄连汤通利之（天），外敷冲和膏（巨）。脓势将成及已溃，内外治法，同中脘疽。溃出稠脓者顺，时出污水臭秽者逆。
●脐中出水
亦有脐中不痛不肿，甚痒、时津黄水，此属肠胃湿积久，宜服黄连平胃散，黄连五钱，陈皮、厚朴（姜汁炒）各三钱，生甘草二钱，炒苍术一两，共研末，白滚汤调服三钱。外用三妙散（李）干撒，渗湿即愈。忌酒、面、生冷、果菜，不致再发。若水出不止者亦属逆。
●少腹疽
由七情火郁而生，每发于气海、丹田、关元三穴。气海在脐下一寸五分，丹田在脐下二寸，关元在脐下三寸，皆属任脉经。此三穴，或一穴发肿，即为少腹疽。初若高肿红活，疼痛牵背，易溃稠脓者，易治；若漫肿坚硬，绵溃腐烂，脓稀如水者难治。初起急用艾灸肿顶，七壮至三七壮，以痛痒通彻为度，先服仙方活命饮（天），气实脉数，大渴便秘者宜服内疏黄连汤通利之（天）。老弱之人宜服内补十宣散（不）令其速溃，若溃迟恐透内膜，常服护膜散（为）护之。外治法同前中脘疽。
●腹皮痈
生腹之左右，皮里膜外。初则隐疼日久，后发痈肿于皮外，右关脉见沉数，而腹痛甚者，是其候也。由膏粱火郁而成。初起，脉症俱实者，服双解贵金丸（地）下之，虚弱者减半用之，不应再服半剂。外敷二味拔毒散（巨）。凡下之后，腹痛不止，脓将成也，急服托里透脓汤（霜）。溃后治法大略相同，总不可过用克伐之剂。若希图消散，过伤胃气则肿不能溃，溃不能敛，立见危亡矣。
●缓疽
由太阴脾经气滞寒积而成。生于少腹之旁，坚硬如石，不红不热，痛引腰腿，数月不溃。若兼食少削瘦，则难治矣。初起服山甲内消散（来），不应，不可强消，徒损胃气，当用十全大补汤如乌药、附子、葫芦巴温补之（水），外用木香饼（珍）熨之，兼用独头蒜捣烂铺于患上，艾壮灸之以知热为止，次日再灸，以或消或溃为效，将溃服护膜散（为），毒陷，服护心散（为）。
●小儿五疳
小儿多食甘物，致生疳病，其疳有五：心肝脾肺肾。治疳宜辨冷热肥瘦。初病为肥热，久病为瘦冷，五疳诸积，腹大筋青，面黄肌瘦或腹痛，以葱椒煮虾蟆食之效。

腋部  ***************************
●腋痈
一名夹肢痈，发于腋际，即俗名胳肢窝也，属肝脾血热，兼忿怒而成。初起暴肿焮硬，色赤疼痛，身发寒热，势难内消，必欲作脓。初宜服柴胡清肝汤（元），外敷冲和膏（巨）。若肿痛日增，宜服透脓散加银花、桔梗、甘草节以排脓毒（为）。脓熟胀痛针之，外撒灵药（龙），或生肌定痛散（火），再贴膏药（鳞）。首尾忌用寒凉，中年易愈，老弱难痊。
●腋疽
一名米疽，又名疚疽，发于胳肢窝正中，由肝脾二经，忧思恚怒、气结血滞而成。初如梅核，漫肿坚硬，皮色如常，日久将溃，色红微热，痛连肩肋。初宜艾壮隔蒜片灸之，内服柴胡清肝汤加乌药消之（元），常敷乌龙膏（阙）。虚弱之人，宜服香贝养荣汤（宿），外用乌龙膏敷之（阙）。早治或有全消者，迟则脓成，宜服托里透脓汤（霜），脓熟胀痛针之，脓出痛减，随患者虚实补之。此证始终禁用寒凉，中年得愈，衰老难痊。
●黯疔
生胳肢窝中，由肝脾二经火毒而成。初起坚硬，势若钉头，痒而木痛，寒热往来，四肢拘急，色渐紫黑，烦躁作呕，痛引半身，宜服麦灵丹（元），其次内外治法，急按疔门治之，即愈。
●渊疽
生在腋下三寸，乳旁肋骨上。由忧恚太过，以致肝胆两伤而成。初起坚硬，肿而不红，日久方溃，得稠白脓者顺，如豆浆水者险。倘溃后，疮口有声，似乎儿啼，此属内膜透也，即于阳陵泉穴（在膝膑骨外臁，下一寸陷中，蹲坐取之）灸二七壮即止。内外治法同下肋疽。凡胸、腹、腰、胁肋空软处发痈疽者，在将溃未溃之际，多服护膜散（为），可免透膜之患。

肋部  ***************************
●肋疽
一名夹荧疽，生于肋条骨间，由肝经火毒郁怒结而成。初如梅李，渐大如碗，色紫焮痛，连及肩背，患在左痛牵右肋，患在右痛牵左。廿一日之内脓溃稠黏者顺；届期不溃，溃出清水者逆。初起，急用磁针砭出紫血，庶免毒气攻里，砭后，赤肿痛甚，脉实作呕，烦躁，属有馀之症，服双解贵金丸下之（地）；若肿硬不溃，宜服透脓散（为）；如胃虚作呕食少脉微，宜服香砂六君子汤补之（水）。亦有痛伤胃气而作呕者，即同胃虚治之。若感受寒邪及触犯秽气而作呕者，疮虽焮肿，尤宜壮胃助气为主，盖肿时作呕，因毒气内侵者十有一二，停饮内伤者，十有八九，临症当详辨之。服药后脓熟用卧针开之，余同前腋痈。
●内发丹毒
由肝脾二经热极生风所致，生于肋骨，延及腰胯，色赤如霞，游走如云，痛如火燎，急向赤肿周围，用磁针砭出紫黑血，以瘦牛肉切片或切猪、羊精肉片贴之，肉乾再易，其毒即可减半。初服双解贵金丸（地）汗下之，次服化斑解毒汤（来）。投方应病者顺，若呕哕昏愦胸腹䐜满，遍身青紫，则为毒气内攻属逆。
●胁痈　胁疽
生于肋骨之下软肉处为季胁，痈疽二证皆由肝胆怒气、郁火凝结而成，多生于体虚之人。初如梅李，渐长如杯碗，色红焮痛高肿。二七溃破脓稠为痈，若坚硬平塌，漫肿木痛，不红不热，月馀溃破稀脓为疽。届期不溃，攻击成脓，肿如鼓胀，破出败浆腥臭脓者，逆。痈疽二证初肿时，俱宜急服柴胡清肝汤，解郁泻火（元）。痈敷二味拔毒散（巨），疽敷冲和膏（巨）。脓势将成服托里透脓汤（霜）。脓熟胀痛，用卧针开之，既溃以排余脓，补气血为要，投补不应者难治。

背部  ***************************
●三发背
上、中、下三发背，俱属督脉经，皆由火毒而成。上发背火毒伤肺，生天柱骨下，一名脾肚发，其形横广如肚；中发背火毒伤肝，生于背心，一名对心发，其形中阔，两头有尖如瓜；下发背火毒伤肾，生于腰中，一名对脐发，其形平漫如龟。其初起皆形如粟米，焮痛麻痒，周身拘急，寒热往来。因循数日，突然大肿，气实者多焮痛，气虚者多麻痒。初起治法，不论虚实，即宣隔蒜艾灸，灸之不应，则就患顶当肉灸之，至知痛为效，以大化小，移深居浅，灸后用针当疮顶点破一孔，随用药竹筒拔法，务使毒气内外疏通，不致内攻。如有表证，发热，大便燥结，脉数者，服内疏黄连汤下之（天）；表里兼有，脉浮数者，服神授卫生汤双解之（天），以减疮势；将成必行托里，服托里透脓汤（霜）；已溃服托里排脓汤（霜），如溃破，腐肉不去外贴巴膏以化之（鳞），溃后宜补养气血、腐尽生肌法按汇方选用。盖此三证，无论老少，总以高肿红活，焮痛者为顺，若漫肿塌陷、焦枯紫黑者为逆。
按发背，虽云由火毒而成，然未有不由阴虚而致者。经云：督脉经虚从脑而出，膀胱经虚，从背而出。故不可专泥于火，治法所以禁用寒凉也。
●三搭手
上搭手生脊骨第三节傍开一寸半，两肩骨之动处肺俞穴，属足太阳膀胱经。无论左搭手、右搭手，其名虽同而偏在左者属肝，偏在右者属肺，总由气郁痰热凝结而成。初起宜神授卫生汤双解之，次服逍遥散（丽）清之，兼服六郁汤调之（往）。初肿敷如意金黄散（号），余同发背。
中搭手生脊骨第四节傍开三寸，在两旁第三行膏肓穴，一名龙疽，属足太阳膀胱经。由七情不和、愤怒火凝而生，遇气寒而实，便燥不渴者，宜一粒金丹温下之（往）；若气热而实，便燥大渴者，宜内疏黄连易寒下之（天）；若气血虚，疮不能发长者，宜黄耆内托散，补托之（霜）。余同发背。
下搭手生脊骨第十四节傍开三寸，第三行肓门穴，属足太阳膀胱经。由房劳过度有伤肾水，水竭不能制火，火旺以致荣卫不和，逆于肉里而生。初发红活焮肿，百节牵痛，口渴烦躁，寒热往来，宜服仙方活命饮（天）宣解毒火，次服黄耆内托散托毒发长（霜）。初肿外敷如意金黄散、冲和膏（巨），其馀治法同发背。若初肿腰痛如折，不能俯仰，色紫塌陷，腐烂孔深，透膜透肠者，皆属逆证。
●莲子发
一名太阴疽，生于脊背及两胁，属胆与膀胱火毒合化凝结而成。若形斜平塌，头侵督脉，尾贴肋骨者属毒重；若形长高肿，偏于半背，中不过督脉，旁不过肋骨属毒轻。初起肿如莲房，内中累核如莲子之状，气实之人，先服蟾酥丸（黄），或麦灵丹（元），汗之，次服一粒金丹（往）下之；气虚之人，初服仙方活命饮（天）宣解之，次服黄耆内托散托补之（霜）。其馀内外治法同上发背。
●蜂窝发
多生肩后及脊旁，其形肿大，内生孔窍，形似蜂房。由脾经积热，更兼心火凝结成毒。初起高肿如龟形，胖胀半背者轻，疮势横斜漫大者重。初服内疏黄连汤（天），若头尖向上属心火热极，防毒火内攻脏腑；若形长尺许，根横满背，名为竟体疽，属毒甚，初觉宜急服黄连消毒饮（元）清心解毒，庶免内攻。其馀内外治法同前发背。
●阴阳二气疽
生于脊背之旁，乍肿乍消，时软时硬，由七情内乖，荣卫不和而生也。初起寒热往来，若大渴，神清，高肿，脉洪，二七脓成溃破者顺；若神昏不渴，脉细，漫肿，应期无脓，饮食不思者逆。初服夺命丹（列）以退寒热，次服仙方活命饮（天）。其馀内外治法同上发背。
●酒毒发
生于脊背，皮色不变，累累如弹如拳，坚硬如石，时麻时木，痛彻五内，周身拘急，初则二便涩滞，久则泄泻似痢，头面手足虚肿。由过饮药酒，更兼厚味积毒所致。初服连翘消毒饮（宇），次服内疏黄连汤（天）。其证或消或溃，须宜速治为顺。若迁延日久，不消不溃，必腐烂筋骨，即成逆证。脓成当托补之，勿令腐烂。其馀内外治法按肿溃大法治之。
●连珠发
生于背，不论左右，连肿三五块，形若贯珠，由荣血火毒或酒色过度而成。其疮微痛，皮色淡红，发时少腹胀满，小水闭涩，阴囊作肿，百节牵疼，初服神授卫生汤（天），加木通、车前。余按肿溃大法治之。
●痰注发
发于脊背，长形如布袋，短形如冬瓜，按之木硬，微觉疼痛，不红不热，皮色如常，由湿痰、七情，郁滞凝结于肌肉之分，积久而成。初起宜服疮科流气饮（来），外贴金凤化痰膏（李）消之，如治之不消，脓势将成，法宜托里，溃后宜补养。余按大法。
●黄瓜痈
生于背旁，一名肉龟，由脾火积毒而成，皮肉色红，状若黄瓜，肿高寸许，长约数寸，四肢麻木，疼痛引心，红活溃者顺；紫陷脉微，自汗谵语，坚硬溃迟者逆。初起宜服仙方活命饮，加羌活、柴胡（天），外敷如意金黄散（号）。将溃、溃后，内外治法同上发背。
●丹毒发
生于背，形如汤火所伤，细瘰无数，赤晕延开，发时口渴非常，由素服丹石刚剂，蕴毒而成。初服黄连消毒饮（元），兼服国老膏（往），外切牛肉薄片或猪、羊精肉片贴之。其色红活鲜润，神清者生；若紫暗神昏，更兼脉燥，膨胀呕哕者亡。
●禽疽
由时气风热而成。始发数块起点如疹，在背而生，其色紫红，形如拳打之状，脊背麻木拘急，不热不痛。神清脉和服药得汗者顺，若神昏脉燥或微或代，发寒齿噤者逆。初宜急服仙方活命饮（天）加羌活、独活汗之，外敷二味拔毒散（巨）或蝌蚪拔毒散（巨）消之，若漫肿不溃，即服托里透脓汤（霜）。其馀内外治法同前发背。
●串疽
生于背胁之间，初发一处，其后挨次发出二三处，形虽不同，而色仍同也，溃后多相串通，故又名老鼠钻，又名游走血脾痈，由积愤郁火而成。初发漫肿无头，皮色不变，渐渐红肿色亮多疼，牵引旁处臖痛，初服仙方活命饮（天）宣郁解毒。其馀内外俱按将溃、已溃治法。

腰部  ***************************
●缠腰火丹
俗名蛇串疮，有乾湿不同，红黄之异，皆如累累珠形。乾者色红赤，形如云片，上起风粟，作痒发热，此属心肝二经风火，治宜龙胆泻肝汤（荒），外敷如意金黄散（号）。湿者色黄白，串起水疱，大小不等，溃流黄水，较乾者多疼，此属脾肺二经湿热，治宜除湿胃苓汤（往）。若单生腰肋，系肝火妄动，宜服柴胡清肝汤（元），其丹上小疱，用线针穿破，外用柏叶散（李）敷之，若不急治，缠腰已遍，毒气入脐，令人膨闷，毒气入心令人呕哕，急服清心散、护心丸（为）救之。
治蛇缠丹，旧破草蓆人睡过有汗者，烧灰香油调敷。又方，赤小豆末和鸡子白，时时涂之，或用马齿苋捣烂涂之效。
●蛇串丹救急方
此症起在腰间，生小红点成片，发痒甚者身中发热，若不早治，渐渐生开，两头相接，毒即攻心不治。急用灯火周围打数壮，止其散开，内服云苓（二钱），粉草（钱半），柴胡（钱半），羌活（一钱），川芎（八分），枳壳（一钱），桔梗（一钱），薄荷（五分），牛蒡子（钱半），黄柏（钱半），银花（钱半），水煎服，外用侧柏叶炒黄（五钱），蚯蚓粪（不拘多少），黄柏（五钱），大黄（五钱），赤小豆（三钱），共研细末，猪胆汁调搽即愈。
●肾俞发
生脊骨自上至下第十四节之旁开一寸半软陷中肾俞穴，左右相同，有单有双，单者由酒色湿热而成，双者由房劳怒火而发。若红活高肿，十四日生脓属顺，如紫黑、乾枯、坚硬，应期无脓属逆。初起服和气养荣汤（霜），次服人参养荣汤（生），常服加味地黄丸（玉），得内消为妙。若脓势将成兼服护膜散（为），已溃或脓稀伤膜者，系真阳血气大亏，法当峻补以救其源。其敷贴生肌俱按汇方选用。
●中石疽
由寒气瘀血凝结，生于腰胯之间，缠绵难以收功。其疽时觉木痛，皮色不变，紧硬如石，难消难溃。初宜内服没药丸（往），外用鲜商陆捣烂贴于患处。若初用艾壮当疮顶灸之，以软为度，灸至数日或可内消。其将溃、已溃俱按大法治之。

下部  ***************************
〔悬痈〕
一名骑马痈，生于篡间，系前阴之后，后阴之前屏翳穴，即会阴穴，任脉经首穴也。初生如莲子，微痒多痛，日渐凸肿，形如桃李，由三阴亏损，兼忧思气结，湿热壅滞而成。初起体气壮实，尚未成脓，小水涩滞者，宜用九龙丹（秋）泻去病根。脉虚者服仙方活命饮（天），常敷冲和膏（巨）。如法治之，遇十症可消三四。若十馀日后肿势已成，不得内消，色红作脓者，服托里消毒散（为），托之不溃高肿光亮服托里透脓汤（霜）自破。如不破，脓熟胀痛者，用卧针开之，秽脓一出，其肿全消者顺，朝服六味地黄丸（五），午后服十全大补汤（水）温补滋阴。外治按膏丹各方拣择用之。
又有过食膏粱厚味而生悬痈者，初起气实，宜服龙胆泻肝汤（荒），已溃服四物汤加花粉、泽泄、甘草、茯苓（名滋阴八物汤）。又有房劳过度，羸弱者，初服八珍汤（水），溃后加蜜耆、桂心；脾虚不食服六君子汤（水），外治同前。若破后溃深，日久成漏，浓煎甘草汤早晚吞送琥珀蜡矾丸（为），可愈，当戒房劳怒气、鱼腥发物，慎重调理。
悬痈初起，用甘草有大横纹者五钱，酒煎服下即散。
〔穿裆发〕
生会阴之前肾囊之后，由忧思劳伤，湿郁凝结而成。初起如粟，渐生红亮，焮热肿痛，溃出稠脓者顺；若起如椒子，色黑焦陷于皮肉之内，漫肿紫暗，并无焮热，痛连睾丸及腰、腹、肛门者逆。此系皮囊空处，凡生疮疡，速溃者根浅，溃迟者根深，但遇根深迟溃，腐伤尿管，漏溺不能收敛者危矣，内外治法同前症。
〔跨马痈〕
一名骑马坠，生于肾囊之旁大腿根里侧股缝夹空中。由肝肾湿火结滞而成。初如豆粒，渐肿如卵，势壅重坠，色红焮痛，暴起高肿，速溃稠脓者顺；若漫肿平塌，微热微红，溃出稀脓者险，多成串皮漏症。此处乃至阴之下，医法不可过用寒凉，初服仙方活命饮（天）消之，脓将成服托里透脓汤（霜），初溃服托里排脓汤（霜）。初肿敷冲和膏（巨），溃后内外治法同前症。
〔便毒　鱼口〕
便毒　一名血疝，又名便痈。无论男女，皆可以生，发于少腹之下，腿根之上指纹缝中，属肝肾经。由强力房劳，忍精不泄，或欲念不遂，以致精搏血留聚于中途，壅遏而成；或为暴怒伤肝、气滞血凝而发。初如杏核，渐如鹅卵，坚硬木痛，微热不红，令人寒热往来，宜服荆防败毒散汗之（天）；若烦躁作渴，便秘气郁者，服山甲内消散（来），以消解之。若过于坚硬，脉实大痛者，宜红花散瘀汤（秋）通利之。服前药不效者，当用九龙丹（秋）攻之。若无痛无热，不可攻下，宜阳燧锭（皇），日灸五七壮，以或软或消为度，内服内消散（天）。倘脓势将成不可强消，服黄耆内散托之（霜），体虚脓迟者，服托里透脓汤（霜），既溃宜八珍汤（水）、十全大补汤（水）、补中益气及归脾汤（生丽），随症施用以补养之。外用五色灵药撒之（龙），化腐煨脓，兼琥珀膏（羽）、万应膏贴之（淡）生肌敛口。斯证溃后即名鱼口，因生于折缝中，其疮口溃大，身立则口必合，身屈则口必张，形如鱼口开合之状，故有鱼口之名。但此毒系忍精不泄、怒气伤肝而成，至于生杨梅而兼有便毒者，另详杨梅门。
〔疳疮〕
又名妬精疮，生于前阴，经云：前阴者宗筋之所主。肝脉经络循阴器合篡间。又云：肾开窍于二阴。是疮生于此处属肝、肾二经也，名异而形殊。生马口之下者名下疳；生茎之上者蛀疳；茎上生疮，外皮肿胀包裹者名袖口疳；日久而遍溃者名蜡烛疳；痛引睾丸，阴囊肿坠者名鸡肫疳；痛而多痒，溃而不深，形如剥皮烂杏者名瘙疳；生马口两旁，有孔如棕眼，眼内作痒，捻之有微脓出者名镟眼疳；生杨梅时或误用熏搽等药致腐烂如臼者名杨梅疳；又有生杨梅疳时服轻粉、水银打成劫药，致尿管中刺痛者名杨梅内疳。以上九疳原由有三：
一由男子欲念萌动，淫火猖狂，未经发泄，致败精浊血，留滞中途，结而为肿，初起必先淋漓，溲溺涩痛，次流黄浊败精，阳物渐损，甚则肿痛腐烂。治当疏利肝肾邪火，先服八正散（秋），次服清肝导滞汤（秋）。
一由房术热药，涂抹玉茎，洗擦阴器，侥倖不衰，久顿不泄，以致火郁结肿。初起阳物痒痛，漫肿坚硬，渐生疙瘩，色紫腐烂，血水淋漓，不时兴举。治当泄火解毒，初服黄连解毒汤（元），兼服芦荟丸（日）。
一由娼妇阴器，瘀精浊气未净，辄与交媾，致传染梅毒，初起皮肿红亮，甚如水晶，破流腥水，时作麻痒，肿痛日增。治当解毒，初服龙胆泻肝汤（荒），次服二子消毒饮（秋）。
外治　凡疳初起宜频洗黑豆甘草汤（罔）、蛇床汤（剑）、溻痒汤（剑），红肿热痛，用疳疮方。先煎黑豆甘草浓汁，熏洗，旋用鲤鱼胆汁涂之。损破腐烂，用凤衣散（奈）。梅毒传染用旱螺散（奈）。内疳溃烂俱用珍珠散（奈）。肾囊腐烂用银粉散（奈）。臭用脱疳散（奈）。溃烂肿痛俱用鹅黄散（奈）。去腐生肌用红升丹、白降丹（龙）。唯杨梅疳与杨梅内疳二证多服五宝散甚效。
●附录：五宝散　石钟乳（如乳头下垂，敲破易碎，蜻蜓翅者方真，四钱）　朱砂（一钱）　珍珠（二钱，豆腐内煮半炷香时取出）　冰片（一钱）　琥珀（二钱）　各研极细，和一处，再研数百转，磁罐密收。用药二钱加飞罗面八钱，再研和匀，每用土茯苓一斤，水八碗，煎至五碗，滤去渣，作五次，每次加五宝散一分和匀，量病上下服，日用十次。如鼻子腐烂，每日土茯苓内加辛夷三钱煎服，引药上行。忌食海腥、牛、羊、鹅肉、火酒、煎炒，房事等件。
●治下疳方　明矾、皂矾各等分为末，装一大五倍子内，烧灰存性，研细，再加冰片三分、儿茶少许，先用甘草水洗净，然后搽之，百发百中。
〔阴蝨疮〕
一名八脚虫，生前阴毛际内。由肝肾气浊生热，兼淫欲失洗，不洁搏滞而成。初起，搔痒难忍，抓破色红，中含紫点，内宜服芦柏地黄丸（秋），煎石菖蒲汤洗净，外用针挑破，挤去蝨，随擦银杏无忧散（菜）易愈。若毛际内如豆、如饼，发痒，结如蜡皮者，杨梅毒也，即按杨梅毒治之。
〔肾囊痈〕
生于肾囊，红肿焮痛，身发寒热，口乾饮冷，由肝肾湿热下注而成。初服荆防败毒汗之（天），外用葱盐汤煎洗。寒热已退，再服清肝渗湿汤（秋）消解之。外用蜜调二味拔毒散敷之（巨），如仍肿痛，脓势将成也，急服滋阴内托散（霜）。若气怯食少者，服托里透脓汤（霜），外用二味拔毒散（巨），圈敷肿根。脓熟胀痛，用卧针开之，出稠脓者顺，出腥水者险。急服托里排脓汤（霜），外贴琥珀膏（羽），俟肿消脓尽用生肌散（火）、生肌玉红膏（翔），以敛疮口。此痈本于肝肾出，以滋阴、培补气血为要，溃后朝服六味地黄汤（玉），暮服人参养荣汤（生），滋补之，甚效。若失治溃深，露出睾丸者险，然不可弃而不治，宜烧杉木炭，研细筛末，厚涂患处，苏子叶包之，患者仰卧静以养之，或可取效，厚摊生肌玉红膏（翔）包之亦可（一法以鲜荷包之，其皮自生）。
〔肾囊风〕
古名绣球风，由肝经湿热，风邪外袭皮里而成。初起乾燥痒极，喜浴热汤，甚起疙瘩，形如赤粟，麻痒，抓破津淫脂水，皮热痛如火燎者，此属里热，内服龙胆泻肝汤（荒），外洗蛇床汤（剑）。洗后擦狼毒膏（菜），轻者煎地肤子汤勤洗，常搽过灯油，猪油调灶心土亦效。槐枝煎水洗，住痒。
〔妇女阴疮〕
●阴挺
阴中突出一条如蛇或如鸡冠，有因湿热下注者，小水必赤数而阴多肿痛，宜服龙胆泻肝汤（荒）；有因脾肺气虚下陷者，小水必清长而多重坠，宜服补中益气汤倍升麻（生）；有因产后遇怒受风而致者，面青脉弦，挺多强硬，宜服逍遥散加荆芥、防风、丹皮、栀仁（丽）。古法产后阴挺，朝服补中益气汤（生），暮服龙胆泻肝汤（荒），外用苦参、蛇床子煎汤熏洗，日数次。研藜芦末，猪油调膏，频涂之。或研白矾、五倍子末于撒亦效。
●阴肿
阴户忽然肿而作痛者，一名蚌疽。因劳伤血分者必口苦脉弦，属阴，痛甚宜四物汤（丽）加丹皮、泽泄、花粉、柴胡服之。或兼风燥服秦艽汤（收），外用艾叶一两，防风六钱，大戟五钱煎汤熏洗。或湿热下注者，服龙胆泻肝汤（荒）；肝脾湿热、阴肿溃烂，服逍遥散加丹皮、栀仁（丽）。初肿宜用外腾法（剑），并煎艾叶、防风、大戟汤频频熏洗。余按上疳疮。
妇人阴肿或生疮，枸杞根煎汤频洗。
●阴蚀
外生疙瘩，内生小虫，体倦作痒，又名䘌疮。有因胃虚积郁者，食少面黄，小水淋漓，宜四物汤（丽）加石菖蒲、木通、胆草、川连。湿热郁积者服龙胆泻肝汤（荒），外研雄黄、桃仁末，切猪肝条子蘸末插入阴户内，痒极后取出焚之。若形神消瘦，不时寒热与虚劳相似者，虫入脏腑也，煎逍遥散送吞芦荟丸（口），外洗湿痒汤（剑），内纳银杏散（菜），以杀虫止痒。
●阴痒
妇人阴户生疮作痒，炒杏仁、雄黄、白矾各五钱、麝香二分共为末，敷入患处。
●阴脱
阴户闭而不开，痛痒出水，有因忧思太过而然者，初服加味逍遥散，次服归脾汤，俱加柴胡、丹皮、栀仁、白芍（丽）。有由产后而得者服补中益气汤加醋炒白芍、五味子（生），外用荆芥、枳壳、诃子、五倍子煎汤频洗之。
●阴㿗
子宫脱出不收也，俗名㿗葫芦。有因气血虚者，必脉弱倦怠，用补中益气汤（生）去柴胡，倍用升麻加益母草常服之，外以萆麻子肉捣烂贴顶心，收入即取去；有因思欲不遂，肝气郁结而成者，小便必先有堵塞之状，因而努挣，久之随努而下，当令稳婆扶正葫芦令患妇仰卧，以枕垫腰，研细辛末吹鼻作嚏收之，收入即以厚棉撑塞阴户，将腿夹定，内仍服补中益气汤升之。
●阴痔
阴中有肉突出户外，此肉从九窍所出，流黄水者兼湿也，常服加味逍遥散（丽）；流白汁者属虚寒，常服补中益气汤（生）及归脾汤（丽）。煎茄树根、椿树根、荆芥各一两，石灰、白矾、朴硝各二钱，乘热先熏后洗，再切枳壳薄片四两，煎浓汁乘热薰洗，稍冷用绢包渣安阴户上，将痔徐徐揉入，令夹腿仰卧，气透自消。
●阴痛
阴中作痛，痛极手足不能伸舒，由郁热伤肝脾或湿热下注，服加味逍遥散（丽），用当归、川芎、赤芍、乳香，等分研末，捣生地汁糊作挺子纳入阴中，数次自止。若阴痛兼小水不利，往来寒热，服柴胡清肝汤（元），凡阴外肿痛溃烂名曰阴疳，按前疳疮分别治之。
●阴疳
初起皮肿红亮者，服龙胆泻肝汤（荒）数剂，次煎土茯苓以当茶饮，日久破流腥水，肿痛麻痒者，服六味逍遥散（丽）加土茯苓，用当归、大黄、黄柏、雄黄、白矾、川芎、五倍子等分，研粗末，煎浓汁，软绵蘸沉阴中。又方，浓煎甘草、黑豆汁频频洗之。外敷铜绿散：五倍子五钱，白矾、乳香各一钱，轻粉、铜绿各三分，为末敷撒。若溃久浸淫成片，湿腐不干，先用甘草黑豆汤洗净，频撒鹅黄散，熟石膏、川柏、轻粉等分研细撒之，水气盛，加冰片少许。
又妇人阴脱，有因大吐大泻，元气不接而然者；亦有因伤寒大病新瘥，遂与男子交接，阴精暴泄随脱下而然者。症口眼俱开，四肢不收，足冷过节，不省人事，急用黑豆炒枯，淬入酒中，取汁灌之，内服炮附子五钱，焦术、炮姜各三钱，桂心一钱，煎服，以回阳气。
●阴吹
阴中气出有声，如穀道放屁之状，金匮谓由穀气实、胃气下泄也，用膏发煎：猪油四两和乱发五钱，慢火熬化成膏，白汤冲服一匙，每日三服，导病从小便而出，法甚，若气血大虚，中气下陷，当用十全大补汤（水）加炒研益智，酒炒升麻。
●阴臭　阴臊
多因肝经燥热湿郁而成。重者服龙胆泻肝汤（荒），轻者服八味逍遥散（丽），外煎蛇床子、生苍术、川黄柏、等分取汁，和猪胆汁调匀熏洗，以愈为度。又方，蛇床子、苦参每日煎汤熏洗。若因产后遇怒受风，阴挺坚硬而兼臊臭者，初服八味逍遥散（散），并照阴挺熏洗法，日久不愈，朝服补中益气汤（生）升之，晚服泻肝汤（荒）清之。
●交接出血
伤损心脾，每逢交接辄出血也，服归脾汤（丽）加伏龙肝、白莲肉，或服桂心釜散：桂心、锅烟，等分研细，酒调，每下一钱，日三次，又方，桂心、伏龙肝、等分为细末，酒下二钱，外用油发、青皮等分烧灰，涂入阴内或搓热艾一丸绵裹纳入。至若女童交接阳道违理，血出不止者，烧油发、青布灰，频纳阴中，或割刺鸡冠热血软绵蘸透纳入中，或以锅烟涂之，或撒五倍子末。
●伤丈夫
淫欲过度，肝气不足，致四肢沉重，嘘吸头痛，生地四钱，炒芍、豆豉各二钱，甘草钱半，葱白三寸，姜三片，煎服。若烦闷头痛，频欲呕逆者，宜服桑皮散：蜜炙桑皮五钱，炮姜三钱，桂心二钱，大枣五个，煎服。
薛立斋曰：伤丈夫症，头痛沉困，当用补中益气汤与地黄汤早晚间服，以滋化源。若交接出血作痛，此因肝火动脾不能摄血也，用补中益气汤与归脾汤间服，以调补肝脾。
凡肾囊湿痒抓破成疮，或妇女阴户亦有湿痒成疮者，外治之法但以黄丹、枯矾、生牡蛎共为末，搽擦即愈。或以蛇床子同白矾煎汤，洗之。

臀部  ***************************
〔鹳口疽〕
一名锐疽，生于尻尾之高骨尖处，属督脉经。由湿痰流结所致。初起形如鱼肫，色赤坚硬，肿痛渐增，溃破之后口若鹳嘴，出稀脓者为不足，流稠脓鲜血者为有馀。少壮可愈，老弱难敛，易于成漏。初起朝寒暮热，夜重日轻，常服滋阴除湿汤（收）和解之，外敷冲和膏（巨）。已成不得内消者，服和气养荣汤（霜）托之。溃后气血虚弱者，服滋肾保元汤（玉）补而敛之。外治按膏散丹药选用之。若失治久而不敛者，宜服先天大造丸（玉），兼服琥珀蜡矾丸（为），缓缓收功。
〔涌泉疽〕
生尻骨之前，肛门之后长强穴，属督脉经首穴。由湿热凝结而成。初肿坚硬痛，状如伏鼠，十日可刺得白脓者顺；溃迟脓清者险；紫黑水者逆。内外治法同上鹳口疽。
〔脏毒〕
生于肛门两旁，有内外阴阳之别，总由醇酒厚味、勤劳辛苦，湿热蕴注也。发于外者属阳，初肿突如桃李，大便秘结，小水短赤，甚者肛门重坠，气闭不通，刺痛如锥，脉数有力，多实多热，宜一煎散（收）通利之，外用熊胆三分、冰片一分研末，水调鸡翎蘸搽，或用螺水法（菜）。如肿痛不退，欲成脓者，服托里透脓汤（霜）托之。脓熟胀痛者针之，外洗葱朴汤（剑）。发于内者属阴，初肿肛门内结，刺痛如锥，大便虚闭，小水淋漓，寒热往来，遇夜尤甚，脉数微细，为虚为湿，宜服五灰散（收）追毒溃出；脓生迟者，服十全大补汤（水）托之。溃后治法，俱按膏散丹药方选用收功。
〔坐马痈〕
生于尻尾高骨尖略上，属督脉经，由湿热相搏而成。初起，宜用隔蒜灸法，以宣通结滞，令其易溃易敛，内服外治，俱同上鹳口疽。总以高肿速溃、脓稠者顺，若漫肿溃迟，出紫水者险。虚人患此，易于成漏。凡溃久不敛，常服琥珀蜡矾丸，可免透膜（为）。
〔上马痈　下马痈〕
左上、右下，生臀肉之下折纹中，属膀胱经湿热兼七情不和，忧愤凝结而成。初起如粟，黄脓小疱，渐生焮痛，寒热往来，高肿红亮者轻，平陷黑硬者重，初服荆防败毒散（天）以退寒热，次服内托羌活汤（收）。肿痛不消，脓势将成，服托里透脓汤（霜），已溃服托里排脓汤（霜）。初肿，敷如意金黄散（号）、冲和膏（巨），溃后用补养药，膏丹生肌。
〔臀痈〕
属膀胱经湿热凝结而成。生于臀肉厚处，肿、溃、敛俱迟慢，初宜隔蒜片艾灸，服仙方活命饮消之（天），不应者即服透脓散（为）。脓熟针之，初肿外敷如意金黄散（号），漫肿敷回阳玉龙膏、冲和膏（巨）。
〔坐板疮〕
一名风疳，生臀腿之间，形如黍豆，色红作痒，甚则痛延及穀道，势如火燎。由暑令坐日晒几凳或久坐阴湿之地，以致暑湿热毒凝滞肌肉而成。初用芜花、川椒、黄柏，熬汤荡洗，即消。或毒盛痛痒仍不止者，宜用油缸青布三指宽一条，香油调雄黄末一钱，摊于布上卷之，燃著吹灭焰头，向疮烘之，其痒痛即止，甚效。若溃后，研雄黄、松香末，桐油调湿，放灯盏内微火，烘熔，搽之亦效。一方，黑豆半升，甘草、银花。共煎水，吃半洗半，甚效。
坐板疮肿痛，多脓者用蜜陀僧、生矾、大黄，等分为细末敷之。
〔痔漏〕
系肛门生疮，有生于肛门内者，有生于肛门外者，初起成瘰不破者，为痔易治；破溃而出脓血，黄水浸淫，淋漓久不止者为漏，难痊。斯证名因形起，其名有二十四种，曰：翻花痔、蚬肉痔、悬珠痔、莲子痔、脱肛痔、泊肠痔、血攻痔、担肠痔、内痔、气痔、子母痔、雌雄痔、般肠痔、栗子痔、核桃痔、鸡心痔、牛奶痔、鼠尾痔、樱桃痔、珊瑚痔、菱角痔、鸡冠痔、蜂窠痔、莲花痔。名形虽殊，总由忧思劳苦，蕴积热毒，愤郁之气，致生风湿燥热，四气相合而成。或因醉饱入房，筋脉横解，精气脱泄，热气乘虚下注。大法结肿或块者，湿盛也；结肿痛如火燎，二便秘结，大肠、小肠热甚也；结肿多痒者，风盛也；肛门围绕折纹破裂，而便结者，火燥也。初俱服止痛如神散（收）随症加味，外搽螺水法（菜），或点菩提露，研熊胆、冰片调频频涂之。若坚硬不软，当以五倍子散（重）唾津调涂之，兼用朴硝、葱头煎汤洗之。若顶大蒂小者，用药线（菜）勒于痔根，每日紧线，其痔枯落，随以月白珍珠散（火）撒之收口。亦有顶小蒂大者，上枯痔散（菜）数次自落。内痔不出者，用唤痔散（菜）勒于痔根，每日紧线，其痔枯落，随以月白珍珠散（火）撒之收口。亦有顶小蒂大者，上枯痔散（菜）数次自落。内痔不出者，用唤痔散（菜）填入肛门，其痔即出，随以朴硝、葱头煎汤熏洗。又有因勤苦劳役，负重远行，致气血交错而生痔者，用止痛如神散（收），加减频服，外治亦如前法。又有血箭痔生肛门或里或外，坠肿堵塞，每逢大便用力，则鲜血急流如箭，不论粪前粪后，皆由肠胃风热，而兼暴怒成之，初服生熟三黄汤（收）。若唇白、面色痿黄，四肢无力，属气血两虚也，宜十全大补汤（水），倍川芎、参、耆服之，外用自己小便洗之，童便热洗亦可，其血自止。亦有粪前点滴而出者，名肠风下血，宜服防风秦艽汤（收）；亦有粪后出血者，是因酒毒成痔也，宜服苦参地黄丸（冬）。痔血愈后，必多服脏连丸（收），洗却毒汤（剑）除根。又有临产用力太过，气坠血瘀而生痔者，宜补中益气汤（生），加红花、苏木、桃仁（去皮尖研）煎服，频洗葱白朴硝汤。又有久泻久痢而生痔者，用补中益气汤（生），加煅焦皂角子、槐花、服之。
痔漏肿痛，水调郁金末敷。
●水银枣子膏　治虫痔痒不止。水银一两，枣肉去核，和研，以水银不见为度，捻如枣核状，薄绵裹内肛门中，明日虫出。若痛，加韶粉三分丸内之。
肠风下血　用红茶花为末，以童便、姜汁及酒调服。
〔通肠痔漏〕
痔疮溃久，则成漏症，如污从漏孔出者，痔已通肠也。用胡连追毒丸（冬），酒服之，服后，脓水反多，药力到也，勿惧，常洗却毒汤（剑）。如漏中有管，用黄连闭管丸（冬）服之；若漏之四边有硬肉突起，丸内加殭蚕二十条，此丸通治遍身诸般漏症，可代刀针药线之力，且免痛苦。愈后，戒房劳，河豚，海腥，辛辣，酒等物。至于久患咳嗽而后生痔者，不治之症；久患痔而后咳嗽者，调治亦难。
羊胆膏治痔漏并下疳疮，腊月取羊胆一枚入片脑末一分，置风处挂干，用时以凉水化开，频敷患处，内服槐子酒，或加味泻肝汤。若得熊胆更妙。如眼痛者，贴之尤效。
●蜗牛膏　敷痔漏极效　蜗牛一个（负壳有角者佳），冰片、麝香各少许，右同研烂，以磁器盛，次早取汁敷痔上。
一人患痔，诸药不效，用木耳煮羹食之而愈。


卷二·证治  ——————————————————————————————————————————————————————————————————————————————————————————

肩部  ***************************
●肩中疽　干疽　过肩疽
生于肩中廉正中，左右同，属三焦、胆二经。红活高肿一名疵痈；坚硬平塌为肩中疽；生于肩之前廉属大肠经，名干疽，一名疔疽；生于肩之后廉，属小肠经，名过肩症。三症无论疮势大小，惟在发源之处命名。总由湿热风邪郁成，亦有负重瘀血凝结而生者。以高肿红活，焮热速溃者为痈，属顺；若平塌坚硬，无红无热，溃迟者，为疽，属险。甚则肿痛连及背胛，口噤寒战，大痛不食，或兼绵溃便泻者逆。初起有表症者，俱服荆防败毒散天，汗之有里症者，内疏黄连汤天下之，外敷二味拔毒散、冲和膏巨。汗下之后，肿痛不退，脓势将成，宜服托里透脓汤，以托其脓。初溃，服托里排脓汤，以排馀毒霜，溃后按补养方调治，至于引经之药，惟在临证时，因经加之。
●髎疽
生于肩之后下，腋之后外微上，歧骨缝间，属小肠经肩贞穴。由风火凝结而成。初起如粟，坚硬肿痛，肩臑拘急，不能举扬，初服荆防败毒散天汗之，便燥实者，服双解贵金丸地双解之，汗下兼行后，肿痛不消，脓势将成也，按上肩中治法治之。
●肩风毒
生于肩梢臑上骨尖处，属大肠经肩髃穴，由邪风深袭骨缝，与湿稽留，化热而成。初起宣肿色赤，大者如桃、小者如杏，痛连肩臑，更兼拘急，初服蠲痛无忧散往，汗之即消。若肿痛日深不能尽消者，脓势将成也，治同肩中疽。
●乐疽
生于肩前下，腋间外之上，骨缝开合空凹陷中，左右同属包络经。血热气郁而成。初起如椒子，渐肿坚硬，大如鹅卵，按之疼痛入骨，二十一日溃出稠脓者顺；月馀不溃，溃出清水，肿硬不退者逆。初宜服神授卫生汤天，若恶风太过，倍加葱白汗之，外敷冲和膏巨；脓势将成服托里透脓汤托之霜，溃迟服十全大补汤水，溃后内外治法按补养膏散方。
按：此证以能消为贵，初服神授卫生汤二三剂，次服托里消毒散一二剂即消。

臑部　肘部（自肩至肘曰臑）  ***************************
●臑痈
生于肩下肘上内外廉间，色赤焮肿，大而高起，为臑痈。初起如粟，堆累成攒，亦有起一粒僵疙瘩者，渐次焮肿红热，蒸脓痛甚，红肿之外无晕者顺，有二晕者险，三四晕者逆。
●藕包毒
生臑内或臑外，结肿一枚如桃、如鸭鹅卵者，名藕包毒，痈之轻证也。二症若发在内廉属三阴经。随症用引经之药必然获效。此二症皆因风蕴湿火凝结而成，初终治法俱同肩中疽。
●鱼肚发
生于臑之后垂肉处，属心经青灵穴。由火毒蕴结而成。初起，暴肿色赤，焮热疼痛，形如鱼肚。初肿或表或里，势成宜托脓，内外治法同肩中疽。
●石榴疽
生肘尖之上寸徐，属三焦经天井穴。由相火与外湿相搏而成。初起黄粟小疱，根脚渐次宽大，色红焮肿，坚硬疼痛，肿如覆盆，破翻若榴，寒热似疟，初宜蟾酥丸黄汗之，外贴姜片艾灸九壮，贴蟾酥饼，用万应膏盖之，焮肿处敷冲和膏巨。多服菊花清燥汤往，若烦躁热甚，呕哕，毒内攻兼服护心散为。九日后作稠脓，痛减喜食。表里症俱退者顺，反此者逆。其脓势将成、已溃，治法同肩中疽。但初溃，宜用菊花蕊煎浓汤洗数次，再以菊花烧为存性，加轻粉少许兑匀敷，神效，或用麻油调涂更效。
●肘痈
生于肘尖宽皮围绕处，暴发高肿，焮热色红疼痛，由心肺风火之邪，稽留凝滞而成。形势小者为疖毒，形势大者为痈，初服荆防败毒散天汗之，次服白芷升麻汤往清托之。外敷二味拔毒散巨，透脓脱腐生肌按汇方用。

臂腕部（自肘至腕曰臂）  ***************************
●臂痈　臂疽
生臂外侧属三阳经，臂里侧属三阴经。红肿热痛，速溃者为痈，平陷紫暗，坚硬木痛溃迟者为疽。俱由荣卫不周感受风邪，逆于肉里而成。初起形如粟粒，憎寒壮热，宜服荆防败毒散天汗之；焮痛烦热，宜服白芷升麻汤往消之；脓势将成，宜服托里透脓汤霜。脓熟针之，若疽症木痛无红无热，此属气血两虚，无论已溃未溃，宜服十全大补汤水托之，溃后仍服此以补之。若挛缩筋不能舒，疼痛彻骨者，系溃深伤脉也，属逆，徐治法同前。
●蝼蛄串
生于臂内中廉掌后横纹上二寸，属包络经。由思虑伤脾，脾伤则运化迟，故生浊液，流于肌肉，脾气滞郁不舒，凝结而成。初起筋骨如中流矢，疼痛渐增，漫肿坚硬，不红不热，连肿数块，臂膊不能转动，日久肿块渐次溃破，如孔时流白浆，内溃串通诸孔，外势肿硬不消，脓水淋漓如漏，虚证悉添，如面黄食少消瘦，甚则午后寒热交作，而成败证也。初起宜服逍遥散丽，外敷太乙紫金锭张；次服人参养荣汤生，调和气血，扶助脾胃，十中可保二三，溃后按膏丹散药治法，若投药不应者逆。
●骨蝼疽
生于臂外侧前廉大骨之后，属手阳明大肠。由忧郁暴怒凝结而成。初如粟豆，旬日大如桃李，肿硬疼痛，疮根收束，多见五善之证者顺；若紫晕开大，腐烂斑点，串通肌肉，抽搐拘急，多见七恶之证者逆。内外治法，按臂痈蝼蛄串，随其虚实治之。
●穿骨疽
生于间使穴处，在掌后横纹上三寸，两筋陷中，属包络经，蕴热凝结而成。初起如粟，渐增坚硬，漫肿微红，焮热疼痛，应期速溃者顺；若溃破迟缓，脓毒溃穿骨缝，从臂外侧出脓者险。内外治法同上臂痈。
●腕疽
生于手腕背面骨缝中，属手三阳经，由风火凝结而成。高肿红活在十四日溃破，脓出痛减者，顺而易治；手腕乃皮肉浇薄之处，若迁延日久不溃或漫肿平塌，或溃烂露骨者逆，难于收功。初服荆防败毒散天汗之，外敷太乙紫金锭张，或敷冲和膏、拔毒散巨，余法同上臂痈。
●兑疽
生手里面腕上横纹前梢动脉之间，兑骨里侧，属肺经太渊穴。由忧思气郁风火结成。此动脉处，乃肺经门户，发此疽，若溃深，大泄肺气，最为险候。初起坚硬漫肿，疼痛彻骨，手膊不能转动，宜急服仙方活命饮天，次服内消散天，俱加桔梗，外敷冲和膏、拔毒散巨。脓势将成服千金内托汤金，溃后服益气养荣汤生，随症加味治之，余按膏丹散药方。

手部（背掌十指统名曰手）  ***************************
〔手发背〕
生于手背，属手三阳经。由风火与湿凝滞而成。初起形如芒刺，渐加疼痛，高肿红活，焮热，溃速，为痈；若漫肿坚硬，无红无热，溃迟为疽。此症无论形势大小，但溃深露筋骨者，难痊，初俱宜服羌活散秋汗之，次服内疏黄连汤天清之，痈敷金黄散、拔毒散巨，疽敷玉龙膏、冲和膏巨，脓势将成，服千金内托汤金，脓熟胀痛，卧针开之，溃后治法按大法。
手背肿痛，萆麻捣膏贴之，一日即愈。
〔病虾〕
生于手背，属手三阳经，积热毒盛而成。赤肿高硬，形势如虾，发热疼痛，初宜服黄连消毒饮元，外用食盐、酒糟、香油，同炒令香，淬以滚汤，淋洗患处，即消。如高硬不消，再用蟾酥饼贴之黄，外用巴膏盖之鳞，以腐尽埂子，次敷生肌散火，仍用膏盖收敛。
〔掌心毒〕
生于手掌心之中，赤肿疼痛，属包络经劳宫穴。积热而成。内外治法同上手发背，若偏于掌边，名穿掌毒，一名穿埂毒，一名鷀痈，治法同。
〔鹅掌风〕
生于掌心，由先生梅毒，馀毒未尽，又兼血燥，复受风邪毒结而成。初起紫白斑点，迭起白皮，坚硬且厚，乾枯燥裂，延及遍手，外用二矾散李如法蒸洗，旋搽三油膏李，常服祛风地黄丸秋，料加土茯苓、白藓皮、当归为佐作丸，服之甚效。鹅掌风，猪胰一具去油，不见水，茶椒三钱，温热黄酒，将二味同浸三五日，取胰不时搽手，微火烘之，自愈。又方，自己小便常洗至好。
〔掌心风〕
不因梅毒，无故掌心燥痒起皮，甚则枯裂微痛，由脾胃有热，血燥生风，血不能营养皮肤而成，宜服祛风地黄丸秋，外用润肌膏阙，久擦自愈。
〔瘑疮〕
生于指掌之中，形如茱萸，两手相对而生，亦有成攒者，痒痛无时，起黄白脓疱，破津黄汁水，时好时发，极其疲顽。由风湿客于肤腠而成，以润肌膏阙擦之，若日久不愈，其痒倍增，内必生虫，治以杀虫为主，用藜芦膏奈擦之甚效，忌动风、鸡、鹅、鱼、腥等物。又验方，猪胆汁调翠青丹敷之更效。
〔狐尿刺〕
此证，《大成》书名狐狸刺，《外台》《总录》二书，名狐尿刺，由螳螂盛暑交媾，精汁染于诸物，干久有毒，人足、人手误触之则以此患，初则漫肿焮痛，次起红紫斑点，渐渐延开，腐烂肌肤，乾燥闷肿，焮痛不眠，十日后疮开，疮口日宽，内宜服黄连解毒汤元，外以蒲公英连根，浓煎浸洗，渣捣敷之。若得鲜蒲公英捣汁涂患处，更佳。盖螳螂又名野狐鼻涕，此证取名，盖本以此，溃久治法同手发背。
〔虎口疽〕
生于合谷穴，在手大指次指歧骨间，属大肠经湿热凝结而成。一名丫叉毒，一名擘蟹毒。初起如豆，漫大色青，木痛坚硬，宜服羌活散秋汗之，次服内疏黄连汤天清之，脓熟针之，余治法按溃疡方药选用。
〔合谷疔〕
生于合谷穴，初起黄粟小疱，痒热焮痛，根深而有红丝上攻腋内，即名合谷疔。初亦宜羌活散秋汗之，次服内疏黄连汤下之天，初觉急用针挑去疔根，有红丝者，当红丝尽处用针砭断，余治法按疔门。
〔手丫发〕
生于手丫歧骨缝间，除虎口外，其馀指丫生患，即名手丫发，本于脾经湿火凝结而成。初起如粟，色红渐大如豆，焮热疼痛，溃后，痛仍不止，必待口内脓塞脱出，其痛方止。内外治法俱按疔证门。
此症俗名丫指，用石灰内未烧过石子，交生蜂蜜在粗石上锥融，敷患处一夜即愈。又方，醋磨滕黄涂之。又方，初起用乳香泥蜂窝多在壁间为末，醋调涂，干以醋润，痛立止。
〔调疽〕
生于手大指，由肺经积热而成。初如粟豆，渐肿如李，青紫麻木，痒痛彻心，六日刺破出稠脓鲜血者吉，出黑白者险。初服麦灵丹汗之元，次服仙方活命饮天，外敷白锭子或拔毒散巨；将溃已溃治同发背。若黑腐延蔓，不甚焮痛，即为脱疽属逆，治法详足部脱疽症。
〔蛇头疔〕
生手指顶尖，筋骨发出，根深毒重。夫手指虽各有专经，要皆兼脾经火毒而成。初起小疮，色紫疼痛，坚硬如疔，初肿敷蛇疔膏李，先服蟾酥丸黄汗之，次服仙方活命饮天，脓势将成服千金内托汤金，脓熟胀痛卧针开之，外贴琥珀膏，煨脓生肌羽治之，虚不能敛者补之。
手中指蛇头疔，用小泥鳅一条，捣烂敷上，即愈。
〔天蛇毒〕
亦生指头，发自肌肉，漫肿无头，较疔发自筋骨，色紫坚硬者稍轻。初起闷肿无头，色红，痛如火燎，宜敷蛇疔膏李，余法同蛇头疔。以上二证，不宜灸法，亦不宜开早，以手指系皮肉浇薄之处也，若误灸开早，以致皮裂、胬肉翻出，疼痛倍增者，不能速愈，慎之。凡手指疮患仿此。
〔指上五疔〕
●蛇眼疔　生于指甲两旁，形如豆粒，色紫，半含半露，硬似铁钉；
●蛇背疔　生地指甲根后，形如半枣，色赤胖肿；
●蛀节疔　又名蛇疔，生于中节，远指俱肿，其色或黄或紫；
●蛇腹疔　又名鱼肚疔，生于指中节前面，肿如鱼肚，色赤疼痛；
●泥鳅疽　一指通肿，形如泥鳅，色紫焮热，痛连肘臂。
以上五证，十指皆可生，总不外乎火毒凝结而成。至于属何经脏，临证看生何指以辨之，初终内外治法同前蛇头疔。
〔代指〕
生于手指甲身内，由经脉血热凝结而成。初起甲内闷肿，焮热苦痛，即用甘草、朴硝各五钱，熬汤浸洗数次，自消；若不得消，痛仍不止，三四日后，指甲背面上，微透一点黄白色，此系内脓已成，无门溃出，用线针在指甲身内就脓近处捻一小孔，令脓得出，随手捏尽余脓，用黄连膏贴之阙易愈。若失治或过敷寒凉之药，以致肌肉寒凝，脓毒浸淫好肉，爪甲溃空，必然脱落，用琥珀膏羽，贴之一两月即愈。
〔蜣螂蛀〕
多生于体虚之人，手指骨节间。由湿痰、寒气凝滞而成。初起一块，不红不痛，渐次肿坚，形如蝉肚，屈伸艰难，日久方知木痛。初肿时，宜先服六君子汤水，益气除湿化痰，外敷冲和膏巨，或以离宫锭巨姜汁磨敷，或兼阳燧锭皇于坚痛处灸之，自消。若失治，肿处渐渐腐烂，脓如清水，淋漓不已，肿仍不消。然在骨节之处，溃久大泄气血，恐成疮劳，宜预服人参养营汤补之生，外贴蟾酥饼黄，老陀僧膏鳞敷之。

股部（俗名大腿）  ***************************
●附骨疽　咬骨疽
附骨疽生于大腿外侧，属足三阳经；咬骨疽生于大腿里侧，属足三阴经详分在后，左右足同。二症总由体虚之人，露卧风冷，浴后贪凉，寒湿侵袭或房劳之后，衣覆单薄，寒邪乘虚入里，遂成斯疾。初觉寒热往来，似乎感冒风邪，随后筋骨疼痛，不热不红，甚则痛如锥刺，筋骨不能屈伸动转，日久阴极生阳，寒郁为热，热甚腐肉为脓，外形肿胖，散漫无头，皮色如常，渐透红亮一点，内脓已成也。大法二症初起，寒热往来觉痛时，轻者即服万灵丹元，重者服五积散黄，加牛膝、红花，次服回阳三建汤地，外敷冲和膏、玉龙膏巨。痛甚者用雷火神针始针之，以发汗散寒，通行经络。敷药留顶。若脓势将成当服托里透脓汤箱，脓势胀痛用针开之，溃后按补养膏丹生肌汇方选用治之。
附骨痈疽根在藏府，外肉不破，附骨成脓，故名。痛处发热，四体乍寒乍热，小便赤，大便秘而无汗，泄热发散则消，用露蜂房、蛇蜕、乱发烧灰存性，酒调服，不可作贼风治。
贼风痛处不热亦不发寒热，觉身冷欲得热熨则少宽，时有汗宜风药治之。
附骨痈疮，用蜣螂同大麦捣敷消散。
三阳附骨疽症治。
发于腿之正面者，阴市、髀关二穴上下，属足阳明胃经部位。必头目昏眩，呕吐不食，心烦热闷，胸膈不利，初宜服茯苓佐经汤汤，余治法同上。
发于腿外侧中行者，中渎、风市二穴上下，属足少阳胆经部位。
必潮热往来，口苦目暗，胁肋牵痛。初宜服内托酒煎汤冬，余治法同上。
发于腿之后面者，殷门、承扶二穴上下，属足太阳膀胱经部位。必腿足挛痹，关节重痛，憎寒发热，无汗恶风，或兼头痛。初宜服麻黄佐经汤冬，余同上三阴咬骨疽症治。
发于腿之里侧上行者，血海、箕门二穴上下，属足太阴脾经部位，必四肢拘急，骨节焮痛、自汗食少、小便不利、手足浮肿，初宜服附子六物汤冬，温散之，余同上。
发于腿之里侧近膝者，曲泉、血海二穴之间，属足厥阴肝、足太阴脾二经部位。初起不宜强消，主服内托黄耆汤金，余法同上。
又有三阴不足，外邪乘入，大腿通肿，皮色不变，疼痛日增，不消不溃者，此属虚寒冷，脉必沉迟。先服大防风汤冬，补虚逐寒，外敷冲和膏、玉龙膏巨。日久，消之不应，势欲作脓，外用隔蒜片灸之，起疱、艾爆有声，为吉。灸之无疱，骨中不觉热者，属逆。灸后随用十全大补汤水加牛膝、防风、羌活，冷甚加附子温补以托之。脓熟胀痛，按法针之，出稠白脓者顺，出白浆或豆汁者逆。以上之症，皆由沉寒痼冷中来，外敷内服不可用苦寒损脾泄气等药，犯之必至气血冰凝，内肉瘀腐，日久化为污水，不治之证也。按《准绳》等书云，伤寒汗后，馀邪成流注，流注之坏症成附骨疽。夫汗后流注易愈，惟失治乃为坏症，不能复生，似不能变成附骨疽。况附骨疽系调治可愈之症，若果数变之后，则坏而又坏矣，又岂能复有成功乎。是流注坏症，变成附骨之说存而不论可也。
又有漫肿闷痛发于尻臀部位者，初宜服内托羌活汤收，余治法同上。
●股阴疽
一名赤施，生于股内合缝之下，近阴囊之侧，因偏在厥阴肝经，故名大股也。初起，漫肿木痛坚硬，由七情不和，忧思愤郁，凝结而成。因在阴经，起长溃脓俱属迟缓，溃后尤难敛口收功，内外治法同附骨、咬骨疽。
●横痃疽
阴疽俱生腿内合缝折纹间，左为横痃，右为阴疽。形如长蛤，属三阴经。由七情郁滞凝结而成。漫肿坚硬，木闷疼痛，甚牵睾丸，上及少腹，一两月方能溃破，其脓最深，溃出稠脓者易治，出败浆者难敛，久必成漏。内外治法俱同附骨疽。若溃后脓水淋漓，日久有生虫者，形类蛔虫，亦系脓深，郁久之所化也，属逆，频撒化虫散海，用猪蹄汤溻洗阙。
●伏兔疽
经云：伏兔不宜生疮，盖伏兔乃胃经穴道，在膝盖之上六寸正中，用力大如掌一堆高肉处。禁用针灸。始发寒热交作，疼痛彻心，由胃火毒滞而成，溃后最难收敛，初终内外治法同前附骨、咬骨疽。
●股阳疽　环跳疽
股阳疽生两股外侧胯上骨尖之后，其毒内搏骨节，脓深至骨，故漫肿不变色。环跳疽生胯骨节缝间之环跳穴，所以腰难屈伸，漫肿而隐痛。二症俱属足少阳胆经，皆由风湿寒邪凝结而成。初起，宜取黄狗头，将下颏连舌与皮毛劈下，入新罐内盐泥固济，炭火煅一炷香久，俟烟清即取起，以色黑如炭为妙。用时研极细末一两用下颏宜于屠家已杀者制用，若生取特杀反招不祥兑入白蔹末、豌豆粉各一两，共和匀，酒调五钱，空心热服。服药之后，出臭汗及熟睡药力到也。外以此药，用香油调敷患处，更刺委中穴出黑血，其腿即能转动。若漫肿大痛，俱服内托黄耆汤金，痛而筋挛者服万灵丹元以汗之，痛止则宜服神应养真丹黄，如遍身走注作痛，两脚面胖肿者，亦先服万灵丹元，痛止再服大防风汤冬，倍加参、术、归、耆等药宣消之。若时时跳痛，脓成将溃，宜服托里透脓汤霜，溃后脓清稀者，宜服十全大补汤水加牛膝，外以豆豉饼灸之。疮口紫陷者，十全大补汤加附子服之，外换附子饼灸之。食少者胃弱也，诸虚皆禀于脾胃，宜香砂六君子汤，减去砂仁加当归服之水，俟胃口强盛，仍服十全大补汤水。溃而反痛者，气血虚也，治宜峻补，但环跳疽溃破多成踵疾。
●肚门痈　箕门痈
肚门痈生于大腿肚，属足太阳膀胱经。箕门痈生于股内，腿里侧边近膝之软空处，属足太阴脾经。二症俱湿热凝结而成。初起红肿焮痛者，俱服神授卫生汤天，若焮肿便秘，脉数有力，烦躁饮冷者，热淫于内也，服内疏黄连汤天，与双解贵金丸地下之；若肿痛寒热，脉沉无力，胸腹胀闷，饮食如常者，宜服槟苏散冬；如肿痛寒热已止，即换服逍遥散丽。若肿痛重坠，皮色不变，食少体倦，时作寒热，由肝虚湿痰下注也，宜补中益气汤生加茯苓、法夏、白芍服之。若患此入房致肿硬不软，二便秘结者，急服六味地黄汤加牛膝、车前子玉，俟二便通利，仍服补中益气汤生，始终外治、及脓成已溃同前附骨疽。
●腿游风
生两大腿忽里忽外，游走不定，初起忽然赤肿，形如堆云，焮热疼痛，由风寒湿热搏于荣卫，结滞而成。凡遇此症，先施砭石放出恶血，随服双解通圣散黄。即防风通圣散去硝、黄，次服当归拈痛汤，冬外切猪羊肉片或牛肉片频贴之，以拔风毒。
●青腿牙疳
先从大腿起，形如云片，其色紫黑，大小不一，毒攻牙龈，腐烂如疳。此证自古方书罕载其名，自雍正年间，北路随营医官陶起麟，始详明其症治云：军中凡病腿肿色青者，其上必发牙疳；凡病牙疳腐血者，其下必患青腿。二者相因而至，推其原皆因上为阳火炎炽，下为阴寒闭郁，以致阴阳上下不交，各自为寒为热，凝结而成。相近内地，间亦有之，边外虽有，亦不甚多，惟内地人初居边外，得此症者十有八九。盖中国之人不耐边外严寒，更不免坐卧湿地，故寒湿之痰生于下，致腿青肿，色似黑茄，形如云片，肉体顽硬，步履艰辛。又缘边外缺少五穀，多食牛、羊等肉，其热与湿合蒸于胃，毒火上熏致生牙疳。牙龈腐烂出血，外则穿腮破唇，色黑腐臭，即为危候。边外相传，仅有服马乳之法，用肥壮马乳，早、午、晚随挤随服，甚效。麟初到军营，诊视此症亦仅知投以马乳，阅历既久，因悟马脑之力，较马乳为倍速，令患者服之，是夜即能发出大汗，而诸病减矣。盖脑为诸阳之首，其性温暖且能流通故耳。服食之法，取青白马脑髓一个，用竹刀挑去筋膜，放碗内搅化，取极滚热黄酒冲服，或一个或半斤俱可。如一次不能服尽，分作两次冲服，活络流气饮藏，再服加味二妙散藏，俱随症如法加减。外用三稜针，向腿之青肿处，勿论穴道，量黑之大小，针出恶血，以牛、羊肉割片贴针眼并黑处拔其积毒，如无牛、羊肉，当顶刺破，用罐拔之，服上二方宣其气血，通其经络，毒不凝结，数日自愈。盖黑血出则阴气外泄，阳气即随阴气而下降，两相交济，上下自安也。其牙疳腐肿，常用擦牙青黛散重，若牙齿腐落，流黑血臭秽者不治。腿大肿腐烂，或细乾枯者不治。一方，煮马肉汤荡洗青腿；一方，切羊肝片贴青腿黑处；一方，研白芥子烧酒调敷。至形气衰败，饮食不思则难救矣。

膝部  ***************************
〔膝痈　疵疽〕
痈生膝盖，色红焮热肿痛，属气血实。疵疽亦生膝盖，肿大如痈，其色不变，寒热往来，属气血虚。经云，肉之小会为溪。溪者二肘二膝四腕也，凡脾病在溪，肾有邪，其气留于两膝。凡筋病皆属于节，筋乃肝之馀，故又属肝。是以溪会有病，皆从脾肾肝三经邪气乘之也。宣软为顺，坚硬如石者逆。治法同下鹤膝风，惟两膝俱生属败证不可治也。
〔鹤膝风〕
一名游膝风，一名鼓槌风，其形胖大宣肿，皮色如常，形如鹤膝，痢后得者为痢风。单生者轻，双生者重，因循日久，膝肿粗大，上下股胫枯细，由足三阴经虚，风寒湿邪乘虚而入，寒盛者膝内冷痛，风盛者筋急而挛，湿盛者筋缓而无力。初肿如绵，皮色不变，亦无焮热，疼痛日增，无论单双俱先服五积散黄汗之，加牛膝引，次服万灵丹元温散之。外敷回阳玉龙膏或冲和膏巨，常服换骨丹藏或咿蜥丸。咿蜥即全蝎，生者一个，白芷、桂心、安息香、阿魏（以上各用童便，酒炒熟）、白附子（童便酒炒）、威灵仙、当归、羌活、桃仁（去皮尖，童便酒炒）、牛膝、北漏芦、地骨皮、白芍（酒炒）各一两，乳香、没药（用童便酒炒）各七钱五分，研末，蜜丸。空心酒服三钱，以驱其邪。若日久不消，势欲脓者，即服独活寄生汤藏并大防风汤冬补而温之，痛甚者加乳香，托补之后溃出稠脓者顺；若时出白浆浮皮，虽腐肿痛仍前，不可用蚀药，恐致穿筋透骨，只宜芙蓉叶、菊花叶各五钱研末，大麦、米饭糊末如膏，贴之，亦可止痛排脓。或用豆腐渣蒸熟，捏作饼贴之亦可。此症系外症中之败症也，收功甚难。其溃后内外治法，按补养膏药、生肌汇方选用之。
●治鹤风验方　白芷一斤，酒煎成膏收贮，每日以膏搽患处至消乃止。
●内服药方　生黄耆（半斤）　远志肉　川牛膝（各三两）　石斛（四两）　水（十碗）　煎至二碗，加郁金、金银花（各一两），再煎至一碗，一气服之，后觉两腿如火之热即盖被卧，汗如泉涌，待汗散后徐徐去被，初服减半，再服除根，真神方也。
〔膝眼风〕
生于膝眼穴，又名鬼眼穴。在膝盖之下，左右两骨空陷中。由下焦素虚，外邪易于侵袭，先从膝眼隐隐作痛，如风盛则痛走不定；寒盛则痛如锥刺；湿盛则重坠胖肿，屈不能伸。其病在筋，伸不能屈，其病在骨，动移不遂，沉寒痼冷之候也，惟在临证辩之。初服万灵丹元温散之，其痛必止。次服独活寄生汤藏宣补之。如已汗散、宣补之后，穴间隐痛仍不止者，当用雷火神针始，针膝眼穴。此转重就轻之法也。但单生者轻，双生者重。若左右相传，病无已时者，名过膝风，属险难愈。余同上鹤膝风。
〔下石疽〕
生在膝间，无论上、下、左、右及两膝皆同。坚硬如石，牵筋疼痛，肿如鸡卵，皮色不变，并无焮热。难消难溃，既溃难敛，最属疲顽。此由体虚，寒邪深入致血瘀凝结而成。初起内服没药丸往，外用生姜切片，艾壮灸之。捣烂鲜商陆频频涂之。或用芙蓉敷法河敷之。将溃、溃后治法同上鹤膝风。但此症肿溃俱凉，若凉化为热，见诸善证者吉，见恶证险。
〔缓疽〕
亦生两膝上或生于膝两旁，肿硬如馒，其色紫黯，木痛日增，形似石疽，惟多焮热，肿久腐烂肌肉，由外寒深袭、血瘀凝滞而成，初服当归拈痛汤冬以宣通湿热，次按中石疽治法，内宜温补，外宜灸法，虚甚者，十全大补汤水，相兼治之。
〔委中毒〕
生委中穴。穴在膝后膕中央约纹动脉处陷中即是。约纹者折纹也，又名血郄穴，属膀胱经，俗名腿凹，经曰膕中。由胆经积热，流入膀胱，壅遏不行而成，初起木硬肿痛、微热微红、屈伸艰难，治宜速用活血散瘀汤藏逐下恶血为效；缓则筋缩而成废疾。诸书皆云，兼刺委中穴出血自消。然刺穴必兼有腰痛不能转移者方可刺之。即出血亦不可过多，多则令人身仆，面见脱色。其馀治法，同上鹤膝风。亦有臖痛色赤溃速者，由湿热凝结所致，治法当按腿部肚门痈。
〔上水鱼〕
生于腿凹折纹两梢，肿如高埂，长若鱼形，色紫焮痛，由血热遇外寒稽留，则血瘀凝结而成。外用磁锋砭出恶血，随研大黄、硫黄各等分（即频倒散），筛末麻油调敷甚效，内服当归拈痛汤冬。
〔人面疮〕
自古传为奇病。多生两膝，或生两肘，肿类人面，眉目口鼻皆具。《本事方》云：疮口能饮食，施治诸药，绝无所苦，惟敷贝母其疮皱眉闭口。自此日用贝母末和水敷灌，数日疮消结痂而愈。又诸书皆以为素积冤谴，须自清心忏悔。初宜服疮科流气饮来，日久常服大苦参丸藏。今据所用之药，俱系辛热疏散之品，其症或因风、寒、湿三气凝合之所化，亦未必尽由冤谴所致也。依古施治，谅可奏效。

胫部  ***************************
〔三里发〕
生膝眼下三寸外侧前廉两筋间三里穴。初肿形如牛眼，拘急冷痛。其色青黑，渐增肿痛，溃出紫血，次出稀脓。由劳力伤筋，胃热凝结而成。初宜服当归拈痛汤冬，外敷冲和膏或拔毒散巨；脓势将成，服托里透脓汤加牛膝霜；溃后按补养膏丹、去腐生肌方选用之。
〔腓腨发〕
发于小腿肚正中。由肾水不足，膀胱积热，凝结而成。古方云，不治。若焮赤高肿，色亮痛甚，溃出稠脓或兼血者吉；如漫肿平塌，紫暗闷痛，溃出清水者凶。初服仙方活命饮天，次服内托黄耆汤金。已溃服八珍汤水。气血两虚服十全大补汤水，水亏尺弱服八味地黄丸玉；外治按去腐生肌方选用。
〔黄鳅痈〕
生小腿肚里侧。疼痛肿硬，长有数寸，形如泥鳅，其色红黄。由肝脾二经湿热凝结而成。应期溃破出稠脓者顺；出污水者逆。初服五香流气饮藏，外敷如意金黄散号，余法同前腓腨发、三里发。
〔青蛇毒〕
又名青蛇便。生于小腿肚之下，形长二三寸，头大尾细，结肿紫块、僵硬，憎寒壮热，大痛不食。由肾经素虚，膀胱湿热下注而成。蛇头向下者，毒轻而浅，急刺蛇头五六分，出紫黑血，针孔内随搽拨疔散称，外敷离宫锭巨，内服仙方活命饮天，加牛膝、木瓜、黄柏；若蛇头向上者，毒深而恶，急刺蛇头寸许，出紫黑血，针孔用面糊白降丹，搓作细条，插入五六分翔，外贴巴膏鳞。其馀肿处，敷太乙紫金锭张，内先服麦灵丹元，俟毒稍退，次服仙方活命饮天调和之。若毒已入腹，呕吐腹胀，神昏脉燥，俱为逆证，急按疔毒门治之。
〔湿毒流注（附瓜藤缠）〕
生于腿胫前后，流行不定，或发一二处。疮顶形似牛眼，根脚漫肿，轻则色紫，重则色黑。溃破脓水浸渍好肉，破烂日久不愈。由暴风疾雨、寒暑湿火，侵袭腠理，而肌肉为病也。初觉急服防风通圣散黄加牛膝、木爪、防风、苍术以消之，若腿胫至晚发热者，宜服当归拈痛汤加牛膝冬。外治初搽三妙散李，肿痛已消，溃不敛者，换搽轻粉散重敛之，即效。又有绕胫而发，结核数枚，日久肿溃腐烂不已者名瓜藤缠，治法俱同。
〔肾气游风〕
腿胫红肿，形如云片，游走不定，痛如火燎。由肾虚之人，相火内蕴，外受风邪，及膀胱气滞而成。初起服紫苏流气饮藏，次服槟榔丸藏，外用豆腐研调黄柏末贴敷之，甚效。
〔鳝漏〕
生小腿肚间，形类湿疮，及至溃后，中有数孔，深如钻眼，痛痒相兼，流津黄水，由湿热久积，后受寒气侵入疮孔，以致肌冷口寒因而成漏。初起服当归拈痛汤冬，外敷如意金黄散号。溃后，浓煎艾叶老葱汤，每日先熏后洗，俟疮口发热觉痒时，即贴黄蜡膏，收敛而愈芥。或用经验方重，又《验方》云：有人脚肚生一疮，久遂成漏，百药不效，自度必死，一村人见之曰此鳝漏也，以石灰温泡熏洗，觉痒，即是也，洗不数次遂愈。
〔臁疮〕
生两腿胫之里，外廉骨上。外廉属足三阳经，湿热结聚，早治易愈；内廉属足三阴经，由湿郁兼血分虚热而成。况廉骨，皮肉浇薄，难于取效，极其缠绵。初发，先痒后痛，红肿成片，破津紫水，宜贴三香膏重，或色紫痛甚贴夹纸膏重。日久溃烂，疮色紫黑贴解毒紫金膏重。若年久顽臁，皮色乌黑，疮根下陷，臭秽不堪者，用蜈蚣饯法重，去风毒，化瘀腐，盖贴黄蜡膏芥，渐渐取效。初服黄耆丸，日久溃烂，兼服四生丸润，下元虚冷者，宜虎潜丸，常服之甚效玉。但腿胫在至阴之下，患者当戒劳动发物，其证可愈，否则难痊。
治臁疮湿热下注，内服补中益气汤，加黄柏、苍术、茯苓、泽泄，外敷用陈石灰研末，捣侧柏叶汁调匀，稍加火酒。
●四生散　治臁腿疮淫不愈，或眼目昏花，名肾脏风，并治风癣、疥癞、血风疮证，用黄芩、独活、白附子（真者）、白蒺藜等分为末，每服二钱，用猪腰子一枚，劈开入药，湿纸包裹煨熟，空心连腰子细嚼，盐汤送下。
〔四弯风〕
生两腿弯，及脚弯，每月一发，形如风癣。由风部袭入腠理而成。其痒无度，搔破津水，久如湿癣，法宜大麦一升熬汤，先熏后洗，次搽三妙散李，渗湿杀虫，缓缓取效。
〔风疽〕
生胫骨及曲凹之外，痒搔皮损，流津黄汁，极其稠黏。由风邪流于血脉，相搏而成。因其根深，故有疽名，甚则身体烦热昏冒，而肌肉透红更增疼痛焮肿，宜服防风汤润，外用米泔洗净，频抹青竹大豆油芥。
〔接骨发〕
生腿肚之下，接骨之上，胫骨与足后跟骨相接处，故名接骨发。属膀胱经湿热凝结而成。初如核桃，其硬如被物磕打之状，急胀微疼，色红漫肿，脓宜速溃，迟则脓毒损筋伤脉，致不能全足践地，惟恃足趾著力而行，所谓腿缺踵行也，治法同前三里发。
〔附阴疽〕
生于内踝骨之上三寸三阴交穴，系三阴交会，湿热积聚而成。初如红粟，疼痛日增，坚硬赤肿，渐大如卵，此系纯阴之穴，收敛迟缓，调养不可不慎。始终内、外治法与三里发同，溃后兼按鹤膝风法。

踝部  ***************************
●内踝疽　外踝疽
生两足踝近腕之处。在内踝者名走缓，又名鞋带疽，属三阴经脉络；在外踝者，名脚拐毒，属三阳经脉络。俱由湿寒下注，血涩气阻而成。初起坚硬漫肿，皮色不变，时时隐痛，难于行立，先服疮科流气饮来加牛膝、木瓜、防己以宣通之；外用隔蒜片灸法以消之。发三阴经者，次服内托黄耆汤金；发三阳经者，次服内托羌活汤收，俱外敷乌龙膏阙。若虚弱，将欲作脓，跳痛无时者，俱服十全大补汤水托之，溃后按补养生肌方法。
●穿踝疽
先从内踝骨发起，串及外踝骨，致令内外通肿。由脾经湿寒下注，血涩气阻而成。以有头者为阳，易消易溃；若闷肿无头者为阴，难溃难敛。初起寒热往来，有红晕，兼有热也，宜服荆防败毒散天汗之；若皮色不变者，服万灵丹元，外敷冲和膏、回阳玉龙膏巨，余同上踝疽。
●脚气疮
生足踝之上，两膝之下。由湿热内搏，滞于肤腠，外为风乘，不得宣通，故令脚胫生疮。疼痛胖肿，溃津黄水，时结黄痂，形类黄水疮，惟身体壮热，心神烦躁，经久难瘥。宜服犀角散润，频洗芦汤剑，兼敷龙骨散芥。

足部（统足跗、跟、踵、十趾）  ***************************
●足发背
一名足跗发。足背虽行三阳，而偏在胆胃二经居多，总由七情内郁，或兼六淫外伤而成。经云：三背不宜生疮，惟足背多筋多骨，肉少皮薄，又在阴之下，发疮疽者，升发迟慢，所以谓为险候也。发背者大疮之总名，须辨其为痈为疽，初起俱服仙方活命饮天加牛膝，外用艾壮隔姜片灸之，兼敷冲和膏巨。如不能消，将成脓者，服黄耆内托散加牛膝霜，溃后服益气养营汤生，随症加味，余按膏药生肌方法。
●厉痈　四淫
厉痈生足背两旁，小如枣慄；四淫生足跗之前，在背之上下。二症左右皆同。《灵枢经》云：发于足上下，名曰四淫，其状大痈，急治之，百日死；发于足旁，名曰厉痈，其状不大，急治之，去其黑者，不消辄益，不治，百日死。二证俱由足三阴亏损，为疽者重，若兼足三阳经湿热下注而成痈者轻。如红肿疼痛，溃破脓稠，腐脱无黑气浸漫，属湿热偏盛，顺而易治；若微红微肿，溃出脓水，属阴气凝结，不能化脓，险证难治。若黑暗漫肿，痛不溃脓，烦热作渴，小水淋漓为阴败恶证，属逆。四淫无边沿，厉痈类敦疽，初起俱宜服仙方活命饮天，外用艾壮隔蒜片灸之，以宣壅毒；将溃服人参养营汤生兼六味地黄丸玉以滋补之。若色黯不痛，即用桑柴烘法烘之，以行壅滞、助阳气，更宜十全大补汤水兼桂附地黄丸玉壮脾滋水，治可成功。若妄用苦寒克伐之药，多致不救。外治法同敦疽。
●敦疽
生足趾上，十趾俱同，亦间有生于手指者。由膏粱太过则损脾，脾损则血生少；房劳太过则伤肾，肾伤则精必竭；更兼湿热壅盛而成。初起黄粟小泡，痛如汤泼火燎，其色红活，肿无黑晕，溃破有脓，腐无败色，此属血脉未死之候。然此证虽无败色，亦由脏腑发出，未可视为小毒也。法宜急服滋阴救燥、补血理脾之药，初服解毒济生汤润，六味地黄汤玉相兼服之；溃后常服人参养营汤生与桂附地黄汤玉。外治初宜蝌蚪拔毒散巨涂之，将溃贴蟾酥饼黄，兼贴巴膏鳞。溃腐之后，换搽生肌玉红膏翔。初终忌用灸法，禁一切发物，清心寡慾调理，庶免变逆。
●脱疽
多生足趾节骨之间，手指生者，间或有之。盖手足十指，乃脏腑枝干，未发疽之先，必现烦躁发热，颇类消渴，日久始发此患。初生如粟，黄疱一点，皮色紫暗，犹如煮熟红枣，黑气侵漫，腐烂延开，五指相传，甚则攻于脚面，痛如汤泼火燃，其臭气，虽异香难解。由膏粱药酒及房术丹石热药，以致阴精煽惑，淫火猖狂蕴于藏府，消烁阴液而成。斯时血死心败，皮死肺败，筋死肝败，肉死脾败，骨死肾败，有此五败，虽遇灵丹，亦难奏效。初起宜服解毒济生汤润，外煮大麦米饭，拌芙蓉叶、菊花叶等分，捣作饼贴之，或可渐消。若消之不应，腐臭开者，必施割法。须患者情愿将死生付之度外，遵古法，毒在肉则割，毒在骨则切，然割切之法贵乎早施。乘其未及延散时，用头发十馀根，紧缠患指本节尽处，绕扎十馀转，毋令毒气攻延好肉，随用蟾酥饼黄，放于初起黄疱顶上，加艾灸之，至肉枯疮死为度。次日病指尽黑，方用利刀寻至本节缝中将患指徐顺取下，血流不止者，用如圣金刀散帝止之，余肿以离宫锭巨涂之，次日倘有黑气未尽，单研蟾酥丸末撒之黄，用陀僧膏盖贴鳞，黑气自退。若患上生脓，兼贴生肌玉红膏翔及生肌等药，肌生口敛此为吉兆。内服之药，宜滋肾水，养气血，健脾安神，如阴阳二气丹润、清神散润、金液戊土丹润皆可常服。内外始终无变证，十中可保三四。若割切之后，复生黑气，渐涎过节，侵漫好肉，疼痛尤甚者，属逆。凡用刀割时，内外须用麻药河。此证亦有初起不痛者，宜雌雄霹雳火灸之，雌黄、雄黄、丁香各二钱，麝香一分，共研细末，取祈艾茸二钱，将药末搓入艾内，作丸豌豆大，安患上灸之，毋论痒痛，以肉焦为度，如毒已经走散，就红晕尽处排艾炷灸之，痛则至痒，痒则至痛，以疮红活为妙。余法同上症。
●甲疽
生足趾甲旁，左右十趾同。因割嵌指甲伤肉，或剔甲伤肉，或甲长侵肉，或穿窄小靴鞋，强行努瘀，以致甲旁焮肿破烂，时津黄水，胬肉高突，疼痛难忍，不能著衣，原繫好肉受伤，宜用盐汤洗，外敷华佗累效散芥，水乾，贴万应膏淡或白膏药潜，胬肉消尽，即愈。
●肉刺
生在脚指，形如鸡眼，故俗名鸡眼。疔根陷肉里，顶起硬凸，疼痛难行。或因缠脚，或著窄鞋远行，强力努瘀所致。宜贴加味太乙膏淡，或用紫玉簪花根捣烂涂贴，以油纸盖之。
又方：地骨皮、红花等分研细，香油调敷，上盖油纸，若日久顽硬，以利刀削薄，始涂前方，甚效。
●臭田螺
由胃经湿热下注而生。脚丫破烂，其患甚小，其痒搓之不能解，必搓至皮烂津腥臭水，觉痛时其痒方止，次日仍痒。经年不愈，极其缠绵。宜用甘草薏苡仁煎汤浸洗，嚼细茶叶涂之，趾丫乾燥者，黄连膏阙润之，日久破烂甚者，用鹅掌皮煅存性研末，香油调敷，甚效。若趾丫平常作痒，但用盐茶汤洗净，煅枯白矾末撒之。一方，黄柏炙为末，乳调涂之。又熟桐油调蜜陀僧敷。又藕煮熟捣烂涂之，如有水出，用黄丹、花蕊石粉擦。
又方：苍术、细辛、白芷、川椒、蛤粉、滑石、枯矾、海螵蛸等分为细末，撒之。
●足跟疽
生足跟外侧挛根上。由脏腑积热，汗出涉水远行，伤筋而成。初肿红紫疼痛，溃破脓水淋漓，状如兔咬。经云：兔啮，状如赤豆，至骨，急治，迟则害人，盖谓毒之深恶也。属足太阳膀胱经，穴名申脉，即阳蹻脉发源之所，又系督脉所过之路。疮口久溃不合，阳蹻脉气不能冲发，肾气由此漏泄，以致患者益虚。初起宜隔蒜片灸之，内服仙方活命饮天加牛膝、肉桂，外敷冲和膏巨。脓势将成，服黄耆内托散霜加牛膝、苡仁，溃后服益气养荣汤生，随症加味。补中益气汤生、八味地黄丸玉滋补治之，海藏云：兔啮久不收敛，用盐汤洗之，白术研末撒之，两日一易，戒劳碌即效。
●土慄
又名琉璃疽，生足跟之旁，形如枣慄壳而色黄，肿若琉璃，由行崎岖之路劳伤筋骨血脉而成。急服五香汤润及仙方活命饮天，宣通壅滞，脓熟针之，少而多水者，以陀僧膏贴之鳞，余同足跟疽。
●冷疔
生足跟底，由湿寒凝结而成。初起紫白疱，渐大如粟，疼痛彻骨，久生黑气，腐烂孔深，时流血水，初服内补十宣散来加牛膝，外敷冲和膏巨；将溃已溃，内外治法同前足跟疽。若溃久气秽，经年不敛者，宜神灯照法照之人，外敷铁粉散芥。凡遇足跟疼痛，无论男女老少总以滋肾水补气血之药为主。
●涌泉疽
生在足心涌泉穴，一名足心发，又名穿窟天蛇，俗名病穿板，属足少阴，由肾经虚损兼湿下注而成。若十四日内溃破脓稠者，为痈，尚易调治。初服仙方活命饮天，外用神灯法照之人，外敷冲和膏巨。体虚，脓生迟者服十全大补汤水，溃后服桂附地黄丸玉，余同足跟疽。若黑陷不疼，二十一日之内不溃脓者为疽，属阴败之证，难治。
●牛程[足蹇]
生于足跟及足掌皮内，顽硬肿起高埂，色黄，疼痛牵强，不能行履。由脚热著冷水，或遇寒风袭于血脉，令气滞血凝而成。法宜用盆一个，内安新砖，砖上安鸽粪，上合[竹/辶|虎]篱，以脚踏篱上，次以滚水从旁冲入蒸之，冷则再易浸渍之。或用新砖烧红捣韭菜汁泼之，将病足踏于其上荡之，早治或有消者，久则破裂，脓水津流，每日米泔水净洗，搽牛角散：松香、轻粉、水龙骨（即旧船底油石灰）、牛角尖（烧存性）　共为末，牛骨髓调搽，或猪油调亦好，俟脓水尽，四围顽皮浮起，剪之，换搽月白珍珠散火，外贴生肌玉红膏翔生肌，生肌敛口自愈。
●田螺疱
多生足掌而手掌罕见，由脾经湿热下注，外寒闭塞或因热体涉水，冷湿之气蒸郁而成。初生形如豆粒，黄疱闷胀，坚硬疼痛不能履地，连生数疱，皮厚难于自破，内相传度成片，渐次湿烂甚则足跗俱踵，寒热往来。法宜用苦参，菖蒲、野艾叶、苍术熬汤浸洗数次；次用线针，将疱挑破，放出臭水，贴加味太乙膏淡，甚者须将疱皮剪去，研石膏轻粉、水粉末撒入，贴太乙膏，每日洗换。内治，初起频服解毒泻脾汤润，更有经年不愈者系下部湿寒，常服金匮肾气丸玉甚效。
●妇女脚丫作痒
属三阳风湿下注凝结不散，故先作痒，而后湿烂，又或足底弯曲之处，痒湿亦然，宜用枯矾散：枯矾五钱、石膏煅、轻粉、黄丹各三钱，共为末，温汤洗净搽药即愈。

发无定处  ***************************
〔疔证总括〕
疔者，如丁钉之状。其形小，其根深，随处可生。由恣食厚味，积热酿成或中蛇虫及疫死牲畜之毒；或受四时疫厉之气；或触飞物传度之毒，皆令成疔。纯火之证，为害甚速，有「朝发夕死，随发随死，三五日不死，一月半月亦必死」。此系藏府之乖逆，性情之激变，节候之寒温肃杀，且中毒有浅深也，况部位形色亦有缓急，如生头顶胸背者，最急，生手足骨节间稍缓；一疔之外，别生一小疮者，名曰应候；四围赤肿而不散漫者，名曰护场；四旁多生小疮者，名曰满天星。有此者缓，无此者急。又看初起至三五日间，由白色而至青紫色，疔头溃脓，形蜂窝，内无七恶等证者为顺；若初起似疔非疔，灰色，顶陷如鱼脐、如虫斑，青紫黑疱软陷无脓，内见七恶等证者逆，此辨疔之大略也。
〔五疔形症〕
（五疔者心肝脾肺肾五藏之毒火而成也，外有红丝疔、羊毛疔、暗疔、内疔，附录于后）
●火焰疔　多生于唇口及手掌指节间。初生一点红黄小疱，痛痒麻木，甚则寒热交作，烦躁舌强，言语疏忽，此属心经毒火而成也。
●紫燕疔　多生于手足骨节及腰胁筋骨之间，初生便作紫疱，次日破流血水，串筋烂骨，甚则目红甲青，神昏邪视，睡语惊惕，此属肝经毒火而成也。
●黄鼓疔　多生腮、颧、口角眼胞上下及太阳正面之处。初生黄疱，光亮明润，四畔红色缠绕，发时便作麻痒，重则恶心呕吐，肢体木痛，寒热烦渴，倦怠食少，此属脾经毒火而成也。
●白刃疔　多生鼻孔及两手臂膊之处。初生白疱，顶硬根突，麻痒兼痛，破流脂水，易腐易陷，重则腮损咽焦，颊吐痰涎，鼻焮气急等证，此属肺经毒火而成也（治法同鼻疔）。
●黑靥疔　多生耳窍、牙缝、胸、腹、腰、肾偏僻之处。初生黑斑紫疱，毒串皮肤，渐攻肌肉，顽硬如丁，痛彻骨髓。重则手足青、紫，惊悸沉困，软陷孔深，目睛透露，此属肾经毒火而成也（治法详耳疔）。
●红丝疔　多生手掌及诸骨节间。初起形似小疮，渐发红丝，上攻手膊，令人寒热往来，甚则恶心呕吐，治迟必攻心腹，生两足者多有红丝至少腹入脐，生唇面口内者，多有红丝入喉，皆为难治，宜急治之。
●羊毛疔　初起恶寒发热，状类伤寒，但前心、后心起有红点或疹形，当视其斑点色紫赤黑者为老色，淡红者为嫩色，按法治之。
●暗疔　未发之先，腋下忽然坚肿，散漫无头，次肿阴囊睾丸突兀，状如筷头，身发寒热，筋脉拘急，肿处焮痛。
●内疔　身体先发寒热，渐次腹痛，数日之间，忽然肿起一块，状如积聚。
以上羊毛及暗内二疔，人所易忽，医者当详审外症，慎勿混作伤寒杂病，况暗内二疔尤为难辨。若初起牙关紧急者，用蟾酥丸三五粒，葱头煎汤，研化灌之，俟稍醒再治，其治法亦同前后诸法。薛立斋曰：凡人暴死者多是疔毒，急取灯遍照其身，若有小疮即是其毒，宜急灸之，并以夺命丹或蟾酥丸研化水调灌之，亦有复醒者。
〔内治要诀〕
五疗虽属五藏，要皆纯火之症。内治之法，惟在审其轻重，汗之、泻之、清之、解之、消之，数端而已。但服药必须从脉从证，脉浮数者散之，脉沉实者下之，表里俱实者，解表攻里，麻木或大痛及不痛者，宜灸之更兼攻毒，不可颠倒混施，太过、不及耳。凡疔疮初起，先宜汗之，若误用他方发汗非徒无益，反令走黄，故必用蟾酥丸黄如法取汗，汗透者再以葱酒催之，毒甚者可再进一服。凡取汗后，毒势不尽，憎寒壮热仍作者，宜服五味消毒饮余再汗之。如发热口渴，便秘，脉沉实者服黄连解毒汤余，加生大黄一钱五分，葱头五个，清之。凡证轻者，服简便方取汗，再服化疔内消散余，以消散之。凡疔溃后馀毒未解，致五心烦热者，宜服人参清神汤余清解之。凡疔疮初起，饮真麻油一锺即可无性命之忧，或真菜油亦可。
●治疔疮方　指甲五钱，仅本人指甲外将他人指甲凑足，瓦上焙于存性，研末，调老酒服，其患处出脓头将饵子拔出脓线，可保无恙。过七日，毒气攻心则难治矣。又方：菊花连根捣汁一碗，冲酒服，立愈。又方：菊花四两，甘草四钱，水煎服，渣再煎服，捣敷患处，即时消散。如遇毒重者，再服再敷。
〔失治救逆〕
凡疔失治，将欲走黄者急服疔毒复生汤余，以救逆；若已走黄，心烦闷愦者，急服七星剑汤余，覆被取汗以救之。若疔已走黄，手足冷六脉暴绝者，系毒气闭塞，元气不能宣通也，先宜蟾酥丸黄以取汗，随服木香流气饮余行气，其脉自见。凡疔生头项属三阳经，宜针忌灸。若误灸之，逼毒内攻，致烦躁谵语者，急服解毒大青汤余以救逆；凡火日生疔，误灸变逆，及误服辛热，误敷寒凉，触犯诸禁，致倒陷或走黄或攻里，皆服解毒大青汤随症加减余；凡针后出脓之时，气虚惊悸者，宜服安神散余。治疔法宜泻毒亦贵得中，若攻利太过，致阳虚发渴，虚大无力者，宜服补中益气汤生，加元参、麦冬；若发汗太过，致汗不止、热不退、疮不痛，便不通利，六脉虚浮者，此属里虚，宜服八珍汤水加蜜耆、麦冬；凡疔溃后，不宜补早，虽见真虚，只可平补，忌用温热之剂。
治疔以蟾酥丸取汗为主，如一时不得蟾酥丸，即用研细明矾三钱、葱白七根，二味共捣烂，分作七块，每块以热酒一锺送下，服完，即将衣被盖汗，如无汗再服葱头汤一锺，少顷汗出如淋，其病若失。此方不但治疔，诸恶疮皆治，初起未成脓者更效，此方即名简便方。
〔外治要诀〕
书云：「疔疮先刺血，内毒汗泻；禁灸不禁针，怕绵不怕铁」。又云：「治疔及早，汗泻母颠倒；下灸上宜针，阴阳须熟晓」。针入绵软不知痛者逆。凡疔生项以上者，三阳受毒，忌用灸法。初起，即用铍针刺入疮心四五分，挑断疔根，令出恶血，随插立马回疔丹芥，或蟾酥条，插入孔内黄，外以巴膏盖之鳞，追出脓血，疔根脱出为妙。如项以下生者三阴受毒，方可艾灸。初起即用艾灸之，以杀其势，灸之不痛，亦须针刺出血，搓蟾酥丸作条黄，插入孔内，旁肿以离宫锭巨涂之。如旁肿推之不动，用针遍刺顽硬处，令多出恶血，否则必致走黄。外涂金箍散芥。
●治疔仙方　用患者耳垢，刮手足指甲屑，和匀作丸如豆大，放茶匙内，灯上微炙，将银簪挑开疔头，纳入，外用棉纸一层，津湿覆之，痛立止。此方并治发疔、红丝疔、白刃等疔，真仙方也。又方：用水调白面稠黏，围住疮之周围，将白蜡切作薄片，放疮上以火化，再将蜡片放上又逼，至疼乃住，次日揭去面蜡，其疔自枯而愈。
●疔疮急救方　活螳螂二个，捣烂涂之神效。或将白矾研末，冲入河水，连饮数觥令吐，毒出则疮自消，苦苣茎取汁敷疔，肿消根出。
〔挑疔法〕
当疔顶刺入，须用铍针，取其尖锋平正也。内挑疔根，须用毫针或缝衣针，取具尖小便利也。凡割疔疮，要先当顶刺开十字，口上涂提疔膏河，少倾疔必发长，然后将铍针当顶刺入，以到根知痛为度，针入坚硬如铁者顺。凡挑疔根，须要挑断，先出紫黑血，再挑刺鲜血出，以知痛为止，随填入拔疔散称，上盖万应膏淡，过三四时拨去旧药，再换新药。倘药干无水，不作痛者，此挑法未断疔根也，再深挑之，不可留根，必以上药知痛，药入水流为率，至三四日后，疮顶乾燥，换贴琥珀膏羽，待疔根脱出，方另研石膏煅九钱，兑黄灵药一钱名九一丹撒之，周围常涂黄连膏阙，外盖白膏药潜生肌敛口。
若初起失治，或房劳梦遗，亏损精气，致毒内攻、走黄不住者，其疮必塌陷，急当随走黄处，按经找寻，有一芒直坚，即是疔苗，急用铁针刺出恶血，即在刺处灸艾三壮，以宣馀毒，按内治要诀随证服药。
凡患疔疮，贵乎早治，十证十全，稍迟者十全六五，失治十坏八九。若身面漫肿，神昏闷乱，乾呕烦渴，遍身起疱，不时抽搐者，俱为逆症。
凡患疔疮，忌服辛热之药，恐反助邪也。忌敷寒凉药，恐逼毒攻里也。膏药不宜早贴，惟在将溃已溃时贴之，呼脓长肉，以御风寒；初溃时，忌用生肌药，恐毒未尽，反增溃烂也；溃后亦不宜补早，生项以上者属三阳，忌艾灸，火日生疔亦忌，恐疮倒陷或走黄也。忌食椒、酒鸡、鱼、海味、鹅肉、猪首、辛辣煎炒、生冷、发物，戒气怒、房劳、诸香臭秽，病孝服，经妇僧道等项犯之必至反覆，慎之。
〔红丝疔〕
初起时，寻至红丝尽处，砭断出血，再用针将初起疮上挑破，即用蟾酥条黄插入，万应膏盖之淡。轻者只搽疔散称，内服黄连解毒汤余加生大黄一钱五分，葱头五个。
〔羊毛疔〕
初起状类伤寒，当先验其前心、后心，起有紫黑斑点，或如疹形，急用缝衣针挑破，刮出如羊毛状者，方是疔苗。前后心共挑数处，用黑豆、荞麦研粉涂之，内服五味消毒饮汗之馀，次服化疔内消散余；轻者用拔疔法芥，重者按前内治要诀服药。又一法，用明雄黄二钱，青布包扎，蘸热烧酒于前心擦之，自外圈入内，其毛即奔至后心，再于后心擦之，其羊毛俱拔出于布上，埋之，忌茶水一日。
羊毛疔救急方：初起一黑点，其迹颇微，内有长毛数根，即发寒发热，心中极不好过，其毒最易攻心，每每一晕而死。其症似伤风，若误投发散药，即无救矣，慎之。治法用铜镜放胸口扑打二三下，即有长毛二三根，随镜光而出，即痊。若一时不得铜镜，即用绍兴酒罈上泥头，用水和湿，干润相宜，成围如饭之黏滞，然后放胸口滚擦，其毛随泥滚出，倘无绍兴酒罈泥，即以黄泥亦可，后服紫花丁草一两水煎服，渣敷患处即消。
〔暗疔〕
未发而腋下先坚肿无头，次肿阴囊，睾丸突兀如筷头，令人寒热拘急，焮热疼痛。忌用针灸，先以蟾酥丸，含化令尽以冷水涑去毒涎，再用三丸嚼葱白二寸裹药，黄酒送下盖被取汗黄。汗若不出，饮热酒催之。仍无汁，系毒热滞结，急用霹雳火法，烧红大白石子，放铁杓内，杓安桶中，以醋淬石，将患处覆桶上厚衣密盖，勿令泄气，热气微，再添红石，加醋淬之，务使热气熏蒸至汗出，其毒减半，次服双解贵金丸地下之，自效。
〔内疔〕
先发寒热腹痛，数日间忽然肿起一块如积者，是也。治法同暗疔。若暗内二疔初起，牙关紧急者用蟾酥丸黄，三五粒葱头煎汤研化灌之，俟稍醒，治法亦如前法。
〔流注〕
名虽无殊，其原各异。盖人之气血，每日周身流行，自无停息。或因湿痰，或因瘀血，或因风湿，或因伤寒汗后馀毒，或因欲后受寒，稽留于肌肉之中，致令气血不行，故名流注。诸家书云，流者流行，注者住也。随处可生，初发漫肿无头，皮色不变，凝结日久，微热渐痛，透红一点，方是脓熟，即宜用针开破。如脓色黏白者，属湿痰所化；脓色黏黄者，属瘀血所化；脓稀色白如豆汁者，属风湿所化；脓色或黄或白，清稀臭秽者，属汗后馀邪所化。以上四证，发在肉厚处，易愈；发在骨节及筋骨空软处，难痊。至若淫欲受寒化成者，脓色稀白而腥，其中有猪脂水油之状，此为败浆脓也，诸书虽有治法，终成败证。大法：初起湿痰所中者，木香流气饮余渗湿导痰；产后瘀血所中者，通经导滞汤成通利之；跌扑伤损，瘀血所中者，宜散瘀葛根汤成疏解之；风湿所中者，先服万灵丹元，次服五积散黄加附子温散之；汗后馀邪发肿者，人参败毒散（即荆防败毒散减去荆防加人参）散之天，房欲后外寒侵袭，初宜五积散加附子黄，次服附子八物汤成温之。又有室女孀妇郁怒伤肝，思虑伤脾而成者，多服归脾汤加酒炒香附、青皮丽以散之，此皆流注初起将成之法，一服至三四服皆可，外俱用乌龙膏阙或冲和膏巨敷之。皮肉不热者，雷火神针始针之，轻者即消，重者其势必溃。将溃时，俱宜服托里透脓汤霜，已溃俱服人参养荣汤生。若日久不敛，精神怯少，脓水淋漓，渐成漏证者，宜服先天大造丸玉。溃后治法，按膏药灵丹方选用。
〔瘿瘤〕
发于皮肤血肉筋骨之处，瘿者如缨络之状，瘤者随气留住，故有是名也。瘿症属阳，色红而高突，皮宽不急，蒂小而下垂。瘤症属阴，色白而漫肿，皮嫩光亮，顶小而根大。瘿多生于两颐肩项，瘤则随处生之。皆外因六邪，荣卫气血凝郁内七情，忧思恚怒，湿痰瘀滞，山岚水气而成。皆不痛痒，皆不宜割，只有粉瘤、发瘤、蝨瘤为可破耳。
瘿有五种：肉色不变者为肉瘿；筋脉现露者为筋瘿；赤脉交络者为血瘿；随喜怒消长者为气瘿；坚硬推之不移者为石瘿。五瘿皆不可破，破则多致伤生。瘤有六种：坚硬色紫，累累青筋盘曲如蚯蚓状者，名筋瘤，又名石瘤；微紫微红，软硬间杂，皮肤中隐隐若红丝纠缠，时时牵痛，误触破之，血流不止者，名血瘤；或软如绵，或硬如馒，皮色如常，不宽不紧，始终只似覆肝者，名肉瘤；软而不坚，皮色如常，随喜怒消长，无寒无热者，名气瘤；日久化脓流出，名脓瘤也；形色紫黑，坚硬如石，疙瘩叠起，推之不移，昂昂坚贴于骨者，名骨瘤；软而不硬，皮色淡红者，名脂瘤，即粉瘤也。六瘤之形色如此。瘿瘤名症虽多，大法总按五藏分施治。
心主血，暴戾太甚则火旺，逼血沸腾，覆被外邪所搏，致生血瘿、血瘤。宜养血凉血，抑火滋阴，安心神，调血脉。常服芩连二母丸成。
肝统筋，怒气伤肝，则火盛血燥，筋失所养，致生筋瘿、筋瘤。宜清肝解郁，养血舒筋。常服清肝芦荟丸成。
脾主肌肉，郁结伤脾，肌肉浇薄，土气不行，逆于肉里，致生肉瘿、肉瘤。宜理脾宽中，疏通戊土，开郁行痰，调理饮食。主以归脾丸丽加香附、乌药、贝母、合欢树根皮，研细末，面糊小丸，常服自效。
肺主气，劳伤元气，腠里不固，外寒搏之，致生气瘿、气瘤。宜清肺气，调经脉，理劳伤，和营卫。宜服通气散坚丸成。
肾主骨，恣欲伤肾，肾火郁遏，骨无荣养，致生石瘿、骨瘤。石瘿海藻玉壶汤主之成；骨瘤尤宜补肾散坚，行瘀利窍，调元肾气丸成主之。
以上瘿瘤诸证，只宜照法服药，缓缓消磨，自然缩小。若久而脓血崩溃，渗漏不已者，皆为逆证。不可轻用刀针决破，以致出血不止，立见危殆。
外治之法，只可敷冲和膏巨，或贴万应膏淡、化坚膏羽，及去腐生肌方药。调治得法，或可全愈。倘误用刀针割之刺之，危矣。惟粉瘤可破。
●粉瘤　多生耳项前后，亦有生于下体者。其色粉红，全系痰凝气结而成。治宜铍针破去脂粉，以白降丹翔面糊搓作捻子数条，插入数次，将内膜化尽，再贴生肌玉红膏翔，自愈。
●发瘤　多生耳后发下寸许，软小高尖，刺开粉发齐出。外治法同粉瘤。
●蝨瘤　内痒彻骨，刺开出蝨无数，待一极大蝨出，诸蝨方尽。治同粉瘤。
●黑砂瘤　多生臀腿间，肿突大小不一，以手摄起内有黑色即是，刺开放出黑砂有声，软硬不一，后用药同粉瘤。
●又有虫瘤　每生胁下，亦忌针割，但本忧思化成，服药多不见效。
●肘后治瘿方　凡项下卒结囊，欲成瘿者，用海藻一斤，洗去硷，浸酒饮之。不可间断，须要时时饮二三杯，有酒气方妙。
●神效开结散　消瘿块甚效。
橘红（四两），沉香、木香（各二钱），珍珠（四十九粒），入砂罐内以盐泥封固，同煅赤。取出，去火毒，用猪靥子肉四十九枚（系豚猪生项间如枣子者），共为末，每服一钱，临卧酒调，徐徐嚥下。患大者三五服，小者一剂可愈。切忌酸硷、油腻、滞气之物，须用除日于净室修合。
●生地黄丸　治师尼寡妇室女，乍寒乍热而患疮疡及项间结核，肝脉弦长而出鱼际，外无寒邪、内多郁火者，宜此治之。
生地（一两酒洗杵膏），秦艽、黄芩、硬柴胡（各五钱），赤芍药（一两），上为末，入地黄膏加炼蜜为丸，桐子大。每服三五十丸，乌梅汤日进二服，甚效。
●昆布丸　治项下结囊欲成瘿者。
昆布（酒洗）、海藻（酒洗）　各等分，上为末，炼蜜丸弹子大，含化咽之。
●玉壶散　治三种毒瘿。
海带、昆布、雷丸（各一两），广荗、青盐（各五钱），上为细末，老米饮为丸桐子大，不拘时噙化四五丸。
●海藻散坚丸　治肝经瘿瘤。
海藻、昆布、龙胆草（酒拌炒焦，各二两），小麦（醋煮炒乾，四两），上为末，炼蜜丸桐子大。每服二三十丸，临卧白汤下或噙化咽之亦好。凡患瘰疬服调治之药不应，宜佐以此方（一方有柴胡二两）。
〔多骨疽〕
一名剩骨，一名朽骨，今人诡名曰箭。无论老少皆生，多在腮齶、牙床、眼胞、颏下、手足腿、膊等处。有因肾虚之人，生疮久溃，肿硬不退，口不收敛，外被寒邪袭入，内无脓毒凝结，借人之气血，化成多骨。宜循序施治，甚者方用手法取之。又有初生落草，身肉之中，按之有如脆骨，由胎元受之，精血交错而成，迨其人长大后必于脆骨所生之处突然发肿生疽，及溃破后，多骨脱出其口方收，有多骨出之不休者，名曰骨胀，难愈。
以上二因，治法皆同，俱宜隔附子饼艾灸，以宣寒凝，令骨速脱。盖骨属肾，遇寒则凝，故从热治也。若朽骨内含或出臭脓或出涎泡．宜撒黄灵药龙，盖贴陀僧膏鳞，令朽骨出尽，其口始敛。亦有朽骨在内，不自脱出者，当先服人参养荣汤生数剂，方施手法，用扁针拨开疮口将小钳正对朽骨，轻轻取尽，随撒白降丹翔，上贴生肌玉红膏翔以收功。若胎元结成者，禀赋身虚，不可强取多骨，候自破则取之，或只用药拔之可也。
〔结核〕
生于皮里膜外，结如果核，坚而不痛，随处可生，由风火气郁结聚而成。初发，令人寒热往来，脉浮有表者，荆防败毒散天解之；表既解，即服连翘消毒饮宇；若湿痰气郁凝结者，宜行气化痰以五香流气饮藏，兼服千金指迷丸成，辛散之药治之其核自消；若误投苦寒，必至溃破。或服药而反甚者，其势将溃，不可强消以耗其气，宜用透脓散为以托之。溃而不愈者气血两虚，宜用补中益气汤或益气养荣汤生平补之，外治按生肌方药。
〔痼发〕
由体虚之人感受天地不正之厉气而生，非由内作也。多生于手足掌心，或腰腿臀下伸缩动处。疼如痛风而兼漫肿无头，其色淡红，憎寒发热，四肢沉重，烦躁作渴，初起服万灵丹元汗之；解表肿仍不消必欲作脓也，即服托里消毒散为托之，兼琥珀蜡矾丸为间服；已溃宜补养。初肿敷冲和膏巨，溃后按生肌药方。
〔瘭疽〕
一名蛇瘴，川广烟瘴地面有之。随处可生，初起红点，次变黑色，其形小者如粟豆，大者如梅李，疼痛应心不止。溃破脓如豆汁，今日拭净，次日脓汁复满，愈而复发，日久腐烂筋骨。初起服万灵丹元汗之，次服黄连消毒饮元清之，溃后脾虚食少作呕者，服补中益气汤加麦冬、黄连生。外治初起寒热交作，即贴蟾酥饼黄，红肿游走不定者，频涂离宫锭巨兼用神灯照法人照之。一法，初起服黍米寸金丹地，或服夺命丹列，余治同。
〔乌白癞〕
二证俱由恶风侵袭皮肤血分之间，火郁耗血及犯触忌害而成。乌癞初起，皮毛变黑，发若瘾疹，痒若虫行，手足顽麻，针刺不痛，目视物若垂丝，心常惊而妄语，凡饮食语言之时，开口则出气而鸣。宜常服蝟皮丸藏以消化之，外搽大黑神膏姜。白癞初起，皮色渐变白斑，语声嘶嗄，目视不明，四肢顽疼，身体大热，心常懊恼，手脚缓纵，背膂拘急，肉如针刺，鼻生息肉，瞳生白沫。宜服白花蛇散岁，外擦斑蝥膏姜；若便秘燥甚宜先服醉仙散岁，久服通天再造散岁。二证俱常饮苦参酒岁，禁一切发物，可愈。
〔大麻风〕
古名疬风，发在遍身，初起麻木，次起白屑，皮兼红斑，蔓延如癜，形若蛇皮，脱落成片，甚则鼻柱倒坏，发眉交脱。由毒风客于血脉不去而成。一因风土所生，如烟瘴地面毒疬频仍，体虚之人，感受而生，故中国少有此症。一因传染，如遇生麻风人，不自谨避，或粪坑、路店、器物不洁，以致递相传染。一因自不调摄，洗浴乘凉希图快意，或露卧当风，贪眠湿地，致毒风侵袭。其因虽有三，但当随症辨其顺逆，如始发之时，自上而下者顺，自下而上者逆；渐来可治，顿发难医。至风毒入里，化生为虫，虫蚀五藏则形有五损：肺受病先落眉毛；肝受病面起紫疱；肾受病脚底先穿；脾受病偏身如癣；心受病先损其目。此为险证，尚可调治。又有五死症：如麻木不仁，皮死也；割切不痛，肉死也；溃烂无脓，血死也；手足脱落，筋死也；鼻梁崩塌，眼絃断裂，唇翻声哑，骨死也。五死见一即为败恶不治之候。
●内治法　初起即服万灵丹元汗之，次服神应消风散、追风散、磨风丸岁，次第服之，但得渐减为幸。若牙龈出血，用黄连、贯众等分，煎汤漱之，如遇损败之证在上部，则服醉仙散岁，在下部则服通天再造散岁；若鼻梁塌坏，体尚强者，即服换肌散律，体虚但服补气泻荣汤律，加研细胡桐泪一分，炒水蛭虫、虻虫、桃仁各三枚，麝香五釐，取末调入汤内，再煎，饭后服之。常服何首乌酒律可愈。外治法，无论科均搽类聚祛风散并熏洗方法姜，愈后，常服药酒岁。若能清心寡慾，戒口早治或有可生，若口味不能清淡，色欲不能断绝，愈后再发，终于不救。
〔杨梅疮〕
一名广疮，因其毒出自岭南也。一名时疮，以时气乖变、邪气凑袭之故也。一名棉花疮，因其缠绵不已也。一名天疱疮，因其夹湿而生白疱也。一名翻花杨梅，因窝粒破烂，皮肉突于外，如黄腊色也。有形如赤豆，嵌在肉内坚硬如铁，名杨梅痘；有形如风疹，时时作痒，名杨梅疹；有先起红晕，次发斑点，名杨梅斑；有叠起红圈，大小一二三相套，色红作痒，因食秽毒之物，入大肠而发，名杨梅圈；其名形虽异，总不出气化、精化二因。
●气化　传染而成，其毒稍轻。或遇生此疮之人，鼻闻其气，或共器物寝食，或登圊便溺，受梅毒不洁之气，脾肺受毒，故先从上部见之。皮肤作痒，筋骨微疼，其形小而且干，初起毒尚在表，未经入里，稍有萌动，急服透骨搜风散汗之律，元气实者杨梅一剂散律汗之，自愈。若初起失治，日久成功者，按结毒门，循其次序，分别治之。
●精化　欲染而成，其毒最重。由荒淫不谨，交媾不洁，精泄时，毒气乘肝肾之虚而入于里。此为欲染，先从下部见之，筋骨多痛，或小水涩淋，疮形大而且坚，初起毒即在里，深伏骨髓，未透肌肤，当服九龙丹秋以泻骨中之毒，甚者二服，降下毒物，土深压之，勿令传染。行泻之后，体实者多服升麻解毒汤津，随症加味，体虚者多服归灵内托散律，服至筋骨不疼，疮色淡白，内毒已解，再用金蝉脱壳酒一料吕，扫除馀毒，以绝其源，服药之时，每日用苡仁、麦冬各一两，土茯苓二两（白色者佳）煎汤，常当茶饮。忌啜茶及牛、羊、鹅、面等发物，自愈。若初起失治按后结毒门治法。
杨梅疮附法　凡杨梅溃烂，浸淫成片，脓臭作痛者，频撒鹅黄散奈；凡杨梅遍身如癞，服马齿苋膏取汁，捣膏频涂之，最效阙；凡前阴等处，患生杨梅红肿溃痛者，用疳疮方奈，频洗之；凡杨梅初发，服表药时恐上攻头面者，预服护面散吕，或疮势已发于面，愈后斑痕不退者，频搽翠云散奈，自退；凡杨梅发时，家中男妇及侍从之人，每日服护从丸吕可免传染。凡杨梅初起，头目不痛，筋骨不疼，小水通利，疮形碎小，头面稀少，口角无疮，穀道清楚，胸背独多者，顺而易治；若先发下疳，次生便毒鱼口，再觉筋骨疼痛，而梅疮随发色紫坚硬，手足多生，形如汤泼，突起泡者，险而难治。
总之始终调治得法，禁一切发物，及房劳等件，轻者半年，重者一载，始护全愈。若患者不遵正法医治，只求速效，强服轻粉、水银、白粉霜劫药，妄用熏搽哈吸劫方，虽图快意于一时，以致馀毒含藏骨髓，复为倒发结毒。轻则累及妻子，甚则腐烂损形，不可不慎。近日医者，有以三仙丹饭糊作丸者服之，破口流涎。又有以三仙丹一钱，兑白降丹一钱者，作丸服之，虽不破口流涎，难免结毒之害，戒之慎之。是集专用正法，举凡劫剂等法，一概不录。
〔杨梅结毒〕
因梅疮方炽时，希图速效，强取劫药，妄用劫方，一时侥倖而愈，毒藏骨髓关窍中，后乘经虚起而外攻，故又名结毒倒发，初起筋骨疼痛，随处结肿，皮色如常，及将烂时色方红紫，腐臭不堪，甚则脑顶塌陷，腮唇鼻梁损坏，穿喉蚀目，手足拘挛等患，终成痼疾，医者当循其次等，分别治之。
●内治法　初起，结肿，筋骨疼痛时，宜服搜风解毒汤吕，轻者可消；若遍身臭秽而兼筋骨疼痛，气质实毒甚者，服化毒散吕数剂，毒虽盛而形气衰者，猪胰子汤吕主之。若结毒肿块，经年不消，服西圣复煎丸吕，敷冲和膏巨。若毒攻口鼻内者，服五宝散秋，吹搽冰硼散称。若日久鼻烂损坏，服紫金丸调，外搽青蛤散称。若咽喉腐烂臭蚀，服不二散调，吹结毒灵药师。若毒攻巅顶，头痛如破者，服天麻丸调，频吸碧云散珠。若鼻窍闭塞不通，宜吹通鼻散菜，令出黄水自通。凡结毒筋骨疼痛，朝轻夜重，喜热手按揉者，系犯寒凉，宜先温散，方对照法施治，当服铅回散调数帖。凡结毒瘫痪，骨疼不能动履及杨梅初起形气虚者，皆可常服正宗新方吕。若溃烂臭秽，常服土茯苓汤吕以当茶饮。
●外治法　结毒溃烂洗以甘草黑豆汤阙，初溃臭秽用猪胆汁调鹅黄散奈，频涂之；臭烂日久不得敛者，宜贴紫金膏重，兼撒结毒灵药师。总之壮实者以解毒为主，虚弱者以兼补为法。以上之症，各随次第，如法调治。重者一年，轻者半载，自然可痊。慎勿妄求速效，以自贻误也。
〔赤白游风〕
发于肌肤，游走无定，起如云片，浮肿焮热，痛痒相兼，高累如粟，由脾肺燥热而兼表虚，腠理不密，风邪袭入，怫郁日久，与热相搏，则燥热益盛而成。滞在血分则发赤色，滞在气分则发白色。初俱宜荆防败毒散天疏解之。赤者次服四物消风散调，白者次服补中益气汤生加生首乌、殭蚕、蝉蜕、防风、芥穗，治之自愈。初起游走太速者，用磁针砭去恶血，切猪肉片贴之；游走缓者以真君妙贴散号，鸡子清调敷。其看顺逆之法与丹毒参考。忌鱼、腥、鸡、鹅、动风燥血之物，犯则难愈。
〔紫白癜风〕
俗名汗斑，有紫白二种，紫因血滞，白因气滞。总由热体贪凉，风邪湿气侵入毛孔与气血，凝滞毛窍，闭塞而成。多生面项，斑点游走，蔓延成片，初不痛痒，久之微痒。初起俱服万灵丹汗之元，次服胡麻丸调清散之，外用密陀僧散姜擦患处，令出汗，风湿自解。又方，煨热生姜切片蘸铁线粉，频擦之亦效。忌鱼腥、煎炒、火酒、动风发物。一方，用胡椒、硫黄、陀僧等分研末，生姜片蘸擦之甚效。又方，治紫癜醋磨知母擦之，日三次，效。
治紫白癜风　雄黄、朱砂等，入茄蒂内捣融，搽患处。白癜而蛇蜕同擦更妙，三日即愈。
〔紫白癜〕
用茄蒂蘸硫黄末擦之，取能散血。紫用紫茄，白用白茄。
〔白驳风〕
自面及颈项肉色忽然变白，状类斑点，并不痒痛，由风邪相搏于皮肤，致令气血失和。施治宜早，若因循日久，甚者延及偏身，初服浮萍丸一料调，次服苍耳膏调。如法调治。外以穿山甲片先刮患处至燥痛，取鳗鲡鱼脂（俗名白鳝）日三涂之，或研桂心、牡蛎等分为末，油调频涂之。又方，取树孔中水温洗之。
〔疬疡风〕
发于皮肤，多生颈项胸腋，其色紫白，点点相连，亦无痒疼，较白驳形圆，不延蔓开大。由风热郁于皮肤，居久不散而成。初终服乌蛇散调，外用羊蹄草根共硫黄块蘸醋磨锈铁刀上，取汁日涂二三次效。
〔丹毒〕
孙真人云：丹毒一名天火，肉中忽有赤色如丹涂之状，其大如掌，甚者遍身，有痒有痛而无定处。丹名虽多，其理则一也。有形如鸡冠者，名鸡冠丹；有皮涩起如麻豆粒者，名茱萸丹；亦有遍身起疱，遇水湿搏之透露黄色，恍如有水在皮中，则名水丹。此虽小疾，能令人死，须当速治，不可忽也。诸书谓色赤者为赤游丹，色白者为水丹，小儿多生之。但有干、湿、痒、痛之殊，有夹湿、夹风、夹寒之别，总属心火三焦风邪而成。如色赤而干，发热作痒，形如云片者，即名赤游丹，属血分有火而兼受风也。毒盛者服蓝叶散阳，轻者服导赤散日加独活、薄荷叶、条芩、元参，甚者用磁锋砭去恶血，切猪、羊肉片贴之，干则再换，色重不散敷柏叶散奈。如初起白斑，渐透黄色光亮，胀坠破流黄水，湿烂多痛者，名水丹，多生腿膝间，属脾肺有热而夹湿也。宜服防己散阳，外用如意金黄散号葱计调敷，或研油菜叶末，靛汁调涂。亦有起白癍，无热无痛，游走不定者，由火毒未发，肌肤外受寒郁，名为冷瘼，宜服乌药顺气散阳，外涂冲和膏巨，或常擦生姜。诸丹本于火邪，其势暴速，自胸腹走散四肢者顺，自四肢至胸腹者逆。
孙思邈曰：捣芸薹（即油菜）贴丹毒，随手即消，其效如神。
〔粟疮〕
凡诸疮作痒，皆属心火。火邪内郁，表虚之人感受风邪，袭入皮肤，风遇火化作痒，致起粟粒，痒而色红，搔之愈痒，久而不瘥，亦能消耗血液，肤如蛇皮。初服防风通圣散黄加枳壳、蝉蜕；日久血燥，遇晚更痒，夜不得寐者，宜服消风散黄，外敷二味拔毒散巨；若年深月久，肤如蛇皮者，宜常服皂角苦参丸阳，外擦摩风膏，润肌膏阙，或用猪脂油二两、苦杏仁一两，捣泥，抹之效。
〔疥疮〕
有于、湿、虫、砂、脓之分，形有五种，总由各经蕴毒，日久生火，兼受风湿化生斯疾，或传染而生。凡疥先从手丫生起，绕遍周身，瘙痒无度，虽属有馀之症，体虚之人亦多生之。古以便秘为实，便利为虚，然亦有虚而便燥者，如风秘则便燥；血分枯燥，则便涩，不可为准。要在脉息之有力无力，疮形之色重色淡辨之。初起，脉息有力，色童便秘者，俱服防风通圣散两解之黄；若脉息无力，色淡便利者，俱服荆防败毒散表散之天，至形势已定，则无论虚实，当分别治之。
●乾疥　由肺经燥盛而生，皮枯而起白屑，搔痒无度。主以消风散黄，外搽绣球丸姜。
●湿疥　由脾土湿盛而生，臖肿作痛，破流黄水，甚流黑汁，常服苍术膏，切苍术片三斤，入砂锅内，水煮乾则加水，熬至术无味，方滤去渣，取汁入小锅中，慢火熬成膏，另加生蜜三两，入内搅匀，每挑一二匙，滚汤冲化，日三服，频搽臭灵丹姜。
●虫疥　由肝经风盛而生，疱色微青，瘙痒彻骨，挠不知疼，宜服芦荟丸日，频搽经效方姜。
●砂疥　由心血凝滞而成，形如细砂，焮赤痒痛，抓之有水，常服犀角饮子阳，初搽一扫光姜，溃后撒石珍散海。
●脓窠疥　由肾经湿热者，形如豆粒，脓清淡白，便利，作痒，常服秦艽丸阳，日久血燥，再服当归饮阳，常搽黄连膏阙。亦有脾经湿盛而生脓窠疥者，但顶含稠脓、痛痒相兼为异，治法相同，或照湿疥治或外敷如意金黄散号。凡疥生上体多者偏风热盛，下体多者偏风湿盛，肥人多风湿，瘦人多血热，详辨治之。
●治脓窠疥　麻黄（二两）　木鳖子（一个）　蜂房（半个）　大风子肉（不要油者，六七钱）　斑蝥（三个），外用猪板油（三两）　将麻黄切寸断，同木鳖子、斑蝥、蜂房入油中熬，以麻黄成炭为度，将油滤去渣，捣大风子肉成泥，入油内搅匀，搽于患处，二日大发，三日渐消，五日全愈。
●遍身风痒疮疥　大风子（七个）　杏仁（七粒）　樟脑　枯矾　水银（各等分）　麝香（少许）　共研细末，蜜和为丸，滚擦之。腊黎疥癞，用轻粉搽之。　又方　蛇床子（一两）　苦参（一两）　芜荑（一两）　雄黄（五钱）　川椒（炒出汗五钱）　大风子肉（五钱）　硫黄（五钱）　枯矾（一两二钱）　轻粉（一两）　樟脑（二两）　共为细末，猪油调搽。洗药方：松树颠　槐树节　柳枝尖　苦楝皮　同煎水洗之，甚效。　搽药方　樟脑（三钱）　白芷尾（三钱）　水银（三钱）　硫黄（三钱）　白矾（三钱）　花椒（三钱）　胡椒（三钱）　石膏（三钱）　共研细末，麻油调搽，立效。又方，麻油煮鲫鱼捣烂搽之，立愈。
〔癣〕
有六种　一曰乾癣，搔痒则起白屑，索然凋彤枯；二曰湿癣，搔痒则出黏汁，浸淫如虫行；三曰风癣，即年久不愈之顽癣也，搔则顽癣不知痛痒；四曰牛皮癣，状如牛领之皮，厚而且坚；五曰松皮癣，状如苍松之皮，红白斑点相连，时时作痒；六曰刀癣，轮廓全无，纵横不定。六癣皆由风热湿邪侵袭皮肤，郁久风盛，则化为虫，是以搔痒无休也，总以杀虫渗湿消毒之药从外治之，轻者用搽癣三方海，重者搽必效散海，一扫光姜。亦有脾肺风湿过盛，而兼肿痛者，内服散风苦参丸阳解散风湿，其肿痛即消。又有面上风癣，发于春月，初起㾦癗，时痛时痒，或渐成细疮，又名吹毛癣即俗所谓桃花癣也，多生妇女小儿头面之上，由肺胃风热随阳气上升而成。宜服疏风清热饮阳，外用消风玉容散海，每日搽洗自效。
治癣发颈间，用芦荟同甘草研匀，醋调敷，或用轻粉擦之；治顽癣，真柏油四两、黄蜡一两、公猪胆一个、斑蝥三钱、川椒去目并闭口者三钱。先将川椒、斑蝥二味研末，次将柏油入锅内熬极熟，然后将蜡入油内溶化，再将猪胆汁倾入，即离火将斑蝥、川椒末拌入搅匀，放凉水盆上浸去火毒，听用，神效。治牛皮癣，皮铺内熏牛皮的烟煤二两，研末清油调糊，先用穿山甲略刨破，以药敷之。又方：黄蜂窝一个，内有蜂子者佳，明矾研细末，填满蜂窝内，以微火煅之，俟窝内矾滚透，窝亦成灰，研细末，香油调搽。治诸癣陈年不愈者，木槿皮不拘多少，煎浓汁时蘸抹患处，干则再抹。治癣妙方，皂矾不拘多少，炒极干为末，猪胆调敷，又芦荟同甘草研匀敷效。
〔黄水疮〕
初如粟米，痒而兼痛，破流黄水，浸淫成片，随处可生。由脾胃湿热，外受风邪相搏而成。宜服升麻消毒饮云，热甚者常涂青蛤散珠：湿盛者常搽碧玉散称；痂厚者用油润之，切忌水洗。
治黄水疮　青黛　殭蚕　轻粉　蛤粉　黄柏　滑石　浮水石　寒水石膏　甘草　白芷梢（各一钱）　共研末，麻油同猪胆汁调搽。
〔瘴疽〕
生在筋骨，因受山岚瘴气，伏藏筋骨之间，年月久远，令人痛附筋骨，始发黑色，顽如木石，其毒附著筋骨，重按方知痛处，五七日后，毒势涌出，疮形浮肿，次变青色，如拳打伤之状，寒战似疟，头颤口偏，手足厥逆，黑睛紧小。初起外现黑色时，急用磁锋砭出恶血，随服不换金正气散阳，加羚羊角以泄邪毒，外涂回阳玉龙膏巨。日久，服神功内托散为，将溃服千金内托汤金，溃后宜补养生肌，按方选用。此症脓熟，溃出黄白脓者顺，出黑汁者险。
〔暑令疡毒小疖〕
系暑令受热所生。初发背心，肌肤红晕，次生肿痛，发热无时，兼头目晕眩，口苦舌乾，心烦尿赤，肢体倦怠，初宜服荆防败毒散天加藿香、黄连、石膏，次服清热消风散地；初涂二味拔毒散巨，溃后敷如意金黄散号。
〔产后痈疽〕
妇人产后气血经络俱虚，或因七情所伤，或因六淫所感，与瘀血相稽而成，最属险候，法宜大补，扶助根本，兼活瘀生新为要。其痈疽且当从末治，初服生化汤云，随证加减以消毒，其次，夹有表邪者服清魂散云，若里热秘结，当服回生丹云；势欲溃脓者，服千金内托汤金，迟则恐毒内陷药，味宜和平纯善，最忌汗下峻剂。余按汇方选用。
〔血风疮〕
由肝脾二经湿热，外受风邪，袭于皮肤，郁于肺经，致遍身生疮，形如粟米，搔痒无度，抓破时津脂水，浸淫成片，令人烦躁口渴，其痒日轻夜甚，初宜多服消风散黄，外敷雄黄解毒散海。若日久风邪袭在肌肤，则耗血生火，搔痒倍增，夜不得寐，挠破津血，心烦便燥，咽乾不渴，此属火燥血短，宜服地黄饮云，外擦黄连膏、润肌膏，合而用之阙悉效，忌椒酒鸡鹅动风发物。
〔翻花疮〕
因生疮溃后胬肉白疮品突出，其形如菌、头大蒂小，愈胬愈翻，虽不大痛，误有触损，流血不住，久则亏虚，总由肝虚怒气血燥而成。宜服逍遥散丽，外用乌梅煅灰，轻粉各等分，研末撒之，或马齿苋煅灰，猪油调敷俱效。
〔㾦癗〕
俗名鬼饭疙瘩，由汗出受风，或露卧乘凉，风邪多中，表虚之人每易患此。初起皮肤作痒，次发扁疙瘩形如豆瓣，堆累成片，红宜宣重，如日间痒甚，宜服秦艽牛蒡汤云，夜间痒甚，宜服当归饮子阳，外用火酒浸百部草，绞取浓汁，以青布蘸酒频擦之，避风凉，禁发物，自效。
〔浸淫疮〕
经云：岁火太过，甚则身热肌肤胃浸淫。仲景云：从口流向四肢者顺，从四肢流入口者逆。初生如疥，搔痒无时，蔓延不止，抓溃黄水浸淫成片，由心火脾淫受风而成。初服升麻消毒饮云，加苍术、川黄连。抓破津血者，服消风散黄，俱外搽青蛤散称即愈。若脉迟不食，黄水不止，此属脾败不治之证。
〔火赤天疱〕
由心火妄动，或感酷暑时临，火邪入肺，伏结而成，初起，小如芡实，大如棋子，燎浆水疱，色赤者为火赤疮，顶白根赤，名天疱疮，俱延及遍身，焮热疼痛，未破不坚，破流毒水，津烂不臭，治法：上体多生者属风热盛，频服解毒泻心汤云；下体多生者，属湿热盛，频服清脾除湿饮云。初起未破，外搽如意金黄散号；已破流水，外撒石珍散海清其湿热，破烂自干。多煎甘草汤洗净疮痂，方好上药。
〔白疕疮〕
俗名蛇蝨，生遍身皮肤，形如疹疥，色白而痒，搔起白皮，由风邪客于皮肤，血燥不能荣养而成，初服防风通圣散黄两解之，汗下后，常服搜风顺气丸云，外用猪脂、苦杏仁等分，共捣成膏，绢包擦之，重者洗以海艾汤罔，常搽一扫光姜俱效。
〔漆疮〕
由人之腠理不密，感漆辛热之毒而生，初发，面痒而肿，抓之渐似瘾疹，色红，遍传肢体，焮痛皮破，烂斑流水，甚者寒热交作。宜捣韭菜汁，调三白散涂之海，内服化斑解毒汤腾，忌浴热水，戒油腻厚味、发物，或用神麴研为末，生蟹黄调涂患处，或捣萝卜汁、马齿苋汁频涂，俱效。胃气实者，内服黄连解毒汤，胃气弱者以漆毒侵犯中气致虚，多有作呕，不能饮食者，宜用四君加砂仁、藿香、酒芍之类。
〔血疳〕
发在遍身，形如紫疥，其色红紫，痛痒无常，由风热闭塞腠理，血燥多热而成。宜服消风散黄，常搽经效方姜自效。
〔风疳〕
由风湿客于穀道而成，形如风癣，作痒，破流黄水，浸淫遍体，痒而微痛，宜搽如圣膏海，内服消风散黄自愈。
〔猫眼疮〕
一名寒疮，先生面部，次延遍身，初起，形如猫眼，光彩闪烁射人。无脓无血，但痛痒不常，久则近胫近彩，由脾经久郁湿热，忽被外寒凝结而成，宜服清肌渗湿汤腾，外敷真君妙贴散号，兼多食鸡、鱼、蒜、韭，忌食鲇鱼、蟹、虾，自愈。其多食鱼腥发物，以宣发内毒故也。
〔鱼脊疮〕
多生筋骨之间，初起白疱，渐长渐凸，状如鱼脊，发胀缓慢，只在皮肤，坚凝臖痛，破津黄水，正脓生迟，由阳气虚寒之人，复感湿热结滞而成。治法无论已破未破，俱隔蒜片灸之，以宣通阳气，外用真君妙贴散号香油调敷。内宜多服内补十宣散来，溃得稠脓色鲜者顺，若灸之不应，色暗腐烂出臭水者逆，溃后宜服十全大补汤水，余法按汇方选用。
〔骨痿疮〕
初生形发粟豆，色红渐大，如梅如李，疼痛不止，坚肿不溃，内不生脓，日久延及遍身，由骨中火毒结成。内外治法，与疔疮参考施治。
〔血痣〕
由肝经怒火郁血搏结而成，初起红粟，渐大如豆，焮赤光亮，触破时流鲜血，当急止之，用花蕊石散撒之火；血已止，随上冰螺散李，枯去本痣，撒月白珍珠散火，上贴太乙膏淡，生皮即愈。若血出甚者，服凉血地黄汤腾，数剂后主以逍遥散丽，随症加味，禁厚味发物，自愈。
〔血箭〕
由心肺火盛，逼血从毛孔中射出如箭，宜服凉血地黄汤腾，外用桃花散火，凉水调敷，或磨金墨，醋调，凉涂，或研锅烟涂之，即止。
〔血壅　血渍〕
附录：夏子益奇效方　一人遍身忽然肉出如锥，痒而且痛，不能饮食者，名曰血壅，不速治，必溃脓血，当以赤皮葱烧灰，滚汤泡浸，乘热淋洗，内饮豆豉汤，数次自安，凡忽然生肉刺者仿此，一人目中白珠浑赤，毛发直竖。硬如铁条，能饮食而不语如醉者，名曰血溃，研五灵脂末，滚汤调二钱，数服自愈。一人旧有一痣，偶抓破，血出一线，七日不止，研五灵脂末频涂之，方止。身上无故一孔出血，用猪囟肉一块贴之即止。
〔朘痛〕
由暴寒侵袭肌肤之中，寒郁不行，偶犯衣触，或以手捺，疼痛连心，似乎无皮之状，法宜胡椒四钱，入酒壶内，烧酒四两，烫热，以软绵蘸酒溻熨痛处，即效。或内服五积散黄。缩肉为朘音先。
〔痛风〕
凡手足或身上忽然一块肿痛，或走移他处，其色焮红，不起圆晕，参差凸起，按之滚热者，服羌活、独活、防风、秦艽、桂枝、川芎、五加皮、威灵仙，姜葱引。在下部加牛膝、苡仁；在手背者加姜黄。外用绢包热盐熨之。
〔冷木风〕
凡脚背、足趾、足跟等处忽然一块作痛，不红不热者，煅红窑砖一口，安放桶内，将酒醋淬湿，以痛处悬放桶口，上盖衣被，令热气蒸透，数次自愈。
〔疮口误入毒水〕
凡疮口未敛，不自谨慎，误入皂角、驴马汗溺、一切污秽毒水，或竹木芒刺，著人疮内，焮肿疼痛至骨者，先以温茶洗疮拭乾，再用金蝉散海，煅炼妥协撒入疮内，外以加味太乙膏淡盖之，良久，毒水流尽，有刺即出矣。
〔诸疮生蝇蛆〕
夏月诸疮溃烂腐臭，或孤单及懒惰之人，失于洗浴，积脓污秽，苍蝇闻臭丛聚，致生蛆虫。宜急服蝉花散：蝉去头足、蛇皮（火煅存性）各五钱，青黛三钱，北细辛二钱，共为末，黄酒调三钱，日服二次，蛆尽化水而去。蝇亦不敢近疮，随煎甘草黑豆汤洗净，按去腐生肌方法治之，婴儿痘烂生蛆者，亦服前药，外研寒水石末撒之。
又治疮脓忽臭，有冬月溃疮生蛆者，此系阴湿所化，宜切海参片，焙乾为末撒之，或研皂矾为末，薄薄撒之，其蛆亦化为水。
诸般恶疮，溃烂臭不堪闻，宜用迎香散：汉防己一两、片黄一两、通草一两，共为末，或煎水洗，或水调敷，或乾掺之，神效。

损伤杂证  ***************************
〔跌扑〕
有已破未破之分，亡血瘀血之别。如寻常跌扑微伤，只肌肤疼痛，皮未破者，但服复元活血汤腾散瘀活血，以利为度，炒葱爁熨之；若损伤筋骨，血流不止即为亡血，急用花蕊石散火干撒止血，内服八珍汤水加酒炙骨碎补、续断、红花，日用三服；若从高跌坠，未曾损破皮肉者，必有瘀血流注脏腑，人必昏沉不醒，二便秘结，当以大成汤腾通利二便，其人自醒。若便利不醒者，灌独参汤救之，外洗和伤汤剑，肿痛处敷冲和膏巨，常服通气散腾。久虚，照前八珍汤加味调理，自愈。
●附录：跌打损伤急救神效方
当归　泽泄（各五钱）　川芎　红花　桃仁　丹皮（各三钱）　苏木（二钱）　酒水（各一碗），煎八分服。如头伤加藁本，手伤加桂枝，腰伤加杜仲，胁伤加白芥子，脚伤加川牛膝，俱各一钱为引经之药。此方得之少林寺教师，如打死挖得口开，灌之即苏，真神妙良方也。
●经验方　凡遇跌打损伤，血闷欲死者，擘开口，以热尿灌之，下咽即醒。一切金疮、受枝，并宜用之，不伤脏腑。若用他药，恐无瘀者，反致误人矣。
又方：用坚实条炭二三寸，烧红透入石臼中，加红糖二三两，捣至千杵如酱，凡遇跌打致命重伤，急将此药敷患处，外用绸或布裹好，七日即愈。如金刃透膜及断指折足血流不止者，先敷此药，外取葫芦内白衣一层贴上，其血即止。忌生冷，不忌发物，至伤之大小拘完炭之二三寸，糖之二三两也。
又方：圆眼核研细末敷之。或用大黄、木炭等分为细末敷之。
扑压跌打、从高坠下、及竹木所磕、落马覆车者，皆瘀血凝滞，大小便通利者轻，不通者重。以淡豆豉一合，煎汤饮之。或用生姜自然汁，和麻油温服之，再将净土五升，或醋蒸热，用旧布重裹，分作二包，更换熨之。不可太热，若骨节打折离脱，捣生蟹极烂，用淡酒冲服，任量饮之，即以蟹渣敷患处。或用大虾蟆生捣如泥，敷患处，缚定其骨自合，内用地鳖虫十条焙乾，自然铜二钱醋煅，骨碎补三钱，乳香三分为末，苏木三钱酒煎服。至若跌破出血，用吃的烟末一撮，敷在患处扎好，切莫透风，莫吃发物，即止痛，最易收口。切不可用香灰。折伤手足，用绿豆粉放新砂锅内，炒黄色，以清水调成膏，厚敷损处，贴以厚纸，外用杉木缚定，其效如神。又治跌打损伤，皮裂血流，筋断骨折，墙脚下撒尿处，陈碎瓦片洗净火煅，醋淬五次，研极细末，每服三钱，黄酒调下。伤在上部食后服，下部食前服。焦弱侯笔乘言，夏至石灰收百草方，甚验。
一愚者曰：百草霜止血，但嫌其黑耳，惟以生半夏末，与制过松香最妙，敷上即合口。以半夏力得不知痛。
〔杖疮〕
有已破未破之分，皮肉已破者，勿用汤洗，以绵拭血，随取清凉拈痛膏硷遍涂伤处，膏上盖纸，软帛缚定。夏月一日，冬月二日，方用葱汤蘸洗拭净，磁针砭出恶血，上敷冲和膏巨，内服大成汤腾，便通自愈。如伤处瘀腐作疼，频涂生肌玉红膏翔化腐生新。凡杖后骨伤作痛，常服没药丸致，杖后胀痛，常服调经散致，预服铁布衫，可防刑杖腾。
●杖疮方
川大黄末（一两），加上片（二分）　研匀，凉水调如糊，摊杖处，即时止涌，一日后换贴膏。或加甘草一两。
又方　大黄　白芷　生半夏（各七钱）　为末，鲜姜汁调敷，干即再敷。
又方　生半夏　松香（各一两）　研末，蜜水调成膏贴之，勿令见风。
〔夹伤〕
即挤伤也。禁用敷药膏药及泥涂等法，恐后作肿成脓，溃难敛口。宜预服代杖丹以护心致。夹后，即用银朱二两，烧酒调糊，遍涂伤处，再著一人以手十指尖，轻轻啄其足心，先觉痒，次觉疼为止；次著二人，以笔管于患者脚面上，轻轻赶之，助通血脉，候伤处凹者突起，四围肿大为度，即服琼液散：闹羊花拣去梗、蒂、蕊叶，洗去灰沙晒乾，砂锅略焙，研细筛末，每服五分，壮者七分，先饮醇酒至半醉，次用酒调药服下，再饮酒至大醉为度，静卧勿语，语则发麻，对周一日其麻方解。此药消肿止痛，其功甚捷，壮者连服三五次，弱者间日再服，次日揩去所涂银朱，只用洗杖汤剑每日浸洗三五次，仍服前药，肿痛自除。亦有复受重刑，以致溃破者，外贴琼液膏翔，内服代杖汤翔方可收功。
〔金疮〕
有金刃伤、箭镞伤、磁锋伤，须看伤痕深浅，轻者皮肉破损，血流不住，频撒加味桃花散以止血火。重者筋断血飞，系大脉已伤，用如圣金刀散帝撒上，以绢绵扎住。止而复流，再撒之，或以铁扇散火撒之。若药痂过厚拘痛者，以生肌玉红膏涂伤处，外贴陀僧膏鳞翔润之，长筋止痛生肌。治法，凡筋骨损伤血出甚者，初服三黄宝蜡丸腾取汗，后方用当归、熟地、白芍、茯苓、莲肉、川续断、骨碎补各钱半，丹皮、红花、乳香、没药、木香各一钱，酒引。骨伤作痛，常服没药丸致。凡皮肉损破微出血者，初服八味逍遥散丽，气滞胀痛，服调经散致，若出血过多，面黄眼黑，不要专攻瘀血，当服八珍汤水加红花、续断，甚者独参汤以固根本，一法加苏木与红花，兼调瘀血。
此证虽繫好肉暴伤，然验脉法、形症亦可以定生死。如伤血过多，脉见虚细沉小芤缓者生，若脉见浮洪数大实促者死。破伤入肺者，二七死。
左胁下伤内者，少腹下伤内者，老人左股压碎者，伤破阴子者，伤处繁多者，肠全断者，肩内耳后伤透于内者死；凡伤天牕穴与眉角脑后，臂里跳脉，脾内阴股，两乳上下，心坎鸠尾及五脏六腑之俞穴，若受重伤者死；又脑后出髓而不能语，目睛直视，喉中沸声，口急唾出，两手妄举者，亦是死症。如法急治，犹可活也，当以铁扇散如法救之火。又有腹损破肠出者，其肠未断，仅伤一半者可治，急用大麦煮粥，取浓汁温洗其肠，以桑皮尖之细茸为线，穿定针上蘸花蕊石散火，缝肠伤口，急于缝处涂活鸡冠血，随以麻油涂肠令润，将肠轻轻纳入腹中，便以手捻住腹皮伤口，即用针穿生人长发数根，将腹皮伤口之里肉，密密缝住，留外皮，撒月白珍珠散火，以待生肌敛口，或撒铁扇散亦可火。凡缝后切忌呼号妄动，初则少饮米汤，日渐加多，半月后方食米粥。若伤口宽大不能外缝者，只将肠口缝者，只将肠口缝定纳入，腹皮伤口多填珍珠散火，厚摊陀僧膏护贴，用软帛勒住，勿令肠出，听其或合或溃，按膏药生肌方法治之。但至此九死一生。服药宜八珍汤水加减随症。
又有颈项刎伤，若咽喉未断仅伤一半者，急照前法细心缝定，撒药贴膏，缝后或用鲢鱼纸包煨熟，取皮贴住疮口，收功更快，忌敷寒凉诸药。以上二证须病家置生死于度外，医者方敢尽心施治，治后最要保养。
●附录：验方
周崇逐贼被伤，血出不止，敷花蕊石散不效，军士李高用紫金藤散罨之，血止痛定，明日结痂无瘢，曾救万人。紫金藤即降真香之最高者，研末敷金疮，即愈。
又方：端午日午时，用韭菜，细石灰，共研极融如膏，阴乾研末，存贮。如遇伤敷之即愈敷无名肿毒亦妙。凡刀斧伤或疮口出血不止者，将水调千脚泥敷出血处之四边，若伤头面敷颈周围，伤手敷臂，伤足敷腿，能截住其血令不来潮，其伤口仍用撒药膏贴之。
又方：生半夏末，带血敷上，立止痛，能生肌敛口，不可见水。
又：旧毡帽，要口上汗油透者，剪下烧灰敷上，止血止痛，三五日收口，不可见水。
又：红枣去核，捣如泥，敷之效。
又：患者口自嚼生老姜敷之。又指头被刀剁，疼痛流血，不止，以铁扇散火敷之布包裹扎定，三五日不见水，即接续如故。
又：断指及刀斧伤，真苏木为末敷之，外以蚕茧包固，不可见风。又刀伤血流不止用葱白，糖水煨熟，捣烂敷之，即止。梧桐叶研末敷，止血。
按：金疮药以铁扇散火、如圣金刀散帝为最效，花蕊石散次之，桃花散又次之。其馀验方最多，姑录其药之易取易合者存之。
凡金疮出血不止，用牛胆、石灰掺之，即止。其方以腊月牛胆入风化石灰，悬当风候乾用。一方：单用三七捣烂敷之神效。又方：生五倍子为末，干贴之，如不止而血热者宜用犀角地黄汤之类。
大凡金疮出血不止，若素本怯弱者，当补其气；若阴虚或有热者，当补其血；若因怒者当平肝；若烦热作渴、昏愦者，当补脾气；若筋挛而搐搦者，当养肝血，如不应，用地黄丸以滋肾水。
金疮折损，醋磨无名异涂；筋断者捣旋覆花汁滴伤处，渣敷其上，半月不开，筋自续矣。
●金疮降真散　降真香（用即佳）、松香、文蛤等分为末，无论诸伤，血出，断折，掺破处夹缚定，神效。
●金疮灰蛋散　治血出不止及久年恶疮。
石灰（细研）、鸡蛋清（以和灰成饼为度），煅过，候冷研细，遇金疮掺之。若多年恶疮以姜汁调敷。
乌梅肉烧存性，研末傅金疮恶疮，去腐肉胬肉死肌，一夜立尽，亦奇方也。
〔箭射〕
箭头嵌入肉内钳不出者，宜解骨丸如法拔洗河，随贴陀僧膏日日换洗，伤口自敛鳞。若箭镞入骨钳之不出，急服整骨麻药河，随外敷麻药河，如法割取，淋洗热尿，内撒花蕊石散火，上贴陀僧膏鳞自愈。
螳螂能出箭镞。螳螂一个、巴豆半个，研敷伤处，微痒且忍，极痒用撼拔之，以黄连贯众汤洗，石灰傅之。杨氏方用蜣螂，镞出傅生肌散。
〔毒箭二种〕
交广蛮夷用燋铜作箭镞，人若中之，才伤皮肉便闷脓沸烂而死，急饮金汁一碗灌之，外亦用金汁抹之。若金汁一时不得，即灌人粪汁并外敷之，非此不能解也。又一种以毒药喂箭，名为射菵者，夜射虎豹也，人误中弩，急用蓝靛一碗灌之，外亦用靛花涂抹伤处。一法煮黑豆汤和猪羊热血内服外敷。又箭镞不出者捣鼠肝涂之，或鼠脑捣涂即出。凡中毒箭解毒为主，平常箭调养为先。
〔铳伤〕
误被鸟枪打伤，铳子在内，胀痛垂死者，急用热酒化开三黄宝蜡丸腾服之，静卧取汗，重者再进一服，忌沾凉水冷物。如铳子嵌在肉间者，取生鲢鱼纸包煨熟，乘热剥皮厚贴伤口，良久开看，铳子必拔露在外，用钳取之。如不应再贴解骨丸河。如铳子著骨，胀痛垂死者，当服整骨麻药，或服琼酥散并外敷麻药河，令其不知胀痛，方寻向铳子入处用利刀割开，以小钳取出，随蘸甘草汤洗净，撒花蕊石散火，外贴陀僧膏鳞，内服同金疮法。凡割取肉内诸物仿此。
又：凡铜铁小物嵌在肉内者，捣烂鼠肝或土狗频涂，即出。出后上药、贴膏同上。
〔破伤风〕
由破伤皮肉，风邪袭入经络。初起，先发寒热，牙关噤急，甚则身如角弓反张之状，四肢抽搐，口吐涎沫，不省人事，伤口锈涩。然伤风有四：因动受、静受、惊受、疮溃后受，皆可伤风当分别治之。
●—因动受　凡忿争厮打，怒则气上，其人跳跃，皮肉破伤。虽被风袭，因气血内鼓未致入里，邪尚在表，属轻法当汗之。初起寒热拘急、口噤咬牙，脉浮无汗，先服千里奔散致或雄鼠散致以取汗，次服玉真散致。
●—因静受　凡操作和平之时，气不充鼓，偶被金石撞磕或失足挫跌，皮肉破伤。风邪乘虚袭入于里，法宜下之。初起壮热便闭，四肢抽搐，心烦惊惕，脉数有力者，用江鳔丸致如法服之，以愈为度。
●—因惊受　凡目触异物耳闻异声，心慌足乱之时，或偶扑跌。或犯金石，皮肉破伤，盖惊则气陷，突破伤损，风邪随虚直陷入阴，其症属逆，贵乎早治。初起身凉自汗，伤处反见平塌陷缩，甚则神昏不语，口撮舌短，急服玉真散致。若昏死心头尚温者，连进三服可活。
以上三因，亦有邪在半表半里者，法宜和解，如寒热抽搐，脉洪无汗者，宜服羌麻汤致。若头汗多出，只身无汗，不可发汗，但服丁榆散致。若自汗不止，尿赤粪燥者，宜服大芎黄汤雨。如攻里之后里热不除者，宜服栝石汤雨。若破伤时血出过多，不可再汗，但服当归地黄饮雨。
按：刘完素只论三阳经汗下和三法，而不论三阴症者，盖风邪传入阴经，其症已危，如腹满自利，口燥咽乾，舌卷囊缩等症，皆无可生之法，故刘公置而不论也。然此条当与大方脉中风门参考，未可弃而不治。
●—因疮溃后受　凡生疮溃而未合，失于调护，风邪乘虚侵入疮口，先从疮口四围起粟作痒，重则牙紧项软，下视，筋脉牵强，不宜发汗，误汗令人成痉。当用参归养荣汤雨加姜蚕服之，以固根本，风邪自定。若手足战掉不已者，兼服朱砂指甲散雨；若痰抽搐、身凉者，兼服黑花蛇散雨。凡破伤风角弓反张，牙关紧急，用酒和童便汤热，调玉真散致服之最妙。风盛者研蝎尾七枚，热酒调服自解。
●外治法　遇初破之时，一二日间当用灸法令汗出，其风邪方解。若日数已多，即禁用灸法，宜羊尾油煮微熟，绢包乘热熨破处，冷则瑞换，拔尽风邪。未尽者，次日再熨。兼用漱口水洗净，常敷玉真散致，重者用酒壶拔法见后疯狗咬伤，至破口不锈生脓时，换贴生肌玉红膏翔收功。
〔发痉〕
溃疡痉症，势类破伤风，由亡血过多所致。牙紧体强肢搐背反，但身热面赤，目脉赤，独头摇，足寒、伤口锈涩不起为异耳。在平常则分有汗为柔痉，无汗为刚痉。此则亡血成痉、法当补虚，用十全大补汤水加钩藤、天麻、殭蚕、栀仁服之。不应者服独参汤，手足厥冷加桂附。若误作风痉汗之，危矣。
又通治产后、金疮、跌扑损伤，血出过多，风袭成痉及破伤风因惊受者，用桂枝补血汤；桂枝、蜜耆、酒洗白芍各三钱，当归、炙草、生姜各二钱，枣引，煎服。
〔冻疮〕
由触犯严寒之气，气血凝结，皮肉著冻，僵肿木硬，不知痛痒。治法即在著冻肿硬处，垫衣搓揉，先令气血活动，次用凉水频频蘸洗，揉至觉热，僵木渐散，通活如故则已。若日久冻僵、疙瘩不散，用冰一块绢包溻之，以僵疙瘩化尽为度。此冷以治冷，从治之法也。切忌火烘。若暴冻即著热或进暖室，或用火烤汤泡，或棉裹艾灸，或敷辛热之药，必致肉死损形，轻则烂，重则骨脱筋连，法当洗和伤药剑，然后将败筋剪去，免致侵淫好肉，随撒桃花散火，内服人参养荣汤生。若经年顽硬不消者，当于六月初六、十六、二十六日，用独头蒜杵烂，日中晒热，涂于冻发之处，即于日中晒乾，忌患处著水。
●冻耳疮　生姜汁熬膏涂。
●洗冻疮方　冬瓜皮，干茄根煎汤热洗。
又方，鸽粪煎汤，洗二三次愈。又方：古庙寺内瓦片拾来烧红，淬入水中，乘热洗荡。
又方，以醋洗足，研藕敷之即愈。
又方，鲜山药、黑沙糖同捣敷之。又蟹壳烧存性为末，蜜调敷。
又橄榄核烧研末，香油调敷。
〔汤火伤〕
繫好肉暴受汤泼火烧，皮肤焮痛，外起燎疱，当即将疱挑破，放出毒水，使毒轻也。其症虽属外因，然形势必分轻重，轻者易治，重者须防火毒热气攻里，令人烦躁作呕便秘，甚则神昏闷绝。初伤，用冷烧酒一锺，于无意中望患者头面胸前一泼，令其吃惊，其气必一吸一呵，则内之热毒随呵而出矣。仍作烦闷者，以新童便汤热灌之，伤重破烂，初用清凉膏咸涂之，解毒止痛不致臭烂；次贴罂粟膏咸。倘欲生脓时，换贴黄连膏咸，脓成煎甘草汤溻洗，撒白蔹末或月白珍珠散火。若初起火毒攻里者，宜服四顺清凉饮元，务令二便通利，火毒方解。初终禁用冷水、井泥、冷浆、生油浸溻伤处，恐热毒伏于内，寒滞束于外，致令皮肉臭烂，神昏便秘，端肩气喘，多致不救。禁一切发物，间服清凉药。凡被花炮火药烘燎微，被汤火铜铁烫伤重者，照前法施治，轻者只用如意金黄散敷之号。汤火伤，生薤捣敷即愈。汤火初伤，急以盐末掺之，护肉不坏，再以药敷。汤火初伤，速用冷灶柴草灰一二升，入盐少许，水调如稀糊，厚摊伤处，觉热，则易之，连易数次，则火毒皆拔于灰中，必肿痛随散，结痂而愈。又方，石膏末、香油调敷即愈。汤火止痛散：用大黄末微炒、当归末等分，麻油调搽，乾掺亦可。又方，大黄、芒硝等分为末，鸡子清调贴之效。捣生大黄为末，醋调敷，止痛无瘢。
〔铁针入肉〕
无孔者不动，有孔者随气走散，若走向心窝胸膛者，险，急用乌鸦羽毛炙焦黄色，研细末，酒调服一钱或二钱俱可，外用神圣膏，车轴辇油，不拘多少，研如膏，调磁石末摊纸上如钱大，贴针入之处，每日二换，针自出。孙真人治箭镞、针刺，杵蝼蛄敷涂患处自出。
〔诸刺入肉〕
外伤之症也，软浅者以针拨出，硬深者捣烂蝼蛄（俗名土狗）涂之，少时即出，随以热尿淋洗伤口，撒桃花散火。如刺已出，而仍作痛者，再捣蝼蛄涂之，或反作痒即愈。
治竹木刺入肉，嚼牛膝根罨之，即出。
〔误吞铁针〕
此症无药可施，宜用癞头虾蟆数个，将头剁去倒垂流血，以碗接之得一杯许，灌入喉中，静卧移时，连针吐出，针自软曲。一方用旧笤篱，煅存性研末，酒调，每服三钱，亦能化针。或用饴糖一斤食尽便出，或研细磁石末水调糊，仰卧嚥下。又方，取田鸡眼乌珠一对，冷水囫囵吞下，其针两头穿珠，立刻吐出。冬天无田鸡，以桑树底下掘深三尺自有。又方，蚕豆煮熟同韭菜食，针与菜自从大便而出。或用盐蛋一个，韭菜一把，略煮，不切，食之即裹针从大便出。
〔误吞诸物〕
吞银用韭菜一把，入滚水略煮，不切断淡食之，少顷，菜包银呕出，或从大便出。吞铜钱，多食荸荠、山慈菇、饴糖、油菜，或自化或从大便出，若梗于喉间，取鸡冠血入喉内，用铜盆盛置面前，将冷水向小儿一喷，钱出，叶转落盆中。吞金铁，用磁石、芒硝各一钱，煎服数次，铁自化。若梗于肠胃，不能送者，多食青菜、猪油、肥肉，自然送出大肠。吞发绕喉不出，取乱发烧灰存性，研末，白汤调下一钱，即愈。吞竹叶卡喉，刮取牛口涎，开水兑服，即下。吞蚂蝗，取新黄土温水调汁，频频饱服，或吐或下，蝗闻土气，自随而出。或食蜜即化为水。吞蚯蚓，及中蚓毒，内胀外肿，或阴囊肿如水泡，或腹中蚓鸣，常服盐汤，外以盐汤浸洗，自化。吞毒虫，舌胀满口，目赤腹痛，四肢青冷者，取鸡冠热血服之，倘得吐利，随服黄连解毒汤元，研蒲黄末搽其舌。吞活虫入腹，病如血积症瘕，煮篦梳汁服之，伏时吐出。
木屑塞喉不下，死在须臾，铁斧磨水灌下，即愈。
〔诸物哽喉〕
凡诸物卡在咽喉，由咽物急迫所致。急用温水半碗兑桐油一匙搅匀，以鹅翎蘸油频频扫探喉间，令作大吐，其物自出，方煎甘草汤漱解油毒。伤者吹冰硼散称。若重者失治，久则咽喉肿溃，愈不得出，一倘误服凉药以败其脾，饮食不下，胃气饿倒，则难生矣。
●鱼骨哽喉　用养畜活鸭倒挂垂涎，以磁碗接下，令患者仰卧，频频灌之其骨自化。或多食橄榄，如无鲜者以核磨汁多服亦效。又方，鸬鷀脚或水獭掌煮汁频频咽之。或用酒糟一撮，开水兑服神效。又方，用细茶、五倍子为末，吹入咽喉，效。
●兽骨哽喉　用狗一只倒挂接涎如前法，频灌，其骨自化。或虎牙磨水，徐徐咽之。或硼砂研末，井水调糊，徐徐咽之。或醋煎威灵仙汁，兑沙糖通口服，一切竹木刺入喉俱效。
●鸡骨哽喉　捣烂野苎根如龙眼大，煎鸡汤调成糊，频频嚥下。一法五倍子一枚，烧灰吹之自化。若哽鱼骨，当用鱼汤调野苎根化服。凡骨哽，贵乎早治，服药切忌寒凉，若肿痛溃烂，只用冰硼散称吹之，不可妄用他药。
〔疯犬咬伤〕
犬因五脏受毒而成疯犬，故被其咬者九死一生之证也。初被咬时，即向无风处，挤出恶血，乾者则用针砭血，俱用拔法拔之。用撮口小砂罐二个，各盛多半壶烧酒，先以一罐安炭火上，令滚至无声，倾去酒即以罐口合在伤口吸住，拔出污黑血水，满则自落。再将次罐如法按疮口，轮流提拔以尽为度。随撒热尿淋洗，涂以玉真散敷之致，重者次日再灸，法见后。拔后即服扶危散雨逐之。若毒物血片堵塞茎中，致小水涩滞若淋者，即服琥珀碧玉散雨通利之。伤重肿痛者，次日再灸之，取核桃壳半边，以人粪填满，罨在咬处，上点艾柱灸令壳焦粪干，再易再灸，以百壮为度。或用姜蒜片，列艾灸七壮，亦妙。灸后唾津调玉真散致敷之，遵依后法保养。
微伤毒轻者，初咬时挤去恶血，热尿淋洗，随服追风散咸，再用内服方咸如法服之，或兼用灸法。一法用豆豉研末，香油调稠，丸如弹子大，常揩拭所咬处，掐开看豉丸，内若有狗毛茸茸然，此系毒已出，易丸再揩，至无茸毛方止，甚效。始终禁忌，必当慎重。终身忌食狗肉及蚕蛹、赤豆，百日内忌见麻物孝服也，忌饮酒及房劳、发物、煎炒、辛热、毒物，宜常食杏仁以防馀毒。
若治迟，犬毒攻心，烦乱腹胀，口吐白沫者，用虎头骨、虎牙、虎胫骨为末，酒调二钱服之。倘发狂叫唤，声似犬声，眼睛露白者，逆。终始犯禁忌，不救。
●附录：疯犬咬伤奇验方　初被咬后，先服二剂。
北防风（五钱）　南星（一两）　黑沙糖（一两）　为引，水煎服。七日后服一剂，杏仁（七钱）　庄黄（三钱）　真虎骨（炙槌碎三钱）　甘草（五钱）　紫竹根（三钱）　为引，孕妇加当归（三钱）　川芎（一钱）
倘未经服药或服药不效，致已发为患，须看其头发，若一提便落即不可治。否则顶心必有红发数根，务为拔去，拔时用左手指分开余发，用右手大指食指拈定红发，连本拔去，切忌直扯，恐雷馀本也。服方如下：刺蝟皮（先炒刺，后炒皮）三钱，男发灰细筛过一钱，韭汁一杯，开水兑服。此症初被咬时，前方用蟹蝥等药，使毒血从小便溺出，痛楚难胜；至于已发，则人亦似狗状，叫号十数日而死。兹得奇验三方，未发者不假劣剂，已发者亦可施治，按照分两，用真正叶料，必能活人，功德不浅。
●疯犬咬屡验神方
路边荆（一大把连根切碎。此药六月开白花似雪点者，即是）　用青黛（调水炒一半）　黄泥（调水炒一半）　摊地上去火气，浓煎当茶服，立愈。切忌服斑蝥，倘有误服者，服此并可解救。后服辰砂六一散断根，一切不禁。
又方：茜草（一两）　射干（五钱）　紫竹根（一两）　用灯心（一丸为引），水煎服，如被咬伤重，用胡椒七粒研碎，沙糖少许，调和成丸纳孔内，不痛不烂。
疯犬咬用明雄黄末（五钱），杏仁（去皮尖一百粒），炒研，每服二钱，虎骨煎酒送下，服尽必愈，外并用此敷患处。
〔平常犬咬〕
立用盐汤或热童便淋洗，拭净血水，捣烂葱白敷之。或嚼烂杏仁敷之，或常涂白砂糖，或煅虎骨末敷贴，或烧牛粪存性研末，麻油调敷，或新牛粪贴患处，或用头垢少许纳疮中，以牛粪敷之。又方：雄黄五钱，麝香一分，共末酒调，内服外敷。或刮砖屑和牛粪敷之。凡遇蛇、狗咬伤，只用人粪涂伤处，新粪尤佳，诸药不及此。
〔人口咬伤〕
人之牙齿，因食炙煿，蕴热积毒。故被咬者，肿痛臭烂，异于寻常。初咬时，用热童便浸伤处，洗去牙黄污血，研蟾酥丸黄涂之，上盖万应膏淡，出微脓即愈。俗方：洗后，涂以人粪或敷人中黄，或敷熟石膏末。若初咬失治，发肿溃烂，用热童便浸洗，次用桐油纸捻点火，于患处熏之，良久，照前涂蟾酥丸末，贴膏。如伤口大，则药宜多涂之，俟肿消时，用葱白二两、甘草五钱煎浓汤，日洗一次，换贴生肌玉红膏翔。
●附：缀法　凡耳鼻被人物咬落，或刀砍断者，取人油发，入阳城罐内，以盐泥固济，煅研细末，急将所脱之耳鼻，蘸末安缀故处，以软绵缚定，戒勿移动，半月如故。金毛狗脊、花蜘蛛窝皆能缀接皮肉。
凡筋斫断，捣旋覆花根，取汁滴入，外敷其滓，半月勿开，其筋自积续。又方，取蟹黄足髓熬熟或生捣融，纳疮中，筋即绩生。骨节脱离者，取蟹生捣，热酒调服，渣涂半日，骨内谷谷有声即好。
〔诸兽咬伤〕
●驴马咬　即用童便洗净，嚼烂生栗子敷之；若失治，毒气入里，心烦呕闷者，马齿苋煎汤饮之，外用马鞭子挽手及鞭穗煅灰存性，猪油捣合贴之，俱效。
●虎豹咬　或熊罴豺狼爪牙，伤人皮肉，致发毒疮者，初宜葛根浓煎，内服二三锺，外洗日十度。或煮新鲜生铁，溻洗肿处。又用青布急卷为绳，蘸桐油燃著，纳竹筒中，注疮口熏之，拔出毒水。次宜独窠栗子，生嚼涂伤口，效。
●马咬　白煮猪肉一大片，同饭，本人自嚼贴患处，立时痛止，自愈。鼠咬成疮，猫毛烧灰入麝少许，唾和封之。猪咬，萆麻子根捣烂敷。
●蛇咬　即取阴毛口含咽汁毒不入腹伤人，男子者效。毒蛇、蜈蚣咬，用明雄黄细末，同蒜捣烂敷之，内服白芷护心散：白芷一两，明乳香三钱，明雄五钱，炙甘草五钱共为细末，每服四钱，清酒调下。治蝎螯，用白矾、生半夏各三钱，研末醋调涂止痛。
〔蛇虫咬伤〕
●恶蛇咬　初被咬时，即用热汤和好米醋，饮一二碗，使气不随血走散，急以绳扎伤处两头，勿令过节，捣烂大蒜，铺平伤处，列艾炷灸至肉内知热为度。若昏困，宜用五灵脂五钱、雄黄二钱五分共研细末，酒调，内服外敷，少时咬处出黄水，水尽则肿消，以雄黄末掺之，口合而愈。
又方：白矾、甘草、雄黄等分研末，冷水调服三钱。
又方：蒲公英捣烂贴上，即愈。或将夜壶内尿垢同津唾研烂搽之，立愈。又捣大蒜和胡粉、雄黄涂之。
又：辣蓼草，以手揉擦之。
又：扁豆叶，捣烂绞汁，酒冲服，渣敷患处。凡手足被蛇咬者，即用苎麻缚住伤口上下，使毒不过节，随以伤处浸粪缸中拔之，内食蒜饮酒使毒不攻心，良久取出，以温茶汤洗净，研五灵脂、雄黄末，酒调服。
●毒蛇伤重垂死者　五灵脂、雄黄为末，酒调二钱灌之，即苏，仍以渣敷患处，少顷又灌二钱，其毒自出。
又方：贝母末五钱，酒调服，再饮酒至醉，良久酒自伤口化水流出，候水出尽，随取药渣敷伤口，垂死者可活。
●蜈蚣咬　初被咬时，以盐汤洗净，用山羊血、唾津调敷伤处，其痛立止，如山羊血一时不得，即取雄鸡，倒挂少时，以手蘸鸡口内涎，抹搽伤处或取多人耳垢，唾津调作饼子贴之。或用油发，和松毛、鸡毛、草纸，烧浓烟，熏出黄水，自愈。或涂鸡冠热血，或涂大粪，甚者生鸡血乘热饮之，立效。
●蝎螫　蝎子北路多有之，以尾螫人，其痛无敌，急取大蜗牛一个，捣烂涂之，其痛自止。一时不得蜗牛，即将螫处挤去毒水，用万应膏药烤热贴之，亦能止痛。或刺鸡冠热血涂之，或盐敷，以白布裹之，复洒凉水布上，以手扣之，痛即止。或唾津调山羊血敷之效。
●蚕咬　凡凤蚕、角蚕咬人，有毒，捣烂苎麻根，取自然汁频涂自愈。或已成疮，用蜜调麝少许敷之，神效。
●花蜘蛛咬　一人早行，被草中花蜘蛛咬，又经露水浸渍，致令伤处似癞非癞，久则腹肿舌胀，目中出丝，名天蛇疮，一医审其端因，用秦艽一味，煎汤兑酒，日服三次，外研雄黄、白矾末，猪油调敷，服秦艽斤许，方愈。凡蜘蛛、壁虎初咬时，即用盐汤溻洗，随搽枯矾末，自愈。
●蚯蚓咬　即受蚯蚓之毒也，凡坐卧湿地，或被蚓咬，或被蚓吹，初不自觉，日久毒传入里，令人眉髯皆落，状如大麻风，但夜静则蚓鸣于体中为异耳。日服盐汤三次，常用盐汤浸洗身体，其毒自去。
●毒蜂咬螫　取芋根汁频擦之，或蚯蚓泥揉搽患处，效。又方，土上以手书虏⿳彑⿰米⿱夕冊木二字，取土，净水调敷，神效。又芋叶茎，同盐捣敷。
●蠼螋尿射　此虫一名多脚虫，俗名蓑衣虫，藏于壁间，人误触之，则以尿射人，令起燎浆水疱，痛如火烙，初如饭糁，次如豆大，宜盐汤，绵溻疮口，数换即消。或嚼茶叶涂洗，或敷扁豆叶，或涂鹿角汁、梨汁效。甚者毒延遍身，搔痒不休，宜二味拔毒散巨，敷之甚效。
〔射工刺伤〕
即树间杂毛虫也，屋上者名瓦刺虫，人触著，则能放毛射入，初痒次痛，势如火燎，久则外痒内痛，其毛在内，溃烂肌肤，诸药罔效，治用豆豉一合，以麻油润透，捣膏敷贴。痛痒之处，少时觉痒，拔出虫毛可见，方去豆豉，煎白芷汤洗净；如肉已烂，用海螅螵蛸研末掺之，即愈。初起，嚼烂豆豉涂之，其毛立出。
〔百虫入耳〕
如蝇蚊小虫，以麻油数点，滴入耳窍，虫即死，取出。如蚰蜒等物入者，以肉炙香置于耳旁，虫闻香自出，夜间暗入者，切勿惊恍响叫，逼虫内攻宜独坐点灯，光向耳窍，其虫见光自出，若对面有人，其虫不出，人皆旁避方效。附录验方：诸虫入耳，猫尿滴入即出，以姜或蒜擦猫牙鼻即尿。蚰蜒入耳，莴苣菜乾者一分，雄黄一分为末，糊丸枣核大，蘸生油塞耳，即出。又方，用菜油少许滴入，其虫即死，或虫入左耳掩右耳，以左向明，屏气少倾即出，不可爬挖，恐虫更深入也。又方，生莴苣捣汁滴入自出，以莴苣有毒，百虫不敢近，蛇虺触之则目瞑不见物。又方，昔营卒牧马卧草间，虫入耳痛极，以雄黄末调水灌之即安。
〔马汗入疮〕
系溃疮未合误入马汗之毒，四旁忽肿，焮痛紫黑，急砭肿处，令出紫血，拭净，随嚼烂乌梅肉涂之。若烦闷发热恐毒入腹，以致不救，急用醇酒浓煎马齿苋饮之，尽醉为效。但马齿苋其性寒滑，凡疮口未合，气血未全而又受此汗毒，必量人壮弱用，一两或五钱，或再服人参败毒散（即荆防败毒散去荆、防加入人参）。
〔驴涎入疮〕
形症与马汗毒同，宜用冬瓜，去粉取皮，晒乾研末敷之，用麻油调更效。或煎冬瓜皮汤，绵蘸溻洗之，毒甚者亦用马齿苋、酒煎饮之立效。诸疮中风寒水肿，生薤捣烂热涂上立瘥。

婴儿部  ***************************
〔赤游丹毒〕
由胎毒所致，发之时先身热啼叫，惊搐不宁，次生红晕，由小渐大，其色如丹，游走不定。先起背腹，流散四肢者顺；先起四肢，流入胸腹者逆。因初生之后，频洗热水，兼以火烘衣被，触动内毒而成，治之者先宜砭出恶血，看血色红者轻，紫者重，黑者死。砭后切猪羊精肉片贴之，微干再易肉贴，俟肉片不干，换如意金黄散号，用蓝靛清汁调敷。内治，初起母子同服大连翘饮雨，次服消毒犀角饮雨，大便秘结，加生大黄三五分，若烦躁、唇焦面赤，便秘者，宜服五福化毒丹露。若失治，毒气入里，腹胀坚硬，声音嘶哑，吮乳不下咽者，急取紫雪散露下之，一二日间，身轻腹软，热退身凉，砭处肉活，乳哺如常者生，反此者不治。
赤游丹毒　苎根捣烂敷之。《医学入门》曰：丹毒入里，腹胀则死，毒气所走之处，急以细针刺出恶血即消。又曰：沟渠中小虾捣敷妙，或伏龙肝、鸡子白调涂，或鲤鱼血、鳝鱼血、芭蕉根汁、蓝叶汁、水中苔涂之皆可。
〔滞热丹毒〕
初起形若赤游丹，较之赤游丹游走缓慢，因婴儿乳食过多，不能运化，蕴热于肌表而生。发热面赤、口酸，舌有黄胎，重者治同赤游丹，轻者宜服保和丸露先消食滞。若唇焦便秘者，滞热盛也，宜服一捻金露下之，下后丹毒仍作者，宜服犀角饮结，余按赤游丹治。
〔胎惊丹毒〕
因孕母受惊，传袭于胎，儿生之后，百日内外，两眼胞忽起红晕，面色青黯，烦热夜啼，或面如胭脂，此属伏热在内，散发于面。状如水痘，脚根微红，时出时隐，延及颈项，继发丹毒，初用四圣汤剑洗其目，其形色顺逆治法，皆同赤游丹。若此患延及胸乳，痰喘抽搐，此属火毒攻里，防变惊风，宜服百解散露、五和汤露汗之利之，外研灶心土，葱汁调糊，频涂丹上。
〔胎瘤〕
由胎前孕母积热，以致胞热，更兼血瘀滞结而成。多生头上及胸乳之间，初如李核，渐大如馒，色紫微硬，蔓肿不甚疼痛。婴儿初生即有者，待满月后，熟透针之，放出赤豆汁或脓水汁，其肿即消；亦有月后生者，治亦同。初服五福化毒丹露，外贴黄连膏阙，溃贴生肌玉红膏翔生肌敛口。若瘤皮含血丝者，详注于红丝瘤。
〔红丝瘤〕
一名胎瘤，发无定处，由小渐大，婴儿落草，或一二岁之间患之，瘤皮色红，中含血丝，亦有自破者，治法虽同胎瘤，但此症由先天肾中伏火，精有血丝以气相传，生子故有此疾，终变火症，溃处亦难收敛。
〔胎[liǎn]疮〕
生婴儿头顶或生眉端，又名奶癣，痒起白屑，形如癣疥，由胎中血热，落草受风而成。初系干[liǎn]，有误用汤洗，皮肤起粟，搔痒无度，黄水浸淫，延及遍身，即成湿[liǎn]。俱用消风导赤汤露，乾者抹润肌膏阙，湿者用嫩黄柏头末与滑石等分撒之，或涂二神膏翔，脓痂过厚，再以润肌膏阙润之。又有热极，红晕成片游走，状如火丹，治法不宜收敛，只宜外发，宜服五福化毒丹露，亦以润肌膏抹之阙，痒甚者俱涂乌云膏河。乳母俱忌河海鱼腥、鸡鹅、辛辣动风发物，缓缓自效。
〔胎风〕
又名胎赤，婴儿初生，身热皮红，状如汤泼火烧，由孕母过食辛香热物，致见脾胃积热，乳母宜服清胃汤日，婴儿亦饮少许，外皮焮赤，水调熟石膏末敷之；如不焮赤，乃孕母脾虚，涂糯米粉，或搽水粉。若儿大能食米面，身热皮红者，系腑热内蒸，湿气外乘之故，即名玉烂疮，内服加味导赤散消除湿热：生地、木通、甘草梢、赤茯苓、滑石末、炒黄连、麦冬、连翘，灯心引，煎服，外用如意金黄散蜜水调敷号，若已溃烂，宜用鹅黄散奈撒之，即效。
〔葡萄疫〕
婴儿感受广疫之气，郁于皮肤，凝结而成。大小青紫斑点，状若葡萄，发于头身腿胫居多，甚则毒邪攻胃，牙龈腐烂，臭腥出血，形类牙疳，而青紫斑点，其色反淡，久则令儿虚羸。初起服羚羊角散露，日久体虚，服温脾汤露，米泔水漱口，常搽非疳散硷即效。近见中年之人，下虚者亦患此证，治法同前。
〔脐突〕
儿脐突出，赤肿虚大，由孕母失于调养，儿在胞胎受母积热，既生之后，儿脐即肿。宜清母子之热，儿脐不必敷治，免热攻里。如旬日外儿脐忽肿如吹，色不红赤，捻动微响，或惊悸多啼者，宜服白芍药汤结加薏苡仁，令儿服之，外敷朴硝散咸，即愈。
脐突由胎热所致，内服犀角消毒饮、牛蒡子炒研、生甘草、荆芥、防风、银花，水煎，临服入犀角细末，调匀服。外敷二豆散、赤小豆、豆豉、天南星、白蔹各一钱，为末，用芭蕉汁五分，调敷脐四旁，日二次，其肿自消。最忌寒凉敷药，恐寒凝毒热，反为害也。
〔脐疮〕
由水湿伤脐所致，若久不愈，则发抽搐。又因风邪外袭也，恐变风痫，宜大草纸烧灰敷之，或加枯矾少许，久则再加煅龙骨末，入麝香少许撒之，即效。
〔阴肿〕
古名脱囊，由久坐阴湿地为寒气所凝而成，或因怒斗气闭结聚于下而成。俱宜服桃仁丸结，外敷冲和膏巨。若寒气客于足厥阴肝、足少阴肾者，阴囊肿痛，腹疼冷汗，牵引二子，缩入腹中，痛止方出，此名内吊，宜服乌梅散结，再服匀气散结，一有阴茎全缩不见，不痛，或只阴囊肿大光亮，不燥不痛者，肝肾气虚也均，宜橘核煎汤，调匀气散结服之。一有囊肿及四肢俱肿，二便不利者，此因膀胱积热，风湿相乘也，宜服白丑散结，外敷立消散咸。若女儿阴户肿胀者，心热相传也，宜导赤汤日服之，或五苓散：白术、赤茯苓、猪苓、泽泄、桂心，加薏苡、车前子、木通，煎服。外治法俱敷立消散咸甚效。阴囊忽肿，多坐地受风，或虫蚁吹著，用蝉蜕五钱，水一碗，煎汤洗之，其痛立止，其肿亦消，再温再洗即愈。一方用葱园内蚯蚓粪，甘草汁调涂，洗敷后仍用五苓散寒加灯心煎服。
〔脱肛〕
小儿清气下陷脱肛于外，阳虚自汗，懒言食少，脉洪而虚者，宜服补中益气汤生加羌活、白芍、煨姜主之。若虚寒脱肛，脉必沉细，四肢稍冷，面色青黄，唇口淡白及久脱肠滑者，用蜜耆、蜜粟壳、面煨诃子、肉蔻、木香、炒芍、当归、焦术、人参、炙草、桂心、乌梅引，煎服数剂，外洗葱汤，用软绵轻轻揉入。一有湿热郁结脱肛于外，肿硬疼痛者，用制苍术、防风、赤茯苓、赤芍、花粉、炒枯芩、生地、苦参、槐米、芥穗、葱白煎服，外敷蟠龙散咸，一有生脏毒，肌门翻出者，当服脏连丸收，外治俱用五倍子、葱头、朴硝，煎汤熏洗肿处，拭净，涂以坎宫锭子巨。一方取龟头，烧灰存性，研细，麻油调敷，效。一方用生铁煮汁日洗。
〔肛门作痒〕
小儿肛门作痒，由虫蚀也，视其下唇内必生小白疮或耳之前后结小核如串珠者是也。书曰：下唇有疮，虫蚀其肛。宜服芦荟丸日，外用雄黄、铜绿等分为末撒之，即效。
〔婴儿疮疡〕
凡婴儿生疮疡小疖，多由乳母七情之火，或过周岁能饮食者，由过食乾焦厚味，而生滞火，更兼六淫之气感受，皆能成之。其肿溃治法，不外发表攻里、托里消毒等法。婴儿纯阳，火证居多，非峻剂不能胜其病，但肌体脏腑柔脆，应效即止，不可过剂。
〔垂痈〕
生于喉前上齶，下垂发珠，红肿胀痛不能吮乳，三四日后宜用针刺一二分，放出脓血，其肿痛即减。由积热凝结而成，宜服五福化毒丹露，兼用冰硼散抹于痈处称，日三抹之，乳母当忌鱼腥辣物。
〔遗毒〕
系先天遗毒于胞胎，有禀受、染受之分。禀受者由父母先患杨梅而后结胎元，婴儿生后，则周身色赤无皮，毒攻九窍，以致烂斑，患此难愈，百无一生；染受者乃先结胎元，父母后患杨梅，毒气传于胎中，婴儿既生，则头上坑凹，肌肤先出红点，次发烂斑，甚者毒攻口角、眼眶、耳鼻及前阴，穀道破烂。初宜人中黄细末三五分，土茯苓煎汤调稠，日用二三服。肿用太乙紫金锭张，水磨涂之；破烂者，用黄柏蜜炙为末撒之，乾用香油调搽。投药应效者，后服二黄散：胡黄连、山慈菇各二钱，生甘草钱半，牛黄七分，共为末，每服三分，蜜汤调下，十中可保三四。若毒延遍身，日夜多啼，不吃乳食者，属毒甚气微，终难救治。近见有祖父患杨梅，遗及其孙者；有外祖父母患杨梅，而遗及外系者，俗名隔胎遗毒，足见杨梅之为祸烈也。愚尝遇此症，内治用土茯苓、生甘草煎汤，内服外洗；外治用马勃为君，轻粉、龙骨、象皮、乳香、没药、孩儿茶、黄蘖各等分，共研末，加入麝片，并桃花散少许，研匀撒之，其效如神，附记之。
小儿梅疮最为恶候，倘发于一二月间或半周之内，最难救治，以其毒在先天，来路远，而药难及也，即日服数匙之药，杯水车薪，终难有济。若但以搽洗之法治之，反阻其出路，内攻不救，只当缓图，方可保全。先以胡麻丸：苦参五钱，首乌、胡麻仁、蔓荆子（炒）、威灵仙（炒）、芥穗、皂刺（炒）各三钱，石菖蒲（炒）、白菊花各二钱，酒打米糊为丸，每三钱，竹叶煎汤调下，每日服之。二七之后，方用点药，不三日而疮愈矣，第点药不可用之太早，恐内毒未尽也。
●梅疮点药　杏仁（一两，泡去皮，纸包槌去油，以成白粉为度，谓之杏霜）　每杏霜（一钱），加轻粉（八分）　明雄黄（一分）　研匀。先以槐花煎汤洗净，湿则干搽，干同猪胆汁调搽，三日全愈，此方凡下疳蜡烛等疮，亦效如神。
〔水痘〕
发于脾肺二经，由湿热而成也。初起与大痘相似，面赤身红，眼光如水，咳嗽喷嚏，唾涕稠黏。身热二三日始出，其形尖圆而大，内含清水，易胀易靥，不作脓浆，初起服荆防败毒散天疏散风湿，次服加味导赤散：生地、木通、甘草梢、赤茯苓、滑石末、炒黄连、麦冬、连翘，灯心引煎服，以消除湿热。集成曰：水痘前后，宜服小麦汤：地骨皮、滑石末、甘草梢、葶苈子、川羌活、北沙参、酒炒知母，小麦引，便秘加酒炒大黄。
按：水痘形如水泡，皮薄痂结，心无圆晕，不似丹毒根脚红肿，时隐时现也。
〔痘痈〕
因出大痘浆灌不足，以致毒浆不能透发，留结经络之中，随处可生，小如李者为毒，大如桃者为痈。漫肿不红，亦无焮痛，身热多烦。若生单侧者，毒在肌肉，属顺易治；连发九处者，船小载重，属险；若结于骨节之间，或成对发出者，其毒已盛，溃破之后，渗泄气血，不能敛口属逆。初发不可强消，俱宜服透脓散为，外敷乌龙膏阙，脓熟针之，加味太乙膏淡贴之。若气血弱者，兼服保元汤：人参、白术、当归　黄耆（各一钱），炙草三分，生姜，红枣引。溃后潮热全退，毒气方净，否则他处又发，忌生冷硬面发物。
〔痘里夹瘿〕
结于颈项，或生耳后腋下，形如桃李枣瓜，身热烦渴，由痰气凝结所致。痘初起，即发瘿者，治宜托里消痰解毒，如木通、桔梗、生地、甘草、蝉蜕、芍药、荆芥等药，缺一不可，若芩连等药，及耗铄之剂，俱不可用。若痘发在三四日而作瘿者，则毒随痘泄，毒随痘灌，自可挽全而无毒，宜服三消散：当归、赤芍、天花粉、甘草、牛蒡子、白茯苓、生地、红花、蝉蜕、木通、法夏各八分，要灯心廿根引。倘斯时红肿将脓，一溃则元气泄，而痘浆必不能充满，乘未溃时，急用黄耆卫气汤补之：黄耆、人参、当归、桔梗、红花、甘草、白芍酒炒、防风各一钱，水煎，不拘时服。若痘至七八日灌浆时，而发瘿者冲和饮子主之：麦冬、人参、桔梗、当归、黄耆、柴胡、酒白芍、白茯苓、天花粉、荆芥、防风、连翘、焦术各等分，水煎服。若痘疮苍蜡色而发瘿者，宜消毒，兼保元气，溃后贴生肌玉红膏翔。
〔痘疔〕
此证名多，治不一法。痘生五六日间，或三五枚，或六七枚，杂于诸痘之间，俗名贼痘。其色紫黯，甚则黑硬如石，有此以致诸证蜂起，不能灌脓。
●如捲帘疔　生于舌根底，小如黑豆，大似葡萄，令儿舌卷喉痛，急用银钩钩破，尽净恶血，随以苦茶漱口，搽拔疔散称，再以冰片、硼砂、青黛、黄连、薄荷、荆芥、炒殭蚕，共为细末吹用。
●火珠疔　生于鼻孔内，阗塞喷火，面赤眼红，亦用银针钩破，用黄连膏阙，加冰片滴入鼻孔，内服泻金散：犀角（镑）、牛蒡子（炒研）、红花、生地、桔梗、赤芍、紫苏、生甘草（各一钱），水煎服。
●忘汲疔　生于眼沿，肿如封蛤，烦热面紫，宜挑破，用燕脂嚼汁点之，兼蒲公英、菊花煎汤洗之。
●豢虎疔　生于耳内，肾毒攻耳，致于脓成时，宜挑破，搽拔疔散（称）。
●燕窝疔　生于腋下，肿硬面赤，谵语。如疔在左腋潜住，则右体之痘，沉伏失色。右亦如之。亦挑去其根，用拔疔散称搽之，服消毒饮子：白茯苓、生地、连翘、牛蒡子（炒研）、红花、甘草、赤芍、犀角（镑）、木通，灯心（二十根）引，水煎服。
●注命疔　生两足心，肿硬如钱如椒，有紫筋直透足股挑之，去净血，用田螺水点之，次用慎火草、绿豆，浸胀，捣烂敷之。
●透肠疔　生肛门旁或发于肛内，在六七朝，肿硬，痛如锥刺，挑之，银花防风煎汤，令洗之，次用轻粉、珍珠、冰片、白蔹末涂之，内服黄连解毒汤（元）。
●骊龙疔　生尿孔内，于五六朝，身热，谵语，眼翻肢厥，腹胀，小水闭涩，急用蟾酥、牛黄、冰片、麝香，研末，次用黄连、细茶浓煎候冷，取半匙调末，以细软□□蘸之，送入孔内，服消毒饮子（见前燕窝疔）甚效。
●痘中黑疔　将疔挑破，出紫血，用蒲公英膏涂。
天行痘疮难出，红花子研末酒吞。
〔痘里发丹〕
由内热盛极所致，内宜服生地、牛蒡、芍药、甘草、木通、荆芥穗等药，其毒自消，肿痛者加柴胡、羌活；头顶盛者，毒凑上焦也，宜用炒黄连、柴胡、甘草、车前子、栀子等药，外用化斑解毒汤（来）洗浴，量服寒凉药及猪胆、京墨、冰片涂抹，丹之形色，与赤游丹毒参考。
〔痘烂〕
系出痘破烂，身无完肤，脓水浸淫，污黏衣服，宜用茶叶去梗，入滚水一煠，即捞起，再拣去梗，湿铺床上，上隔草纸，令儿卧之，一夜脓干，甚效。又方，荞麦磨细面敷破痘疮甚好，溃烂者用绢袋盛遍扑之，或衬卧尤佳。凡疮疡痘疮溃烂，不能著席者，用麦麸装褥卧，性凉而软，诚妙法也。
〔痘风疮〕
由痘后遇风所致，先发细疮作痒，次延成片，脂水渐长浸淫，宜渗湿救苦散：蜜陀僧、滑石（各二两），白芷（五钱），共研细末，乾用白蜜调搽，湿则干撒，兼避风戒口，甚者搔痒毒水浸淫，肌无完肤，即成痘癞，急用十全大补汤（水）大补气血，兼散风苦参丸（藏）以清热解毒，二方合而服之。外涂麦饯散：小麦（一合炒焦存性），硫黄（四钱），白砒（一钱），共研细，又加烟胶末（八钱）、枯矾末、川椒末（各二钱），共和匀，先以葱汤洗净患处，香油调涂，油纸盖扎，三日一换，甚效。
〔痘后伤风〕
浑身搔痒，用取丝水洗之即愈。或白萝卜，口嚼烂吐在手上，擦痒处，即愈，连擦更妙。
〔痘后眼翳〕
由痘后馀毒上攻，眼生翳膜，蒙花（五钱酒浸蜜蒸晒乾）　蝉蜕（五钱去翅足水洗净）　穀精草（五钱）　望月砂（五钱）　共研末，或羊肝水洗去筋，每两用药一钱蒸熟，任意食之，神效。忌生冷、煎炒发物。
又方：白菊花、穀精草、绿豆皮共为末，每服一钱，用柿饼一个，米泔水一盏，同煎，候水乾只吃柿饼，每日三五次不拘，至七日全愈。
又方：蛇蜕（一具，洗净焙乾）　天花粉（等分为末），以羊肝破开，入药在内，麻线缚定，用米泔水煎熟食之，即愈。
又方：令患者仰卧，将黄鳝剪去尾半粒米许，以血滴入翳上，闭目少顷，拭去，一日三次，四五次即愈，翳重者数日全愈，但必须鳝尾血，每次一鳝，用过即可放去，此治医药无效者，验极。
〔痘出色黑倒靥口冷〕
狗蝇七枚，擂碎和醅酒少许，调服（狗蝇夏多冬藏耳中）。
痘疮倒靥，用荷叶、殭蚕等分为末，胡荽汤送下。闻人规日胜于人牙、龙脑。
〔痘疹黑陷〕
沉香、乳香、檀香，不拘多少于火盆内焚之，抱儿于烟上，熏之即起。
〔痘痒〕
松树叶于痘上轻轻扫之即止，或用檀香屑烧香薰衣被，更妙。
〔痘后回毒〕
青松子烧灰，麻油调敷。或核桃壳烧灰研末，麻油调涂。或用羯羊粪，置新瓦上以瓦覆之，文武火炙，烟尽为度，研末，麻油调敷。或用黄豆烧黑研末，麻油调涂。或以生黄豆研末，热水调敷。或嚼烂生黄豆敷。


卷三·方药  ——————————————————————————————————————————————————————————————————————————————————————————

肿疡主治汇方  ***************************
〔天字号〕
●仙方活命饮　治一切痈疽疮毒，不论阴阳，未成者服之即消；已成者服之即溃。能化脓生肌，散瘀消肿，乃疮疡之圣药，诚外科首方也。
当归（酒洗）　陈皮（去白，各钱半）　银花（二钱）　甘草节（一钱）　防风　贝母　白芷　天花粉（各一钱）　乳香　没药　皂刺　赤芍（各五分）　炙穿山甲（三片）
好酒煎浓，恣饮尽醉。
●神授卫生汤　治痈疽发背、对口疔疮、一切丹瘤恶毒，焮肿赤痛，脉浮而数者。能宣热散瘀，行瘀活血，消肿解毒，疏通脏腑。乃表里兼治之剂也。
羌活　天花粉　归尾　皂刺　甘草节（各一钱）　石决明（煅）　穿山甲（炙）　真沉香　乳香　红花　白芷　连翘　防风（各六分）　大黄（酒拌炒，二钱）
水煎服。病在上部先饮酒一杯后服药；病在下部先服药后饮酒一杯，以行药力，余俱仿此。如气虚便利，不用大黄。一方如荆芥、蒡子、贝母，去石决明、羌活、沉香、山甲、皂刺，名卫生汤。
●荆防败毒散　治一切疮疡、斑疹、诸毒，初起焮肿，憎寒壮热，头痛背强，脉浮或兼洪弦者，用此汗之。
芥穗　防风　羌活　柴胡　前胡　枳壳　桔梗　川芎　茯苓（各一钱）　甘草　薄荷（各五分）　姜（三片）引
寒甚加葱白，水煎，食远服。或加银花、连翘，随证酌之。
●内疏黄连饮　治痈疽阳毒在里，初起发热便秘，唇焦舌乾，烦渴呕哕，脉沉数有力者，用此下之。
黄连　栀子　连翘　薄荷　条芩　白芍　当归　桔梗　槟榔（各一钱）　木香　甘草（各五分）　大黄（二钱）
水煎，食前服，兑白蜜三匙。
大黄、槟榔非脉极沉实者不可妄用，若脉浮数而涩者，主气血皆虚，尤不可用。
〔地字号〕
●双解复生散　治痈疽发背，诸般肿毒，初起恶寒发热，四肢拘急，内热烦渴，便秘，用此发表攻里。
芥穗　防风　白芷　川芎　麻黄　栀仁　黄耆　甘草（各六分）　连翘　银花　羌活　薄荷　当归　白芷　焦术　人参　滑石末（各一钱）　大黄　芒硝（各二钱）。重者葱姜引，里重者白蜜引。
水煎服，取汗下。
●内消散　治痈疽发背、对口疔疮、乳痈、无名肿毒、一切恶疮，能令痈肿内消，使毒内化从小便而出（尿色赤污是其征也），势大者虽不能全消亦可转重为轻，移深居浅。
知母　贝母　花粉　乳香　制半夏　白芨　皂刺　炙穿山甲　金银花（各一钱）
酒水各碗许，煎八分。食前服之，留药渣捣烂加秋芙蓉叶一两研为细末，再加白蜜五匙，同药渣捣匀调敷疮上，一宿即消，重者再服再敷。
●清热消风散　治诸疮已成未成之际，无表里，故外不恶寒内不便秘，惟红肿焮痛，高硬有头者，服此清解之。
皂刺　防风　陈皮　连翘　柴胡　生黄耆　苍术（炒，各一钱）　花粉　黄芩　川芎　白芍　甘草　当归　金银花　红花（各五分）
水煎服。若妇人，加香附子用童便炒。
●竹叶黄耆汤　治痈疽疔毒诸疮，表里夹热口大渴者。
人参　生耆　条芩　甘草　当归　川芎　法半夏　麦冬　白芍　竹叶（各一钱）　生地　石膏（煅，各二钱）　姜、灯心引
●乳香黄耆散　治诸肿毒疼痛难忍者，气虚不能胜毒也。服此未成即消，已成即溃，不用刀针，恶肉自脱。并治跌扑损伤。
人参　生黄耆　当归　白芍（炒）　川芎　熟地　甘草　陈皮　粟壳（炙蜜，各一钱）　乳香　没药（各五分）
水煎服。
●回阳三建汤　治痈疽诸发，初起不红不热、不肿不疼，坚如顽石，硬若牛皮，色似土朱，粟顶多孔，孔或流血，根脚平散，软陷无脓，皮肉不腐，身凉脉细，用此温散之。
人参　附子　当归　川芎　黄耆　枸杞　枣皮　茯苓　陈皮（各一钱）　红花　紫草　厚朴　甘草　独活　苍术　木香（各五分）　煨姜（三片）　皂角树根白皮（二钱）
酒兑煎服，用厚绵覆盖疮上，令温暖，宜灸不宜针。
●双解贵金丸　治背疽诸毒，初起坚硬不闷，便秘脉沉实。
大黄（两半）　白芷（一两）
共研极细末，水丸绿豆大，每用三四钱，酒煎，葱头（三个）取汤送下。盖被静卧取汗，良久大便行一二次方效。行后以四君子汤补之，老弱人减半服，用人参加生姜煎汤送下，得睡得汗得已。
●黍米寸金丹　此方乃异人所传。常有暴中急证，忽然卒倒者，撬开牙关研灌三丸，其人即活。又治发背痈疽、遍身壅肿，附骨阴疽等证。凡初起憎寒壮热、四肢倦怠、沉重，不分表里老幼，并宜服之。歌曰：黍米寸金奇效方，痈疽发背服之良；乳香没药狗鲤胆，蟾硇宝麝白丁香，蜈蚣黄蜡乌金石，人乳轻雄共粉霜。此药难合亦罕有用者，故不详载。
〔元字号〕
●保安万灵丹　治肿疽疔毒，附骨流注，风寒湿痹及鹤膝风、左瘫右痪，半身不遂，口眼喎斜，遍身走痛，步履艰辛，头风疝气，破伤风牙关紧急，伤寒感冒，壮热憎寒，服之俱效。
制苍术（八两）　制何首乌　金钗石斛　北细辛　川乌　草乌（泡）　全蝎　天麻　麻黄　炙草　当归　川芎　芥穗　防风　羌活（各一两）　明雄黄（六钱）　为细末，蜜丸，每重三钱，朱砂为衣。
痈疽及感冒初起表重者，葱白九茎煎汤化服一丸，盖被卧取大汗，汗听自收，切忌露风。疮未成者立消，将成者即高肿溃脓。伤寒感冒，瘟疫初起，服此邪从汗解。如病无表里相兼，不必发散，只用热酒化服。老人小儿减半。
●麦灵丹　治痈疽肿毒，疔疮回里，烦闷神昏。妇人初发乳症，小儿痘后馀毒，一切暴肿。
鲜蟾酥（三钱）　黑大蜘蛛（二十一双）　两头尖鼠粪（一钱）　飞罗面（六两）　共研极匀，用菊花熬成膏，布绞去渣，糊药捻为麦子状阴乾。
每服七丸，小儿五丸。上部白汤送下，下部酒送下。
●黄连消毒饮　通治痈疽初起红肿焮痛，壮热恶寒，烦渴便秘，六脉洪数。
羌活　独活　防己　防风　连翘　甘草　条芩　黄柏　藁本　桔梗　陈皮　苏木　泽泻　沙参　知母（各五分）　生耆（二钱）　生地　归尾　黄连（各一钱）
空心温服。
●黄连解毒汤　通治痈疽赤肿焮痛，表里热盛，口燥咽乾，心烦饮冷，脉实。
黄连　黄柏　黄芩　栀子（等分），或加牛蒡子（炒研）　连翘　灯心煎服
●柴胡清肝汤　治手足阳（三焦、胆）初患痈疽、瘰疬。
柴胡　生地　赤芍　牛蒡子（炒，各钱半）　当归　连翘（各二钱）　川芎　条芩　栀子　花粉　防风　甘草（各一钱）
●柴胡葛根汤　治肿疡初起，焮痛寒热，胃经风热内发者。
柴胡　葛根　花粉　条芩　熟石膏（各钱半）　牛蒡子（炒研）　甘草　桔梗　连翘（各一钱）　升麻（五分）
●四顺清凉饮　治肿疡七日之内焮肿痛甚，疮热色赤，往来寒热，口渴便秘，胃经实热者。
羌活　防风　栀仁　连翘　赤芍　甘草　当归　牛蒡子（炒研，各一钱）　大黄（二钱）　灯心引
〔黄字号〕
●防风通圣散　凡痈疽肿毒，癍疹诸疮，表里俱实者，服此汗下兼行。
防风　芥穗　连翘　薄荷　麻黄　川芎　当归　白芍　焦术　芒硝　大黄（煨或酒拌炒）　栀仁（各五分）　条芩　桔梗　甘草　石膏末（各一钱）　滑石末（三钱）　姜葱引。便利去芒硝、大黄名，双解散。自汗去麻黄加桂枝，涎嗽加法半夏。
此方加黄连名清心汤，治疮疡肿痛，发热饮冷，脉沉实，睡语不宁。
●五积散　通治阴阳表里。
当归　川芎　白芍　茯苓　白芷　陈皮　枳壳　桔梗　制苍术　厚朴（炒，各一钱）　麻黄　桂枝　甘草　法半夏　乾姜（各五分）　葱白引
●凉膈散　治痈疽癍疹，头目口疮，烦渴便秘，上中二焦火盛脉实。
连翘（三钱）　大黄（酒浸）　黄芩（炒）　甘草　芒硝（各钱半）　栀仁　薄荷　竹叶（各八分）　生蜜引
●消风散　治风盛燥痒，阳明湿热内发者。
芥穗　防风　当归　生地黄　苍术（制）　胡麻仁　牛子（炒）　石膏（煅）　桔梗　苦参　蝉蜕　知母　甘草（等分）　煎服
●神应养真丹　治风盛燥血，毛发脱落，痒如虫行。
羌活　天麻　菟丝　木瓜　当归　白芍　川芎　熟地（炙焦，等分）　研末，蜜为丸。盐汤或酒每下三钱。
●祛风换肌丸　治风邪郁久，燥血作痒，抓起白屑。
胡麻仁　苍术（制）　石菖蒲　苦参　牛膝　花粉　威灵仙　何首乌（制，各二两）　归身　川芎　甘草（各两半）
共为末，酒糊小丸。白汤送下三钱，日三服。
●蟾酥丸　治疔疮发背、脑疽乳痈等证，或麻木或呕吐，重者昏愦，此药服之，不起者即起，不痛者即痛，痛甚者即止，昏愦者即醒，呕吐者即解，未成者即消，已成者即溃，疔毒之主方，恶证之至宝也。
蟾酥（一钱，乾者酒化）　明雄黄（二钱）　轻粉　铜绿　枯矾　胆肌　乳香　没药　麝香　寒水石（煅红，各一钱）　共研极细，朱砂（三钱，另研为衣）　各味称毕，端午日午时在净室中，先将蜗牛（二十一个）研烂，同蟾酥捣成膏，方和药末共捣极匀稠黏，丸如绿豆大，晒乾收贮。
每服三丸，用葱白五寸，令患者嚼烂吐于掌中，男左女右分裹三丸，热酒一锺将葱丸作三次送下，被盖取汗方效。汗后禁风，甚者再用一服。如外用之法，酒润湿或搓条或捻饼，随证用之。
〔宇字号〕
●犀角升麻汤　治疮疡初起，红肿如慄，渐大如榴，胃经风热，服此立效。
犀角（如无，黄连代）　升麻（各钱半）　条芩　生地　白芷　川芎　羌活　防风　元参　甘草（各一钱）　煎服。作丸每味一两，研末面糊为丸梧子大，白汤每下三钱。
●连翘消毒饮　时毒憎寒壮热，发表后肿仍不消。
连翘　栀子　赤芍　桔梗　当归　元参　射干　条芩　陈皮　甘草　花粉　葛根　红花　大黄（等分），有痰加竹茹。
●芩连平胃散　肿疡色红微痛，发热作痒，脾胃湿热甚者。
条芩（钱半）　黄连　陈皮　甘草　厚朴（各一钱）　制苍术（二钱）　姜引
●清脾凉血汤　治脾热生疮。
荆芥　防风　赤芍　元参　陈皮　苍术　蝉蜕　白藓皮（各一钱）　连翘　大黄（各钱半）　炒厚朴　甘草　淡竹叶（各五分）
●羌活冲和汤　治诸头痛头风伤目，眉稜骨痛等证，随证加药。
羌活　白菊花（各钱半）　白芷　川芎（各二钱）　条芩（酒炒）　制苍术　防风　生地（各一钱）　甘草　北细辛（各五分）　葱白（三根）　姜（三片）　红枣肉（二枚）
脉实便秘，加酒炒大黄；痛由顶后起属膀胱经，倍羌活加藁本；痛由耳后起属胆经，加柴胡；痛由太阳牵引头额两目属胃经，倍白芷加葛根、煅石膏；头痛兼有腹痛身重属脾经，倍苍术；痛兼足冷气逆属肾经，倍细辛，甚者加麻黄、生附片，减黄芩；痛兼呕涎沫者，手足厥冷属肝经，加吴茱萸；痛吐痰饮，手足不冷加法夏、胆星；头痛有火，热渴倍黄芩（洗酒）加生石膏。
●普济消毒饮　治大头瘟，初觉憎寒壮热，体重，次传头面肿大，目不能开，咽喉不利，口渴舌燥，气喘。
黄连　黄芩（俱酒炒，各五钱）　陈皮　甘草　元参　桔梗　柴胡（各二钱）　板蓝根　牛子（钱半炒）　殭蚕（炒）　薄荷叶　连翘　马勃　升麻（各一钱）
共研极细，水调时时服，或蜜丸噙服，或分剂煎服。便秘加酒炒大黄。
〔宙字号〕
●清震汤　治雷头风，头起疙瘩，焮肿闷痛，壮热憎寒，耳中时闻雷声。
制苍术　升麻　陈荷叶（各五钱）　煎汤时时热服。
●金沸草散　治肺经伤风，头目昏痛，咳嗽多痰。
旋覆花　前胡　细辛（各一钱）　芥穗（钱半）　赤茯苓　法半夏　炙草（各八分）　姜枣
头痛加川芎，有热加柴胡、枯芩，满闷加枳壳、桔梗。亦治风牙痛，煎汤熏漱噙服。
●洗肝散　治风毒攻目，暴作赤肿，焮痛难开，隐涩眵泪。
薄荷　炙草　羌活　防风　当归　川芎　栀子　大黄（等分）
煎服，便利去大黄。
●补肝散　治肝虚目痛，筋脉牵疼，冷泪不止，羞明怕日，夜则痛甚，点凉药反剧。
夏枯草　香附（各一两）　甘草（三钱）　陈茶叶（一撮）
煎汤，频频温服。
●清风养血汤　治风热伤血，目赤肿痛。
芥穗　防风　白菊　荆子　麻黄　川芎　红花（酒炒）　桃仁（去皮尖，各五分）　当归（酒洗）　白芍　白芷　甘草　草决明　石决明（各一钱）
煎服，治天行赤眼，风盛加羌活、薄荷，热甚加大黄、栀子（俱酒炒）。
●拨云退翳丸　治风热障翳。
当归（两半）　地骨皮　蒺藜（炒）　密蒙花　菊花　木贼　芥穗　羌活　川芎　花粉（各一两）　蔓京子　薄荷叶　枳实（炒）　炙草　川椒（各五钱）　川连　蝉蜕　蛇蜕（各二钱）
共末，蜜为小丸。每服一钱，米泔送下，日三服。
●石膏羌活散　治一切眼疾，内障外障，拳毛倒睫。
羌活　芥尾　白芷　藁本　细辛　川芎　苍术　白菊　木贼　黄芩　甘草　麻子　菜子　密蒙花　熟石膏（等分为末）
食后临卧，茶汤每下二钱，日三服。
●防风饮子　治拳毛倒睫。
川连（炒）　炙草　防风　葛根（各一钱）　当归　沙参（二钱）　北细辛　蔓京子（各五分）
煎服，避风寒湿热。
●兔矢汤　治疮疹入眼及昏暗障翳。
兔矢（研末）　茶汤调下二钱。
●泻青丸　治肝火郁热，不能安卧，风淫火炽，目赤肿，脉证俱实。
酒蒸大黄　炒栀仁　胆草　川芎　羌活　防风　当归（等分）　研末蜜为小丸
煎淡竹叶汤每下二钱，日三服。
〔洪字号〕
●凉膈清脾饮　治眼胞菌毒，脾经湿热郁结者。
连翘　生地　栀子　薄荷　芥穗　防风　条芩　赤芍　甘草　熟石膏（等分）　灯心引
●化坚二陈丸　治眼胞痰核，初起肿硬不痛者。
陈皮　法夏（各一两）　茯苓　殭蚕（炒，各二两）　甘草　川连（各三钱）　研末，薄荷汁糊丸，姜汤每下三钱。
●疏风清肝汤　治肝热风湿上注，眼目生疮者。
归尾　赤芍　芥尾　防风　川芎　白菊　栀子　薄荷　甘草（各一钱）　柴胡　连翘　银花（各钱半）　灯心引
●元参汤　治心经实火，目生胬肉，红肿痛胀者。
元参　苦参　白菊　车前子　枳壳　川连　防风　升麻　草决明　大黄（酒炒，等分）　煎服。
●决明散　治心经虚火，目中胬肉，淡红不痛者。
草决明　青葙子　车前子（各五钱）　羚羊角末　沙参　黄连（炒）　枳壳　川芎　甘草（各一两）
研末，白汤下三钱。
●辛夷散　治鼻生瘪肉，气息不通，湿热蒸肺者。
辛夷仁　白芷　升麻　防风　藁本　川芎　细辛　木通　甘草（等分）
研末，茶汤每下三钱。
●苍耳散　治鼻渊。
白芷（一两）　辛夷仁　薄荷叶（各五钱）　苍耳（炒去刺，三钱）
研极细，葱汤每下三钱，一日三服。
●奇疾方　治毒邪攻鼻，鼻中生毛昼夜暴长一二尺，渐圆如绳，胀痛难堪。
硇砂（三钱）　乳香（四钱）　研细，米饮糊丸十粒。
每含一丸，抵上齶噙化，徐以白水嚥下，噙服十丸，毛自枯落。
●千金漏芦汤　治肺火郁结，鼻柱生疽。
漏芦　甘草　麻黄　黄芩　连翘　升麻　白蔹　枳壳　朴硝　大黄（各一钱）　薄荷引
●枇杷清肺饮　治肺郁血热，鼻生粉刺。
枇杷叶（刮去毛蜜炙，三钱）　桑白皮（炙）　沙参（各二钱）　川连　川柏　甘草（各一钱）
●辛夷清肺饮　治肺热风湿郁结而鼻痔。
辛夷仁（六分，去毛）　石膏　知母　栀子　麦冬　枯芩　百合　芥尾　防风　枇杷叶（去毛炙，各一钱）　甘草（五分）　升麻（三分）
煎汤，频频噙服。
〔荒字号〕
●苍藿丸　治胆热上移脑髓，致成鼻渊。
藿香（连枝叶，四两）　苍耳（炒去刺，二两）
研极细末，猪胆汁糊为小丸。酒水任下，每服三钱。
●天罗散　治鼻渊日久，虫蚀脑袋，常流腥臭血水。
丝瓜藤取近根肥实的，阴乾烧灰存性，研筛细末。酒调，每下三钱，日三服。
●泽泻散　治风热客肺，鼻翅生疮。
泽泻　郁金　栀仁　甘草节（等分）　研末，酒调每服一钱，加钩藤钩、桔梗治小儿肺热疮疡。
●黄芩汤　治肺热攻鼻，窍肿色红，痛如火燎。
枯芩（酒炒，二钱）　桑皮（炙）　麦冬（去心）　连翘　赤芍　桔梗　薄荷　芥尾（各一钱）　甘草　栀子仁（炒，各五分）
●凉血四物汤　治血瘀、血热凝滞，鼻生细疮。
当归　生地　川芎　赤芍　炒芩　赤苓　香附　陈皮　甘草　红花（等分）　姜引
●栀子仁丸　治酒渣鼻，日久不愈。
栀仁（晒研，四两）　黄蜡（溶化，二两）　和药为丸弹子大，每嚼一丸茶汤嚥下。忌一切发物。
●麻黄宣肺酒　治胃火熏肺，又外触风寒鼻生酒渣，先红后紫，久变黑色缠绵不愈。
麻黄茎　麻黄根（各二两），盛酒（五斤）浸药封口，坐滚汤中煮三炷香久，露一宿。早中晚各吃数杯，三五日内出脓成疮，半月外则脓尽，尽则红色退变，先黄后白而愈。
●肾热汤　治肾热耳流脓血，不闻人声者。
磁石（煅红醋淬七次）　牡蛎（煅粉）　白术（土炒，各三钱）　麦冬　生地　白芍（各二钱）　甘草（一钱）　葱白（三寸）　枣（二枚）
●龙胆泻肝汤　治肝胆实火湿热，耳聋胁痛，胆溢口苦，诸疮脉症实者。
胆草　条芩　栀子（俱酒炒）　泽泻　木通　车前子　柴胡　甘草　当归　生地（等分）
煎服。一方加连翘、黄连，便秘加生军二钱。
●栀子清肝汤　治肝经怒火，肾经相火，胃经实火，凝结而成耳蕈挺痔。
栀子（生研）　川芎　当归　柴胡　白芍（白酒）　丹皮　石膏（煅）　牛子（炒研，各一钱）　黄连　甘草（各五分）　黄芩（五分）
水煎，食远服。
〔日字号〕
●泻黄散　治脾胃伏火，口燥唇乾，口疮口臭，烦渴易饥。
防风（二两）　甘草（一两）　栀仁　石膏　藿香叶（各五钱）　切碎微炒香，研细。蜜酒调服三钱。
●钱乙方　治同上。口唇皱裂瞤动宜之。
金钗石斛　白芷　防风　升麻　条芩　枳壳（各钱半）　法夏　甘草（各一钱）　煎服。
●泻白散　治肺中伏火，口燥喘嗽，目眶燻黑，珠红如血。
炙桑皮　地骨皮（各一钱）　粳米（一合）
●谦甫方　治过饮伤肺，气出腥臭，唾涕稠黏，咽喉不利，口苦干燥。
桑皮　地骨皮　炒黄芩　知母　麦冬　桔梗　五味子等服。
●导赤散　治小肠有火，尿赤淋痛，面赤狂躁，口糜舌疮，咬牙口渴。
生地　木通　甘草梢　淡竹叶（各二钱）　灯心引
●泻心导赤汤　前方加川连（一钱）或加连翘（二钱），治舌部诸症。
●连理汤　治脾虚湿郁，口臭下泻。
炒黄连　乾姜　炙草（各一钱）　人参（如无，以沙参代）　茯苓　土炒白术（各二钱）
●甘露饮　治胃中湿热，口鼻喉疮，牙衄牙宣及诸吐衄。
生地　熟地　天冬　麦冬　石斛　茵陈　条芩　甘草　枳壳　枇杷叶（等分）　或加肉桂　茯苓
●清凉甘露饮　前方去熟地加羚羊角末、银柴胡、淡竹叶。治喉风茧唇。
●清胃散　治胃中积热，上下牙痛牵引头脑，满面发热，其牙喜凉恶热。或牙龈溃烂，牙宣出血。或唇口腮颊肿痛。
生地　丹皮　当归（各二钱）　熟石膏（三钱）　升麻　川连（各一钱，《金鉴》加条芩无当归）
●调胃承气汤　治牙衄热甚，一切胃热燥渴，粪如弹丸。
酒浸大黄（四钱）　芒硝（三钱）　炙草（二钱），频频热服。
●芦荟丸　治牙疳及诸疳初起。
芦荟　川连　胡连　青皮　白雷丸　白芜荑　鹤蝨草（各一两）　木香（三钱）　麝香（五分）　共研细末
煮面糊丸麻子大。空心米汤下一钱，日三服。
〔月字号〕
●芦荟消疳饮　治肝胃积热成钻牙疳。
芦荟　胡连　桔梗　元参　羚羊角末　牛蒡子（砂研）　熟石膏　黑栀仁　银柴胡　薄荷叶　淡竹叶　甘草节　酒大黄（等分）
●清疳解毒汤　治走马牙疳。
川连　柴胡　人中黄（各五分）　知母　连翘　芥尾　防风　元参　炒牛子　羚羊角末　淡竹叶（各一钱）　熟石膏（二钱）　灯心引
●芜荑消疳汤　攻牙疳日用之方。
芜荑　芦荟　雄黄　川连　胡连　条芩　大黄，等分煎服。服后便利食少，去大黄加熟石膏、羚羊角末，频服，愈。
●温风散　治风牙痛常歪口吸气。
当归　川芎　白芷　藁本（各二钱）　北细辛　荜茇　露蜂房（各一钱）　风寒入脑加羌活、附片。
●独活散　治胃热与风寒相搏，牙根宣肿，遇风痛甚而恶凉。
独活　羌活　防风　川芎（各钱半）　薄荷　芥尾　生地　白芷　炒芩　细辛（各一钱）
●玉池散　治胃火湿瘀，口臭齿痛。
当归　白芷　升麻　防风　川芎　甘草　地骨　细辛　藁本　槐花　生姜等分　黑豆引
●三因安肾丸　治有虚火而兼肾虚，牙龈烂、齿动摇，不甚肿痛。
故脂　茴香　川续断　川楝肉　胡芦巴　淮山药（俱炒香，各三两）　杏仁　桃仁（去皮尖炒黄）　茯苓（各二两）
研极细，蜜为小丸。盐汤每下三钱，日三服。
●加味二陈汤　治舌下生痰包，色黄木痛。
陈皮　法夏　茯苓　炒芩（各二钱）　炒连　甘草　薄荷（各一钱）　生姜引
●升麻汤　治心火上炎，血热妄行，舌生小孔，肿溃出血。
升麻　葛根　小蓟根（各一钱）　寒水石（三钱）　生地　侧柏叶（各二钱）　薄荷引
●清热饮　主治重舌及小舌吊下，舌作痛。
川连（酒炒）　生地　木通　甘草　连翘　白莲肉　淡竹叶，小舌吊下加羚羊角末、灶心土。
●射干丸　治心肾与三焦积热，上齶生痈。
射干　升麻　炙草（去皮尖）　杏仁（各五钱）　木鳖肉（酒炒）　大黄（各二钱）　共研极细，蜜丸弹子大。每噙化一丸，津液送下，日二服。
〔盈字号〕
●甘桔汤　治少阴咽痛，喉痹，肺痈吐脓，乾咳无痰，火郁在肺或心脏发咳，咳则心痛，喉中介介如梗状。
甘草（二两）　桔梗（一两）　煎服。
王好古加味法：失音加诃子；声不出加半夏；气逆加陈皮去白；涎嗽加知母、贝母；咳渴加五味子；酒毒加葛根；少气加人参，呕吐加半夏，生姜；痞满加煨枳实；肺痿加阿胶；肤痛加黄耆；胸膈不利加枳壳；吐脓血加紫菀；面肿加茯苓；发斑加荆、防；目赤加栀子、大黄；痰毒加牛蒡子；不眠加栀子。
●少阴甘桔汤　治口疮糜烂，延及咽喉，日轻夜重。
桔梗（三钱）　甘草　元参　条芩　柴胡　川芎　陈皮（各一钱）　升麻（酒炒）　羌活（各六分）　葱白（三寸）
●元参升麻汤　治发斑咽痛。
元参　升麻　甘草（等分）　煎服。
●玉屑无忧散　缠喉风痹，肿痛碍食，及口舌生疮，风痰壅滞，骨屑梗喉。
元参　川连　芥穗　贯众　茯苓　甘草　砂仁　滑石　山豆根（各五钱）　硼砂　寒水石（各三钱）
研极细。每挑一钱口含噙化，徐徐以白汤嚥下，日三服。此散并能除三尸去八邪，辟瘟疗渴。
●利膈汤　治脾肺火郁，虚烦上壅，咽痛生疮。
芥穗　防风　甘草　桔梗　沙参　薄荷　牛子（炒研）　或加殭蚕（等分）　煎服
●清咽利膈汤　治喉部之总方。
牛子（炒研）　芥穗　防风　连翘　栀子　桔梗　元参　炒连　条芩　银花　薄荷　甘草　芒硝　淡竹叶　大黄，便利去硝、黄。
●雄黄解毒丸　治喉痹、缠喉，痰涎壅闭，肿痛危急。
明雄黄（一两）　郁金（一钱，切细片）　巴豆肉（十四粒）　共研极细，醋糊丸黍子大，噙化五分，津液下。
●如意胜金丹　治喉痹初起，状似伤寒。
石硫黄　生地（炙焦）　生川乌　川芎　孩儿茶　牙硝　薄荷叶（等分）　研细，葱汁糊丸一钱，每噙服一丸，甚则连服。
●牛蒡解毒汤　治酒毒喉痹。
牛子（炒研）　青皮（炒）　升麻　桔梗　条芩　花粉　甘草　元参　栀子　川连　连翘　防风　葛根　生地　神麴　等分服
〔昃字号〕
●广笔鼠黏汤　治胃热喉癣。
生地　贝母（各三钱）　元参　牛子（炒研）　花粉　甘草　射干　连翘（各二钱）　殭蚕（炒）　苦竹叶（各一钱）
●牛黄清心丸　治心与小肠积热，结成喉毒。
牛黄　麝香　冰片　珍珠　轻粉（各三分）　雄黄　川连　茯神　元参　芥穗　防风　当归　桔梗　五倍子　天竺黄　羚羊角（各一钱）　胆星（一两）　共研细，甘草熬膏为丸，朱砂衣。薄荷汤化下一钱。
●益气清金汤　治肺热喉瘤。
桔梗（三钱）　枯芩　麦冬　沙参（各二钱）　贝母　牛子（炒研）　茯苓　陈皮　甘草　栀仁　薄荷　淡竹叶（各钱半）
●滋阴降火汤　治虚火上升，咽痛喉疮，淡红微肿，声哑痰喘，脉弱者，及口、舌、唇、齿、目、鼻诸虚肿痛。
当归　川芎　白芍　熟地　知母　川柏　花粉　桔梗　甘草　元参，若相火上炎，用地黄汤加甘草、桔梗、天冬、麦冬、元参、花粉。
●清化丸　治声哑喉痛。
川连　桔梗（各六钱）　山豆根　粉草（各四钱）　薄荷叶　硼砂　儿茶（各一钱）
研末，蜜丸重一钱。时常噙化，白水嚥下。
●防风羌活汤　治风毒瘰疬。
羌活　防风　枯芩　川芎　薄荷　昆布　海藻（酒洗）　牛蒡子（炒研）　升麻　甘草（各一钱）　连翘　殭蚕（炒）　夏枯草（各二钱）　初服数剂。
●海藻丸　治风痰瘰疬。
海藻（拌荞麦炒焦，去麦）　殭蚕（炒），各四两，共研极细，煮烂白梅取肉糊为小丸。
临卧米汤下二钱，日三服勿闻。
●升阳调经汤　治热毒瘰疬。
升麻　知母　莪术（俱酒炒，各钱半）　三稜　川黄连　黄柏　条芩　胆草（俱酒炒）　炙草　桔梗　连翘　葛根（各一钱）
煎服，亦作丸。丸药法：前方每钱加作一两，研末，蜜为小丸。每用百丸，服时低枕仰卧，煎前汤每噙一口，咽送十丸，作十次嚥下，静卧良久。后俱仿此。
●柴胡连翘汤　治马刀瘰疬。
柴胡　连翘　炒芩　知母　瞿麦（各钱半）　生地　归尾　炙草　川柏（酒炒）　牛子（炒研，各一钱）　桂心（五分）
●鸡鸣散　治瘰疬痛甚。
黑丑（一两）　大黄（二钱）　朴硝（三钱）　水粉（一钱）
研极细末，于鸡鸣时白汤调服三钱，以取便利为度。
〔辰字号〕
●连翘散坚汤　治气毒瘰疬，生耳之下、肩之上，坚硬如石，推之活动。
三稜　莪术　胆草　条芩　香附　土瓜根（俱酒炒）　当归　炙草　连翘　柴胡（各一钱）　赤芍　川连（炒）　苍术（制，各五分）
煎服，亦作丸，照前法嚥下，每服百粒。
●散肿溃坚汤　治气毒、马刀二症，坚硬推之不移者。
胆草　川柏　子芩　知母　三稜　莪术　香附（俱酒炒）　升麻　柴胡　连翘　花粉　当归　桔梗　海藻　昆布　葛根　炙草　黄连（炒）　赤芍（等分）　煎服。亦作丸，照前法嚥下，每服百粒。
●舒肝溃坚汤　治肝经筋疬，筋缩核坚，推之不移。
殭蚕（炒）　夏枯草（各二钱）　当归　柴胡　石决明（煅）　香附（酒炒，各钱半）　川芎　白芍（炒）　陈皮　穿山甲（炙，各一钱）　红花　姜黄　甘草（各五分）　便燥加乳香，便溏加煅牡蛎。
●杨氏家藏方　治误食毒物结成瘰疬。
芥穗　黑丑　殭蚕（炒，各二钱）　先研末，用斑蝥二十八个去头足，拌糯米炒三次，和前药共研细，听用。临卧先用米汤调服骨石末一钱，至半夜再服一钱，五更初方用温酒调药一钱服之，强者钱半。如小便并无恶物行下，次早如法再服。倘仍不行，第三日五更初先吃糯米粥一碗，次服药二钱，再以灯心汤调琥珀末一钱服下，必要小便内利出恶物为愈。如尿孔痛甚，用甘草汤调青黛末一钱服之，立止。
法制灵鸡蛋　治误食毒物，腋下生马刀瘰疬。
斑蝥七个去头足翅，将鸡蛋一个顶上敲一小孔，入药在内，绵纸封口。安饭上蒸熟，取蛋去壳，去药切片，五更时和热饭嚼服。俟小水如泔汁方效，便闭不通多服。
●琥珀散
琥珀　条芩　乌药　车子　茵陈　瞿麦　石韦　紫草　连翘　冬茅根
等分研末，灯心汤调三钱，服取通利。
●妙灵散
服灵鸡蛋后，常用此与后丸间服，疮愈方止。
海藻（二两）　生首乌　海螵蛸　桑寄生　当归　牛膝（各一两）　昆布　青葙子　甘草节　木香附（各五钱）　沉香（二钱）　海带（五钱）　研酒调二钱，日二服。兼服后内消连翘丸。
〔宿字号〕
●内消连翘丸　与妙灵散相间常服。
连翘（三两）　夏枯草　土瓜根　泽兰叶　沙参　白芨　射干　漏芦（各两半）
先研极细，次捣烂核桃肉二两和药，研匀酒糊为小丸，空心盐汤下三钱，日二服。
●附子败毒汤　治湿毒瘰疬生项后两旁。
附片　前胡　羌活　防风　陈皮　甘草节（各一钱）　生耆　茯苓　银花　连翘　蔓荆子（各钱半）　殭蚕（炒，三钱）　生姜引
●消核散　治颈项痰凝瘰疬，男妇大小皆可常服。
海藻（焙三两）　元参　牡蛎（煅，各四两）　生甘草（一两）　先研，次用红娘子二十八个拌糯米八两同炒焦黄色，去红娘子用米和前药共研细，酒调或一钱或钱半，量人强弱。
●犀角丸　治诸般瘰疬，心火上冲目赤涩痛。
犀角（如无，以黄连代）　青皮（炒）　黑丑（炒）　陈皮　连翘（各二两）
共研极细，皂角二挺去子皮弦，滚汤泡透，槌烂布绞浓汁一碗，又用新鲜薄荷二斤，捣烂布绞汁一碗，和皂汁同熬成膏糊为丸，白汤每下二钱。
仲景云：如无犀角以升麻代之者，正以此两物俱入阳明，功皆升散。兹以黄连代之者，以其善泻心脾实火，又能止痛也。
●夏枯草膏　治男妇忧思气郁，瘰疬坚硬，肝旺血燥，峻攻之，恐伤脾气，用此缓消。
夏枯草（斤半）　当归　白芍　黑参　乌药　浙贝母（去心）　殭蚕（炒，各五钱）　昆布　桔梗　陈皮　川芎　甘草（各三钱）　香附（酒炒，二两）　红花（二钱）
共入砂锅内水煎浓汁，布沥去渣，将汁复入砂锅内熬稠，加红蜜八两，再熬成膏，磁罐收贮。每用一二匙，滚汤冲服，戒气怒鱼腥。外用薄纸摊贴，瘰疬自消。
●香贝养荣汤　治上石疽生颈项旁，初起气虚肝郁及妇女气血壅滞，体虚生疮，随症加味服之。
人参　白术（各二钱）　茯苓　陈皮　熟地　川芎　当归　贝母（去心）　香附（酒炒）　白芍（酒炒，各一钱）　桔梗　甘草（各五分）　生姜（三片）　枣（二枚）
煎服。胸膈痞满加枳壳、木香；饮食不甘加厚朴、苍术；寒热往来加柴胡、地骨皮；脓溃作渴，倍人参、当归、白术，加黄耆；脓溃或清倍当归、川芎，发热加柴胡、黄芩；脓不止倍人参、当归加黄耆；溃后反痛加附子、沉香；口乾加麦冬、五味子；渴不止加知母、赤小豆；胁下痛或痞加青皮、木香；痰多加半夏、肉桂；肌肉生迟加白蔹、肉桂；虚烦不眠加远志、枣仁，倍人参、熟地。
〔列字号〕
●和荣散坚丸　治失荣症。
白芍（酒炒）　焦白术　当归　川芎　熟地　茯苓　陈皮　桔梗　香附（炒，各一两）　人参　炙草　海粉　昆布　贝母　升麻　红花（各五钱）
晒研细末，先切夏枯草一斤熬汁，沥渣加蜜四两，炼成膏，糊药为小丸，白汤每下三钱。
随症加味：无汗恶寒加苍术、苏叶；有汗恶寒加薄荷、法夏；自汗去升麻加黄耆；睡不安神加远志、枣仁；咳嗽加制杏仁、麦冬；惊悸加茯神、石菖蒲；口乾渴饮加五味、知母；腹胀加大腹皮、厚朴；食不化加神麴、麦芽、山楂；身热脉弦加柴胡、条芩；口无味加砂仁、藿香；胸膈痞闷加泽泄、木香；凡妇人经水不调加元胡、丹皮。
●夺命丹　治膻中心窝缺盆等疽。初起憎寒壮热，色紫肿痛或烦躁渴饮，唇焦尿秘，腹胀呕逆，发热无汗，皆用此汗之。
白砒（面裹煨熟去面）　轻粉　麝香（各五分）　血竭　枯矾（各一钱）　寒水石（煅）　雄黄　乳香　没药　铜绿（各二钱）
共研极细，先以酒润蟾酥二钱，取蜗牛（二十一个），同酥同捣如泥，拌前药末。如太燥加酒，和匀糊丸绿豆大，每用三丸，令患者嚼烂葱白（三寸）吐手掌中，分裹三丸，温酒一锺，作三次连葱嚥下，盖被取汁。
此丹难用，不如用蟾酥丸汗之，至当。以丹中有白砒也慎之，一方有朱砂无白砒，功用与蟾酥丸同。
〔张字号〕
●太乙紫金锭　（一名紫金丹，一名玉枢丹）　治脾发疽，唇焦大渴烦躁。
明雄黄　朱砂　麝香（各研末三钱）　山慈菇（洗去毛皮焙乾）　川五倍子（各研末二两）　续随子（仁白者去油研，一两）　红芽大戟（紫者为上，白者勿用。去芦根焙研末，一两五钱）
七味另研另包，择端午、七夕、重阳天，月德天医吉日，先斋戒三日，净室中设历代医师药王神位，和合药诸人换洁净衣帽，焚香祈拜毕，将前药各味称准，入大乳钵内擂匀，方入细石臼中，渐渐加放糯米粥汤调湿，要软硬得中，用柳木杵捣千馀下，以光润为度，捻作锭子，每锭一钱。每服一锭，重者二锭，随症用引磨服，以取通利。病在上者必吐，在下者必利，吐利后以温粥补之。小儿量大小服，或一锭或半锭，修合时除和合药洁净之人，余皆忌见。磁瓶谨收。
一治饮食药毒、虫毒、菌毒、河豚毒、自败牛马猪羊等肉毒，人误食之胀闷昏倒，或生怪症。急用水磨一锭灌之，或吐或泻，其人必醒。
一山岚瘴气，雾露水湿，自人感之即觉满闷吐恶，憎寒壮热，随用水磨服数分，得吐利自愈。
一治痈疽发背、对口疔疮、天蛇毒、杨梅疮、风斑瘾疹、新久痔疮，并用无灰清酒磨服一锭，外用醋磨涂疮上，日夜数次，觉痒即消。
一治阴阳二毒，伤寒心闷膈滞塞，毒邪未出，发为瘟疫，烦乱狂躁，以及喉闭、喉风、喉疔，乳蛾等症，俱用薄荷煎汤，俟冷磨服一锭。
一治中风中气，口眼歪斜，牙关噤急，语言蹇涩，筋脉挛缩，骨节肿痛，遍身牵疼，行步艰难，诸风诸痫，并用酒磨浓，炖热服之。若牙痒紧闭者，磨浓汁以竹管插病人鼻孔，他人含药汁徐徐吹入度下，药得下咽亦效。
一治妇人邪气鬼胎，石菖蒲煎汤磨服一锭即消；经闭胀痛煎红花汤磨服，数次即通。
一治搅肠痧、乌痧胀，通腹揽痛非常，用清水磨服一锭即愈。
一自缢自溺，惊死压魅，迷死中恶暴死，但得心头微温，急用酒煎续断、生姜汤，磨汁频灌之。
一治恶蛇、疯犬、毒蝎诸恶虫咬伤，随即发肿、攻注走痛，或毒气入里昏闷咕叫，命在须臾，急用清酒磨灌下，并敷患处再灌汤一碗，取汗。
一小儿急慢惊风，五疳五痢，脾湿黄肿，瘾疹疮瘤，牙噤惊搐，俱用薄荷煎汤冷，磨汁，坐滚汤炖热，频频灌之并涂疮肿。
一天行瘟疫，沿门传染时，煎桃根汤磨浓汁滴鼻中，次服半锭，任入人家，再不传染。
一年深月近，头脑疼胀，太阳跳痛，偏正头风，及时疮愈后，馀毒攻注脑门作痛，俱用葱汤磨服兼涂太阳。
一小儿父母遗毒，皮肤斑烂，眼眶鼻孔穀道损溃，水磨服三五分并涂。
一赤痢肚腹胀痛，及霍乱腹痛，诸痰喘急，皆用生姜汤磨服。
一新久疟疾，临发之先煎桃柳枝汤磨服一锭，被盖卧取微汗。
一牙痛，酒磨浓汁厚涂患处，良久再噙咽一口津液嚥下。
一治跌打损伤，酒煎松节汤，磨服一锭。
一治传尸涝瘵，诸药不效，每早用清水磨服一锭，三日即下恶物奇形怪状。
有一女子患瘵症，方士教服此方，时吐下小虫十馀条后，服苏合丸，其病顿愈。以此相传，活人不计其数，此真济世卫生之宝药也。
〔寒字号〕
●六一散　治痈疽初起，烦躁口渴，小便不通，体盛湿多者。
滑石（六两）　甘草（一两）
研末，灯心汤调服三钱，加朱砂少许，名益元散。
●五苓散　治膀胱积热，湿郁肿痛。
白术（土炒）　茯苓　猪苓　泽泄（各二钱）　桂心（五分），阴肿加苡仁、车子。
●荆防牛蒡汤　治乳疾喉疮，初起肿痛，往来寒热，烦渴。
荆芥　防风　牛子（炒研）　蒲公英　花粉　子芩　陈皮　香附　柴胡　连翘　皂刺　甘草（等分）　食后服。
●橘叶栝蒌散　治乳痈坚肿不消。
橘叶（二十片）　栝蒌（半个）　川芎　子芩　栀子　连翘　陈皮　青皮　香附　甘草　柴胡　熟石膏
等分，葱白引。
●栝蒌牛子汤　治乳疽，坚硬木痛，乳痈红肿热痛。初起寒热往来，俱服。
栝蒌仁（去油）　牛子（炒研）　花粉　条芩　栀仁　连翘　甘草　银花　陈皮　青皮　皂刺　柴胡（等分）　酒兑服。服后寒热已退，肿仍不消者，服后散，使气通毒散。
●复元通气散　治乳痈、腹痈、便毒、耳聋、诸疮痛皆效。
青皮（酒炒）　陈皮（各四两）　栝蒌仁（去油）　穿山甲（炙）　甘草节　银花　连翘（各二两）
研末，酒调常服。
●清肝解郁汤　治乳中结核，初起气实，肝脾郁结。
当归　生地　酒芍　川芎　陈皮　法夏　香附（酒炒，各钱半）　贝母　茯神　远志　丹皮　苏叶　桔梗　柴胡　青皮（酒炒，各一钱）　栀仁　甘草节（各八分）　生姜引
〔来字号〕
●蒌贝散　治乳中结核，日久失治，渐成乳劳，肿硬焮痛，形气尚实，服此数剂。
栝蒌仁（去油）　贝母（去心）　炮南星　甘草节　连翘　花粉（等分）　酒引
●神效瓜蒌散　治同前症。
栝蒌（一个，去皮焙燥）　当归　甘草（各五钱）　乳香　没药（去油，各一钱）　研细末，酒调三钱，日二服。
此方并治一切痈疽，初起肿痛即消，脓成即溃，脓出即愈。瘰疬疮毒尤效。
●山甲内消散　治脐腹生疽，色紫坚硬，初起用此。
山甲（炙，三钱）　归尾　大黄　甘草节（各二钱）　土鳖（三个）　殭蚕（炒）　黑丑末（各一钱）　酒水煎，空心服。大便行三五次方吃粥补住，不下再煎服。
●疮科流气饮　治下脘穴疽，初起色赤高肿。
人参　厚朴（炒）　防风　桔梗　生耆　酒芍　当归　川芎　苏叶　枳壳（各一钱）　木香　乌药　桂心　槟榔　甘草（各五分）　生姜引，治流注加白芷。
●内补十宣散　治七情火郁，脐下生疽，初起红肿牵痛，老弱脉虚者。
人参　生耆　当归（各二钱）　桂心　川芎　白芷　防风　桔梗　厚朴　甘草（各一钱）　酒引，频服。将成令其速溃，免透内膜。此方加白芍、连翘、木香、没药，名托里散，治发背疔疮，形羸，脉无力者。后有一方治实症余。
●化斑解毒汤　治肝脾风热盛极内发丹毒。
升麻（酒炒）　牛子（炒研）　石膏末　人中黄　黄连　连翘　元参　知母　淡竹叶
●射干麻黄汤　治肺痈初起，风郁于表。
射干　麻黄　紫菀　款冬花（各钱半）　北细辛　五味子　法半夏（各一钱）　姜枣同煎。
●葶苈大枣汤　治肺痈，喘满不得卧者。
葶苈（五钱）　红枣（五个）　煎服。
●千金苇茎汤　治肺痈，颏而有热，胸中烦满，脓欲成者。
苇茎（二钱，炒）　苡仁（三钱）　冬瓜仁（去壳）　桃仁（去皮尖炒研，各一钱）　煎服，得吐为效。
●桔梗汤　治肺痈吐脓如米粥状。
桔梗　甘草（等分）　服以排余脓。
●桔梗白散　治肺痈吐脓腥臭，胸满而咳。
巴豆（净肉另研如泥，一钱）　桔梗　贝母（各二钱）
先研末，和巴豆研匀，白汤每下一钱。
〔暑字号〕
●金鲤汤　治肺痈，咯吐脓血，午后烦。
金色活鲤重四两者，破肠肚勿沾生水，研贝母末二钱，遍捺鱼肚内，以线缚定，童便一大碗浸鱼在内，蒸至鱼眼突出取起，检去鱼鳞与诸骨，又将童便浸鱼肉再蒸，空心连肉与汤二次服尽，可服数尾。
●宁肺桔梗汤　治痈脓不尽而兼肺虚。
栝蒌仁（去油）　贝母（去心）　桑皮（蜜炒）　枳壳（面炒）　苡仁（炒）　防己　百合　桔梗　生耆　当归（各一钱）　五味子　地骨皮　知母　葶苈　杏仁（炒，各五分）　生姜引
身热加柴胡、条芩；大便秘加蜜炒大黄；烦躁痰血加茅恨；尿秘加木通；痛加白芷。
●紫菀汤　治咳嗽咽乾，咯吐痰血。
紫菀　人参　犀角（炒黄连代亦可）　炙甘草　款冬花　炒阿胶　制杏仁　桑叶　百合　贝母　法半夏　蒲黄　生姜（等分）　煎服。
●清金宁肺丸　治肺痈日久，脓痰不尽，形气虚者。
人参　贝母　茯苓　陈皮　桔梗　片芩　胡连　川芎　炒芍　银柴胡　地骨皮（各五钱）　麦冬　五味　当归　炙耆　煨焦熟地（各一两）　炙草（三钱）
研末蜜丸，每服三钱。
●大黄汤　治肠痈初起。
酒炒大黄　制炒桃仁　白芥子　丹皮　滑石末（各钱半）　煎服，以利下脓血为度，未下再服。
●薏苡附子汤　治肠痈已成。
炮附子　败酱草　炒苡仁（等分）　研末，每用三钱，空心白汤调服。小水当利下。
●薏苡汤　治肠痈腹痛。
栝蒌仁　苡仁（各三钱）　丹皮　制研桃仁（各二钱）　频服。
●丹皮汤　治腹胀下脓。
丹皮　栝蒌　桃仁　朴硝（各钱半）　大黄（三钱）　空心服
●清胃射干汤　初治胃痈。
射干　炒连　升麻　麦冬　元参　条芩　大黄（各一钱）　芒硝　栀子　淡竹叶（各五分）　初起服数剂。
●赤豆苡仁汤　治胃痈脓成。
赤小豆　苡仁　防己　甘草（等分）　煎服
●凉血饮　治心痈初起。
木通　瞿麦　芥尾　薄荷　白芷　花粉　甘草　赤芍　麦冬　生地　车子　栀仁　连翘　淡竹叶（等分）
〔往字号〕
●升麻葛根汤　治因酒毒而病心痈。
升麻　葛根　白芍　栀子　柴胡　条芩（各一钱）　木通　川连　连翘　甘草（各五分）
●六郁汤　治背发诸疮，六郁结肿者。
酒炒香附　制半夏　茯苓　陈皮　川芎（各一钱）　制苍术　煨砂仁　炒栀子　甘草（各五分）　姜引，食郁加炒神麴。
●一粒金丹　治背疽诸发，气寒而实。
研烂巴豆肉（纸压去油取霜，钱半）　沉香　木香　乳香（各五分）　共研极细，拌巴豆霜再研匀，剥枣肉三四枚捣膏，糊为丸芡实大。每用一丸，口中嚼细，以滚水一口送下。若饮滚水二口，即泻二次，胃壮毒盛可连饮滚水三四口，令泻三四次，待毒滞泻尽即吃米粥补住。
●国老膏　治素服丹石热剂，致生背发。
粉甘草（三斤）　槌碎，水浸透，槌出粉汁，去筋沥入锅中，慢火熬成膏。用热酒水调化一匙，日服三次。
●没药丸　治腰胯生疽，初起肿硬木痛。
炒桃仁（一两）　当归　赤芍　川芎　川椒　乳香　没药（各五钱）　自然铜（火煅醋淬七次取末，三钱）
共研极细，溶化黄蜡二两和匀药末，为丸弹子大。热酒每化一丸，空心服。
●除湿胃苓汤　治脾肺湿热，发为火丹。
制苍术　白术　厚朴　防风　栀子　赤茯苓　猪苓　泽泻　陈皮　木通　滑石末（各一钱）　桂心　甘草（各五分）
●蠲痛无忧散　治肩髃诸毒，初起肿痛。
木鳖肉（麻油炼焦）　酒洗当归　甘草节　炮川乌　草乌　制苍术　法半夏　炙山甲　麻黄　威灵仙（各一钱）　晒研极细，酒调每服一钱，再吃酒至醉，盖被卧，取汗后禁风。
●白芷升麻汤　治臂痈、臂疽初起肿痛。
白芷　桔梗（各一钱）　升麻　红花　炙草（各五分）　炒苓　生耆　连翘（各二钱）　酒引
●菊花清燥汤　治三焦湿热，肘尖生疽。
菊花　炒芍　当归　川芎　生地　知母　贝母　地骨皮（去心）　麦冬　柴胡　条芩（各一钱）　升麻　炒连　甘草（各五分）　灯心引　日二服
〔秋字号〕
●羌活散　治手发背，掌心发初起。
羌活　当归（各二钱）　独活　乌药　威灵仙（各钱半）　前胡　升麻　芥穗　桔梗　桂枝　甘草（各一钱）　酒引
●祛风地黄丸　治鹅掌风及诸疮燥裂。
乾地黄（四两，酒浸透捣如泥）　炒蒺藜（去刺，酒炒）　川柏　知母（焙）　枸杞　牛膝（各一两）　酒炒菟丝　独活（各六钱）　研极细，拌匀地黄加蜜为小丸，盐汤酒水每服三钱，日三服。
●九龙丹　治悬痈、横痃、鱼口、便毒初起。
木香　血竭　乳香　没药　儿茶　巴豆肉（等分），研细，生蜜糊丸绿豆大，每用九丸空心热酒送下，候便利三五次，方食米粥。肿甚者，间日再服。
●散瘀汤　治便毒坚硬痛甚。
归尾　皂刺　红花　苏木　连翘　贝母　乳香　炒殭蚕　石决明　炙山甲（各一钱）　大黄　黑丑（各二钱）　酒引
●八正散　治肿疡湿热下注。
车前子　木通　萹蓄　瞿麦　大黄　甘草　炒栀子　滑石末（等分）　灯心引
●清肝导赤汤　治杨梅内疳，肝肾火郁。
萹蓄（四钱）　大黄　瞿麦　滑石末（各二钱）　甘草梢（一钱）　灯心引，便溏去大黄用赤芍。
●二子消毒饮　治传染梅毒初起肿痛。
土茯苓（八两）　猪油（二两）　炒杏仁　殭蚕　牛膝　芥穗　牙皂　防风（各一钱）　银花（三钱）　蝉蜕　皂角子　肥皂子（各七个）　水（八碗）　入大罐煎至三碗，作三次服。
●五宝散　治杨梅内疳，多服自效。
真石钟乳（四钱）　珍珠（二钱，豆腐内煮半炷香时取出）　朱砂　琥珀（各二钱）　冰片（一钱）
共研极细，每用二钱加灰面（八钱）拦匀，分作五剂。土茯苓（一斤）熬汤五碗，五次调服。如鼻子腐烂，土茯苓内加辛夷（三钱）。
●芦柏地黄丸　治生阴蝨疮。
蜜炒芦荟　酒炒黄柏（各一两）　炙焦地黄（四两）　山药　枣皮　茯苓（各三两）　丹皮　泽泻（各二两）
研末，蜜为小丸，日常服。
●清肝渗湿汤　治肾囊痈初起。
条芩　生地　栀子　川芎　赤芍　当归　柴胡　花粉　泽泻　木通　甘草梢　酒炒胆草（等分）　服数剂
〔收字号〕
●秦艽汤　治阴户肿痛。
秦艽（六钱）　石菖蒲　当归（各三钱）　葱白（五个）　煎服
次用四物汤加丹皮、泽泄、花粉、柴胡，常服。
●滋阴除湿汤　治鹳口疽初起。
即四物汤加知母　贝母　柴胡　条芩　陈皮　泽泻　地骨皮　甘草节　生姜　煎服数剂
●内托羌活汤　治臀痈寒热肿痛。
羌活（二钱）　生耆　炒黄柏（各钱半）　归尾　陈皮　藁本　连翘　防风　制苍术　甘草节（各一钱）　桂心（五分）
●一煎散　治藏毒湿热。
归尾　甘草　皂刺　川连　炙山甲　制桃仁　炒枳壳　花粉　槟榔　乌药　赤芍　生地　白芷（各一钱）　大黄　元明粉（各钱半）　红花（五分）
空心服，待行数次方吃米粥补住。
●五灰散　治阴分藏毒。
头发　血管鹅毛　鹿角　山甲　蜈蚣（各烧灰存性，等分）
研匀，酒调服二钱，脓毒自然溃出，成脓迟再服内托方。
●止痛如神散　通治痔疮，随症加味。
制研桃仁　烧枯皂子　制苍术　秦艽　防风（各一钱）　炒川柏　归尾　槟榔　泽泻（各五分）　煨大黄（钱半）
空心热服。少顷以美膳压之，免其犯胃，忌生冷发物。痛甚加羌活、郁李仁（一钱）；肿甚加防己、猪苓、枯芩；痒甚加芥穗、藁本、生耆、甘草、羌活、麻黄（各五分）；小便短涩加赤苓、车前子；如已脓加葵花、青皮、木香；血甚加地榆、槐花、白芷、芥尾，倍黄柏；大便秘结加麻仁、枳壳。
●生熟三黄汤　主治血痔。
生地　熟地（各钱半）　制苍术　炒川朴　地榆　枯芩　川连　川柏　人参　白术　当归　泽泄　陈皮　防风　甘草（各一钱）　乌梅引
●防风秦艽汤　治肠风下血，一切痔疮。
防风　秦艽　当归　生地　白芍　川芎　白芷　赤茯苓　连翘（各一钱）　槟榔　甘草　地榆　槐角　枳壳　栀仁　制苍术（各六分）
●脏连丸　治痔疮坠痛，便血血痢。
公猪大肠尺余，洗净，装黄连末（八两），头扎住，放砂锅内用酒三斤，尽煮稀烂，汤干时取起，捣如泥。为丸梧子大，晒乾收贮，好酒下三钱，日三服。
〔冬字号〕
●苦参丸　治酒毒，粪后出血等症。
切碎苦参（一斤，酒蒸晒九次）　炙枯地黄（四两）　共研极细，蜜为小丸，酒下三钱，日三服。
●胡连追毒丸　治痔已通肠成漏。
姜汁炒胡连　炙黄刺蝟皮（各一两）　共研末拌麝香二分，再研匀煮面糊丸麻子大，酒水每下一钱，日二服，服后脓水反多，是药力到也，勿怯。追毒已尽，旋服闭管丸。
●黄连闭管丸　治痔漏有管，毒尽服此。
黄连（一两）　煅石决明　炙山甲　炒槐花（各五钱）
共研末、蜜丸麻子大。米汤下一钱，日二服，漏管自闭，如漏之四边有硬肉突起者，丸内加炒殭蚕（二十条）。前后二丸可治通身诸般漏症，服之可免刀针药线之苦。
●酒煎汤　治腿外侧生疽，属胆经者。
当归　生耆（各二钱）　柴胡（钱半）　牛蒡子　连翘　桂心（各一钱）　升麻　川柏　甘草（各五分）　酒引
●茯苓佐经汤　治腿正面生疽，属胃经者。
茯苓（钱半）　炙苍术　白术　法半夏　陈皮（各一钱）　炒厚朴　木瓜　柴胡　泽泄　藿香　甘草　葛根（各五分）　姜引
●附子六物汤　治腿里面生疽，属脾经者。
炮附子　炙白术　茯苓　甘草（各钱半）　防己　桂枝（各一钱）　煨姜引
●麻黄佐经汤　治腿后面生疽，属膀胱者。
制苍术　麻黄　防己　防风　羌活　葛根　茯苓（各一钱）　桂心　甘草　北细辛（各五分）　姜枣引
●大防风汤　治阴疽鹤膝初起，虚寒骨冷。
防风　羌活　杜仲　牛膝　附片　黄耆　人参　焦术　茯苓　炙草　当归　熟地　川芎　炒芍　姜枣引，痛甚加乳香。
●槟苏散　治箕门痈，脉沉无力。
槟榔　苏叶　香附　木瓜　羌活　陈皮　大腹皮（各一钱）　木香（三分）　姜葱引
●当归拈痛汤　治腿膝诸疮肿痛，及湿热发黄，肩背沉重，遍身烦疼，脉沉实、紧数、动滑者。
茵陈蒿　条芩　苦参　知母（俱酒炒）　炙苍术　焦白术　羌活　防风　升麻　葛根　泽泻　猪苓　当归　炙草（等分）
〔藏字号〕
●活络流气饮　治青腿牙疳。
生附子　苍术　木瓜　麻黄　羌活　独活　山楂　牛膝　川柏　乌药　枳壳　槟榔　甘草　乾姜（各钱半）　黑豆（四十九粒）
同煎服。如牙根肿甚减姜、附，加胆草、胡连；腿肿痛甚加桂心；服后寒热已退，去麻黄、羌活，加五加皮、威灵仙。
●加味二妙散　治前症能宣通经络。
制苍术　黄柏　槟榔　木瓜　牛膝　泽泻（各三钱）　归尾　乌药（各二钱）　黑豆（四十九粒）　生姜（三片）
●独活寄生汤　治膝眼肿痛，凡肝肾虚热，风湿内攻，腰膝冷痛无力，屈伸不便用此。或煎或浸酒，日服三次，久则有神效。
桑寄生（如无真者，即以川续断代之，亦可）　川独活　秦艽　防风　川芎　当归　炒芍　熟地　茯苓　炙草　牛膝　蜜蒸萎蕤　姜炒杜仲（各一钱）　桂心　北细辛（各五分）　姜枣引　或加蜜耆　酒引
●换骨丹　治鹤膝风。
制苍术（四两）　枸杞（三两）　炙虎骨　炙龟板　炒蚕砂　牛膝　当归　羌活　防风　秦艽　独活　萆薢　松节（各一两）
共晒研极细，酒糊小丸白汤下三钱，日三服。
●活血散瘀汤　治委中毒及诸血瘀肿痛者。
桃仁（去皮尖炒研）　大黄（煨）　赤芍　川芎　归尾　丹皮　苏木　槟榔　枳壳（炒）　栝蒌仁（等分）　服以逐瘀消肿。
●大苦参丸　治人面疮。
苦参（二两）　荆子　赤茯苓　山药　白芷　芥穗　白附　防风　川芎　栀仁　首乌　蒺藜　皂刺　川乌　生耆　赤芍　贝母　羌活　独活（各一两）　共研末，面糊为丸，每用三钱，茶酒任下。初起服流气饮。
●五香流气饮　治腿肚生痈。
银花（二钱）　殭蚕（炒）　栝蒌仁　羌活　独活　小茴　连翘（各钱半）　藿香　木香　甘草　丁香（各五分）
●紫苏流气饮　治肾气游风。
紫苏　川柏　木瓜　槟榔　香附　陈皮　川芎　厚朴　炙苍术　白芷　乌药　独活　芥尾　防风　甘草　枳壳　姜枣引
●槟榔丸　治游风滞气。
槟榔　枳壳　木瓜（各二两）　大黄（四两）　木香（一两）　晒，研极细，蜜为小丸。白汤每下一钱。
〔闰字号〕
●黄耆丸　治臁疮初起。
生黄耆　炮川乌　赤小豆　炒蒺藜　炒地龙　炒茴香　川楝肉　防风　乌药（等分）　晒，研细末，面糊小丸。酒下二钱，日三服。
●四生丸　治臁疮日久。
土炒蚯蚓　炒殭蚕　炮白附　五灵脂（等分）　研末，蜜为小丸。每服二钱，茶酒任下。
●麻黄防风汤　治风疽肿痛，发热恶寒。
麻黄　防风　炮附子（各五分）　白芷　柴胡　羌活　桔梗　木通　当归　甘草（各一钱）　生姜引
●解毒济生汤　治脱疽等症。
当归　远志　花粉　川芎　柴胡　条芩　川连　麦冬　知母　川柏　茯苓　银花（各一钱）　牛膝　甘草　木香　红花（各五分）　童便引
●阴阳二气丹
天冬（去心）　麦冬（去心）　元参（同煮烂，捣如泥）　五味子（炒）　人中白　川柏（各一两）　甘草　泽泄　青黛　枯矾（各三钱）　冰片（五分）　共研细末，将前膏和匀加蜜为小丸，朱砂为衣。童便和乳每下三钱。
●清神散　亦治脱疽。
绿豆粉（一两）　牛黄　冰片（各五分）　甘草　朱砂（各五钱）　共研极细，灯心汤每下一钱，日服三次。
●金液戊土丹　治脱疽及疔疮发背，渴饮液竭。又预解五金八石丹毒。
人中黄　乌梅肉　五味子　胡连　茯神（各一两）　石菖蒲　远志肉　元明粉　朱砂　雄黄（各三钱）　牛黄　冰片（各一钱）
共研细，择吉日炼蜜和匀为丸，重三钱研碎金箔（三十张）为衣，阴乾收贮。每用一丸，童便和人乳汤热送下。
●五香散　治足跟土慄。
乳香　丁香　藿香　木沉香（无则以乌药代，等分）
●犀角散　治脚气肿痛。
犀角（无则以黄连代）　天麻　黄耆　片芩　羌活　防风　炒蒺藜　炒枳壳　白藓皮（各一钱）　槟榔（钱半）　甘草　木香（各五分）　姜葱引
●解毒泻脾汤　治田螺疱。
炒研牛子　石膏末　制苍术　苡仁　木通　栀子　条芩　防风　甘草（等分）　灯心引
●防己饮　治脚气肿痛寒热。
防己　木通　槟榔　生地　炒芩　川芎　焦白术　制苍术　甘草梢　黄柏（盐水炒）　牛膝　木瓜　苡仁　煎服
〔馀字号〕
●五味消毒饮　治疔疮初起，壮热憎寒。
银花（三钱）　野菊花　蒲公英　紫花地丁　紫背天葵子（各钱半）　酒水煎服，被盖卧取汗。
●化疔内消散　治平缓疔疮。
炙山甲　知母　贝母　白芨　蚤休　乳香　花粉　皂刺　银花　当归　赤芍　甘草（等分）　酒煎服。
●疔毒复生汤　治疔将塌陷，欲走黄者。
牛子（砂研）　牡蛎（煅）　地骨皮　银花　连翘　栀子　木通　大黄　皂刺　乳香　没药（等分）　酒引
●七星剑汤　治疔已走黄，心烦昏愦者。
苍耳子（酒炒去刺）　野菊花　豨莶草　地丁香　半枝连（各三钱）　蚤休（二钱）　麻黄（一钱）　酒煎服，盖被取汗。
●加味解毒汤　治疔毒入心，渴热便闭，烦闷脉实。
黄连　条芩　川柏　栀子　连翘　甘草　牛子（炒研，等分）　葱白引，或加大黄。
●解毒大青汤　治疔毒误灸逼毒入里，躁渴谵语。
大青叶　元参　桔梗　知母　升麻　栀子　木通　石膏末　人中黄　麦冬（去心）　淡竹叶（等分），便秘加煨大黄，闷乱加烧焦人屎。
●人参清神汤　治疔疮溃后，馀毒未尽，五心烦热。
人参　茯苓　陈皮　焦术　麦冬　地骨皮　当归　生耆　志肉　柴胡（各一钱）　炙草　川连（各五分）　粳米（一合）
●安神散　治疔毒针后气虚惊悸。
人参　麦冬　茯神　生耆　焦术　元参　陈皮　石菖蒲　炒枣仁　远志肉　五味子　炙草（等分），服时加朱砂末五分调服。
凡恶毒攻心，心神不定者，用地骨皮、□□滚蜜水调服即安，亦名安神散。
●简便方　治疔疮初起及诸恶毒，焮肿闷痛。
白矾末（三钱）　葱白（七寸）　同捣如泥，搓作七丸，热酒一锺作七次送下，被盖卧取汗。
●木香流气饮　治疔疮流注，瘰疬诸毒。
当归　川芎　紫苏　桔梗　青皮　陈皮　乌药　生耆　茯苓　法半夏　白芍　防风（各一钱）　枳实（炒）　甘草节　大腹皮　枳壳（炒）　木香　槟榔　泽泄（各五分）　下部加牛膝，姜枣引，肿胀加姜黄。
●托里散　治疔疮及诸般恶毒初起，肿甚脉弦、实、洪数，势欲作脓。实热坚满，下其里而托之。
银花　大黄　朴硝　花粉　连翘　赤芍　皂刺　条芩　牡蛎（煅，各一钱）　当归（四钱）　酒水煎服。
〔成字号〕
●通经导滞汤　治产后瘀血流注。
当归　熟地　赤芍　川芎　香附　苏叶　枳壳　陈皮　红花　丹皮　独活　牛膝　甘草节（等分）　酒引
●散瘀葛根汤　治跌打瘀血流注。
葛根　川芎　法夏　桔梗　防风　羌活　升麻　香附　红花　细辛　甘草　苏茎　白芷　姜葱引
●附子八物汤　治房欲后阴虚受寒，流注肿痛，或通身疼胀，脚肿难行。
炮附子　当归　川芎　炒芍　熟地　人参　焦术　茯苓（各一钱）　肉桂　炙草　木香（各五分）　姜枣引
房劳后感寒受冷多患此症，病者羞言，惟在医者详勘。
●清肝芦荟丸　治筋瘿筋瘤。
当归　生地　炒芍　川芎（各一两）　芦荟　川连　海粉　牙皂　甘草　昆布　柴胡　青皮（炒，各五钱）　研末，面糊小丸。白汤每下三钱。
●芩连二母丸　治血瘿血瘤。
川连　条芩　知母　贝母　当归　炒芍　生地　熟地　蒲黄　川芎　地骨皮　羚羊角　甘草（等分）　研末面糊小丸，白汤每下三钱。
●通气散坚丸　治气瘿血瘤。
人参　桔梗　当归　川芎　花粉　条芩　法半夏　陈皮　胆星　茯苓　香附　海藻　枳壳　石菖蒲　甘草节（等分）　研末薄荷为小丸。姜汤每下二钱，日三服。
●海藻玉壶汤　治瘿瘤初起，肿硬如石。
海藻　海带　昆布　连翘　青皮　陈皮　法半夏　贝母　当归　川芎　独活　甘草节（等分）　煎服
●调元肾气汤　治骨瘿骨瘤。
生地（三两，酒浸透捣成膏）　山药（炒）　枣皮　茯苓　丹皮　麦冬（各二两）　龙骨（煅）　沙参　归身　地骨皮（各一两）　黄柏（盐水炒）　知母　砂仁（煨）　木香（各三钱）　晒研细末，酒煮鹿角胶四两，加炼蜜和生地膏拌药为丸。酒水每下三钱，早晚服。
●千金指迷丸　因湿痰气郁，致皮里膜外生结核如果状，坚硬不痛者。
半夏（姜汁制，四两）　茯苓　枳壳（煨，各三两）　朴硝（三钱）　共研末，面糊为小丸。白汤下，每二钱常服自消。若专服苦寒必致溃破。
〔岁字号〕
●蝟皮丸　治乌白癞。
蝟皮　蚺蛇头　大蚌蛤（俱煅枯存性，各一枚）　红娘子　斑蝥（俱去头足，糯米拌炒焦，去米，各三枚）　蜘蛛　蛴螬　水蛭虫（各三个，俱瓦上焙乾）　大黄　黄连　桂心　水银　炒川椒　煅牡蛎　炙山甲　滑石粉（各五钱）　石膏　芒硝（各一两）　炒甘遂　泡附子　巴豆霜　枯矾　雷丸　麝香（各三钱）
共研细，蜜为绿豆大，空心白汤每下三丸，日二服，以愈为度。
●白花蛇散　治白癞。
白花蛇肉（酒炙焦，一两）　白藓皮　威灵仙　晚蚕砂　蔓荆子　槐米　天麻　防风　羌活　枳壳　炙草（各八钱）　研末，酒下二钱，日三服。
●苦参酒　乌白癞皆可常服。
苦参（五斤）　露蜂房（五两）　刺蝟（一具，酥炙焦）　共研粗末，水熬浓汤一斗去渣，浸灰面五斤，先蒸米三斗将面拌入，加曲沃汗，如平常酿酒法，酒熟去糟。空心温饮，日三服。
●醉仙散　治白癞便秘及大麻风。
炒研牛子　胡麻仁　蔓荆子　枸杞子（各一两）　苦参　蒺藜　花粉　防风（各五钱）　轻粉（三钱）　共研极细末，每服钱半，早、午、晚各一服，酒调下。七日后牙缝出臭涎，浑身疼闷如醉，后则利下脓血恶臭，病根乃除。
●麻风药酒方
秦艽　防风　当归　牛膝　羌活　苦参　松节　殭蚕　苍术　山甲　炙虎骨　枸杞　白茅根（各二两）　蓖麻仁（一两）　用陈酒（二十五斤）浸药，谨封罐口，坐滚汤锅中煮三炷香久，取浸水内一夜。早、中、晚常服自效。
●通天再造散　治大麻风。
煨大黄（一两）　皂刺（两半）　白丑（半生半炒）　郁金（各八钱）　晒研细末，每晨朝东酒调下二钱，平时服后三方。
●消风散
全蝎　白芷　沙参（等分）　晒研细末，酒下二钱，日三服。
●追风散
大黄（三钱）　皂刺　郁金　朴硝　大风子（各一钱）　酒煎服，取泄利。
●磨风丸
何首乌　豨莶草　牛蒡子　苍耳子　蔓荆子　威灵仙　北细辛　车前子　羌活　独活　芥尾　防风　天麻　麻黄　当归　川芎（等分）　晒乾研细末，面糊为丸绿豆大。酒水送下三钱，日二服。
〔律字号〕
●换肌散　治大麻风鼻梁塌坏。
乌梢蛇　白花蛇（酒炙焦净肉，各一两）　蚯蚓（焙，一两）　北细辛　木鳖肉　威灵仙　何首乌　石菖蒲　草乌（炮）　胡麻仁　苍术（制）　蒺藜（炒）　白芷　天麻　赤芍　荆子　当归　川芎　芥尾　菊花　苦参　元参　沙参　丹皮　木贼　炙草　不灰木（各四钱）　共研细末，酒调三钱，日二服。
●补气泻荣汤　治麻风日久体虚。
人参　白蔻　炙草　生耆　川连　连翘　升麻　桔梗　条芩　生地　全蝎　当归　苏木　蚯蚓（酒炒，等分）　酒煎服
●何首乌酒　麻风久虚，常饮自除。
炮何首乌（四两）　归身　归尾　生地　熟地　穿山甲（炙）　干蛤蟆（各一两）　侧柏叶　五加皮　炮川乌　草乌　松叶（各四钱，切碎）　装夏布袋内扎定，入罐中浸酒十斤，谨封口，坐滚汤锅内煮三炷香久，取埋土内七日后，每日饮数次。
●透骨搜风散　治杨梅初起。
白花透骨草（即凤仙花）　生脂麻　羌活　独活　黑豆　葡萄　白糖　槐米　核桃肉　六安茶（各钱半）　姜枣　煎成，露一宿，早晨烫热服。
●一剂散　治杨梅初起脉证实者。
蜜炙麻黄（一两）　威灵仙（八钱）　大黄（七钱）　羌活　白芷　皂刺　银花　防风　蝉退　炙山甲（各五钱）　共研碎听用。
先煮烂羊肉（一斤）　取清汤（二碗）　兑酒（一碗）　入前药末煎至剩汤一碗，空心蒸热羊肉，淡食令饱，随饮前汤，被盖卧取大汗，切忌露风。
●必效散　治梅疮高肿稠密，湿热盛、形气实者。
芥穗　防风　连翘　银花　槐花　花粉　皂刺　白芷　木通　木瓜　白藓皮　大风藤　制苍术（各一钱）　甘草　番白草（各五分）　大黄（二钱）　土茯苓（四两）　酒引，服后静卧以取汗下。
●升麻解毒汤　治梅疮肿痛溃腐，形气尚强者。
升麻　皂刺（各一钱）　土茯苓（四两）　麻油（一匙）　煎服
毒生项以上加白芷；咽喉加桔梗；胸腹加白芍；生肩背加羌活；下部加牛膝。甚者十剂必效。
●归灵散　治虚弱人患杨梅疮。
即八珍汤加防己　木爪　苡米　银花　花粉　白藓皮　威灵仙（各一钱）　土茯苓（二两），下部加牛膝。
〔吕字号〕
●金蝉脱壳酒　治一切杨梅结毒皆可常。
大癞虾蟆（一个）　酒（五斤）浸放罈内封口，坐滚汤锅中煮三炷香久，取出露一夜，随量饮之，盖被卧取汗。汗后口饮半醉勿犯风冷。
●护从丸　凡梅毒发时，侍从之人服此可免传染。
明雄黄　川椒（各一两）　杏仁（一百粒，去皮尖炒黄）　共研极细，酒煮灰面糊丸绿豆大，阴乾磁瓶收贮。白汤每下二十丸，早午空心服，预防梅毒神效。
●护面散　治初染梅毒服表药时恐上攻头面，服此先防之。
油头发（煅焦存性二钱）　明雄黄（钱半）　共研细末，每用七分，麻油调膏，滚油冲服三次。
●土茯苓汤　治杨梅结毒，初起筋骨疼痛，及已溃肌肉臭烂。
土茯苓（四两）　芥穗　防风　当归　川芎　银花　花粉　苡仁　蒺藜　威灵仙（各一钱）　栀子　黄连　连翘　白芷　甘草　条芩　乾姜（各六分）　下部加牛膝，酒引。
●《正宗》新方　治前症误服劫剂，瘫痪骨疼，不能动履，及杨梅初起形气虚者，皆可常服。
土茯苓（二两）　当归　川芎　苡仁　木瓜　防风　银花　木通　白藓皮　威灵仙（各一钱）　甘草（五分）　炙焦皂角子（五个）　下部加牛膝。
●搜风解毒汤　治结毒初起筋骨疼痛。
土茯苓（二两）　白藓皮　皂角子（炙焦）　防风　银花　木通　木瓜　苡仁（各一钱）　酒引。血虚加芎、归，气虚加参、耆。
●化毒散　治结毒破烂臭秽，气实毒盛。
大黄（一两）　炙山甲　归尾（各五钱）　炒殭蚕（三钱）　蜈蚣（炙焦，一条）　共研末，酒调二钱，日三服。
●猪胰子汤　治溃后气虚。
猪胰子油（一两）　黄耆（盐水炒）　银花　当归　炒芍　栝蒌仁（各三钱）　炒胡麻　炙山甲　白藓皮　青风藤　贝母　花粉　白芷　木通　皂刺　甘草　防己（各一钱）　共切一处，先用大罐煎土茯苓（四两），取汁三碗，入前药，煎至碗半，作二次顿服。
●西圣复煎丸　治结毒肿痛，日久不愈。
乳香　没药　丁香　儿茶（各一两）　血竭　阿魏　白花蛇肉（炙，各四两）　共研细末，灰面（炒黄，一斤）　拌药筛匀。用蜜（六两），麻油（四两），剥净枣肉（二十个），同煮成糊，和入药面为丸弹子大。每煎土茯苓（二两）化服一丸，日三服。
〔调字号〕
●天麻丸　治结毒攻顶，头痛如破。
天麻　薄荷　甘草　白芷　川芎　细辛　甘松　防风　制苍术　白附子　炮川乌（各二钱）　明雄黄　全蝎（焙，各五钱）
共研细末，煮面糊丸绿豆大，食后葱汤每下三十丸。
●紫金丸　治结毒日久鼻烂。
酒炙龟板（二两）　石决明（火煅童便淬七次）　朱砂（各六钱）
研极细，面糊丸麻子大。土茯苓汤每下一钱，饮酒少许。
●不二散　治梅毒咽喉臭烂。
石硫黄（一钱）　靛花（三分）　研末，凉水调服。
●铅回散　治结毒诸疮，误犯寒凉，朝轻夜重。
黑铅半斤锅内熔化，倾入水中，再熔再倾，以铅化尽成灰为度。取铅灰铺厚纸上，下用草灰扯乾水气，晒乾，又研硫黄末等分和匀筛细。酒调每服一钱，三次即效。
●四物消风饮　治赤游风。
当归　生地（各三钱）　芥穗　防风（各钱半）　川芎　赤芍　蝉蜕　薄荷　独活　柴胡　白藓皮（各一钱）　姜葱引
●胡麻丸　治紫、白汗斑。
炒胡麻（四两）　苦参　防风　石菖蒲　威灵仙（各二两）　独活　白附（各一两）　晒研细末，酒糊小丸。酒下二钱，卧取汗。
●浮萍丸　治白驳风初起。
紫背浮萍筛盛坐水盆上晒乾，研末蜜为小丸，每用三钱炒焦，黑豆淬酒送下，日三服。
●苍耳膏　治白驳久不愈。
苍耳茎、叶、子数十斤，切碎入大锅内煮烂，布沥出汁，再入锅慢火熬成膏，罐收好。每用一匙含口中，热酒呷下，日服三次，患处必出小疮如豆，当刺破出血，毒尽自愈。忌食猪肉发物。
●乌蛇散　治疬疡风，生颈项胸腋，皮肤起点红白相连。
乌梢蛇肉（酒浸炙焦三两）　羌活　防风　条芩　苦参（各二两）　沙参　元参　丹参　桂心　栀仁　木通　秦艽　川芎　升麻　枳壳　炒蒺藜　白藓皮　羚羊角（各一两）　共研细末，酒下二钱，日三服，忌发物。
〔阳字号〕
●蓝叶散　治丹毒初起毒甚痒痛。
干蓝叶　制杏仁　熟石膏　赤芍　川芎　生地　知母　柴胡　葛根　升麻　甘草　栀仁　元参　白芷　条芩（等分）　煎服
●防己散　治水丹风丹，脾肺湿热。
防己（三钱）　羚羊角末　朴硝　枯芩　川芎　黄耆　升麻　淡竹叶（等分）　酒引
●乌药顺气散　治白丹冷瘼游走。
乌药　陈皮（各二钱）　枳壳　桔梗　白芷　防风　独活　川芎　甘草　殭蚕（各一钱）　生姜引
●皂角苦参丸　治粟疮，年久肤如蛇皮。
苦参片　荆芥穗（各四两）　大风子肉　生何首乌　威灵仙　胡麻仁　炙皂角　炒蒺藜　焙全蝎　枸杞子　川牛膝　当归　川芎　牛子（炒）　防风　白附　独活　天麻（各一两）　炮草乌　炙苍术　连翘　炒杜仲　蔓荆子　青风藤　羌活　甘草　砂仁（炒）　白花蛇肉（炙焦，各八钱）　晒研细末，醋打老米糊为丸梧桐子大，温酒食前后任下三四十丸，日三次，避风忌日。
●犀角饮　治砂疥，黄赤痒痛。
犀角（如无以黄连代）　元参　赤芍　菊花　木通　石菖蒲　赤小豆（炒研）　甘草节（等分）　煎服
●秦艽丸　治脓窠疥，臖肿胀痛。
秦艽　苦参　生耆　大黄（酒蒸，各二两）　川连　漏芦　防风（各两半）　升麻（五钱）　共研极细，蜜为小丸，酒下二钱，日三服。
●当归饮　治疥疮血燥，久不愈。
当归　生地　炒芍　芥穗　防风　白芷　川芎　蒺藜（炒）　首乌（炮，各一钱）　生耆　甘草（各五分）　酒引
●散风苦参丸　治风湿癣初起肿痛。
苦参（四两）　大黄（炒）　独活　防风　枳壳　芥穗　元参　条芩（各一两）　川连　栀仁　菊花　甘草（各五钱）　蜜丸，酒下二钱。
●疏风清热饮　治妇女面生桃花癣。
苦参（酒蒸晒，二钱）　全蝎（土炒）　皂角　皂刺　芥穗　防风　蝉蜕　银花　白芷　桔梗（各一钱）　葱白（三寸）　酒引
●不换金正气散　治瘴疽生筋骨上，先黑变青，状如拳打。
制苍术（炒）　厚朴　藿香　香附　法半夏　陈皮（各二钱）　炙甘草（一钱）　姜枣引　临服兑羚羊角末一钱，调匀服。
〔云字号〕
●升麻消毒饮　治黄水疮浸淫成片。
升麻　桔梗　羌活　防风　白芷　当归　甘草　赤芍　银花　连翘　红花　栀仁　牛子（炒研，等分）　初起加川连、苍术。
●生化汤　治产后痈疽初起。
当归（八钱）　川芎（四钱）　炙草（一钱）　黑姜（八分）　桃仁（去皮尖炒研，十粒）　或加丹参，酒水煎服。
●清魂散　治产后痈疽，表盛脉浮。
芥穗（四钱）　川芎（二钱）　泽兰叶（钱羊）　炙草（一钱）　人参（五分）　葳蕤（三钱代）　酒水煎服。
●回生丹　治痈疽里热，脉症强实。
水煎黑豆（三升），取壳晒乾，留汤听用；切碎苏木（三两），煎浓汤沥去渣；研大黄末（一斤），醋（三碗）拌入锅内，慢火熬干。然后下前豆汤、苏木汤搅匀，熬干连锅粑剷起听用。另用酒炒红花（三两）　焙焦地黄　当归　川芎　茯苓　元胡　乌药　香附　苍术　蒲黄　牛膝　炒桃仁（各二两）　炒芍　炙草　羌活　陈皮　地榆　三稜　沙参　灵脂（各五钱）　木香　青皮　乳香　没药　良姜　木瓜　炙白术（各三钱），共切成薄片，同前黑豆壳大黄膏，晒乾磨为细末，蜜丸重三钱，阴乾，酒水化服。
●地黄饮　治血风疮，火燥血亏，夜不得寐。
制首乌　熟地　生地（各二钱）　当归（钱半）　丹参　元参　炒蒺藜　炒殭蚕（各一钱）　甘草　红花（各五分）　早晚服
●秦艽牛蒡汤　治日间痒甚。
秦艽（钱半）　牛蒡子（炒研）　麻黄（蜜炙）　羚羊角（末）　枳壳（炒）　条芩　升麻　防风　甘草　元参（各一钱）　夜痒甚，服当归饮阳。
●解毒泻心汤　治风热天疱多生上体。
牛子（炒研）　熟石膏　川连　条芩　栀仁　知母　芥穗　防风　元参　木通　甘草　滑石末（等分）　灯草引
●清脾除湿饮　治湿热天疱多生下体。
制苍术　白术　赤茯苓　生地　生栀子　泽泄　茵陈　连翘　苦参　枳壳　甘草　麦冬　元明　淡竹叶（等分）
●搜风顺气丸　治白疕疮，抓起白屑者。
大黄（二两，酒蒸晒）　山药（炒）　枣皮　牛膝　菟丝　麻仁　枳壳　郁李仁（炮去皮）　羌活　防风　独活　车子　槟榔（各一两）　晒研细末，蜜为小丸。
茶酒任下，每服二钱，日三服。
〔腾字号〕
●清肌渗湿汤　治猫眼疮痛痒而无脓血。
制苍术　炒厚朴　陈皮　甘草　柴胡　白芷　泽泻　木通　升麻　炙术　栀仁　川连（等分）　姜引
●化斑解毒汤　治漆疮肿痛及诸辛热斑疹。
牛子（炒研）　石膏末　人中黄　升麻　川连　连翘　元参　知母　薄荷　淡竹叶（等分）　煎服
●凉血地黄汤　治血痣血箭，凡流鲜血者。
生地（三钱）　当归　条芩　元参（各二钱）　川连　栀子　甘草　丹参（各一钱）
●复元活血汤　治跌打损伤，肿痛胀闷。
归尾（二钱）　大黄　柴胡（各钱半）　炙山甲　栝蒌仁　红花（各一钱）　甘草（五分）　桃仁（制研，十粒）　酒引　服取通利。
●大成汤　治跌坠停瘀便秘昏死。
大黄　芒硝（各二钱）　厚朴（炒）　枳壳　当归　红花　木通　陈皮　苏木　甘草（各一钱）　酒引
●通气散　治跌仆闪挫，气滞血瘀，胸腹胀痛喘满。
青皮（炒）　茴香　山甲（炙）　白芷　漏芦　陈皮　甘草　贝母　木香（等分）　研细，酒调每下二钱。
●三黄宝蜡丸　治跌打损伤，肿痛流血，破伤风诸逆症。产后瘀血奔心，痰迷心窍。鸟枪打伤、铳子在内胀痛垂死。俱用热酒化服一丸，再吃酒数杯，静卧取汗自减，病重连服一丸。忌凉水生冷烧酒三日。
天竺黄（无真者，以胆星代）　明雄黄　刘寄奴　真血竭　红芽大戟（各一两）　当归尾（六钱）　各切碎，晒乾另研末，朱砂　儿茶（各四钱）　乳香（去油）　琥珀　轻粉　水银　麝香（各一钱）　同研至水银不见星，合前末再研筛细。铜锅溶化黄蜡八两，坐滚汤中，投入药末，拌搅极匀，乘热搓丸，每重一钱，磁瓶收贮。
病轻只服半丸，重者须用一丸，照前法服下。外敷恶疮用热麻油磨汁，鸡翎蘸扫。再有黎洞丸亦治前症，因药味难齐难合，不录。
●铁布衫　预防刑杖。
自然铜（火煅醋淬七次）　木鳖肉（麻油渫焦）　大蚯蚓（去头焙）　乳香　没药（俱炙去油）　无名异　苏木　当归　八味制齐，等分称足，研极细末，蜜为丸芡实大。酒水每下五丸。
〔致字号〕
●代杖丹　治夹伤挤伤，预服护心。
自然铜（火煅醋淬七次）　木鳖肉（麻油渫油）　蚯蚓（焙）　无名异　苏木　粉丹皮　丁香　肉桂　乳香　没药（俱炙去油等分）　研细蜜为丸重二钱，朱砂滚衣。先时酒水化下，或嚼服。
●代杖汤　治复受重刑，伤处溃烂。
乳香　没药　苏木（各二钱）　蒲黄　木通　枳壳　甘草　归尾　丹皮　木耳　炙山甲（各一钱）　炒木鳖（五枚）　酒引
●没药丸　治一切跌打骨伤作痛。
乳香　没药（去油）　川椒　川芎　当归　白芍（各五钱）　自然铜（火煅醋淬七次，三钱）
研末溶黄蜡二两，糊丸弹子大。酒下。
●调经散　治伤久体虚，气滞胀痛。
当归　熟地　白芍　川芎　黄耆（各钱半）　炒青皮　陈皮　乌药　茴香　乳香（各一钱）　酒引
●千里奔散　治破伤风风邪在表，寒热口噤。
远行驴骡蹄心，阴阳瓦煅焦，存性，筛研极细，热酒服三钱，盖被卧取汗，或用雄鼠散。
●雄鼠散　活雄鼠一只铁线缚住，放阴阳瓦上煅存性，研末酒调下三钱。
●玉真散　治破伤风，牙关紧急，角弓反张，咬牙缩舌。外敷破伤、疯犬伤。
南星　白芷　羌活　防风　天麻　白附（等分）
研极细，热酒每下二钱，若牙关紧急，腰背反张，以童便和酒烫热，调下三钱，内虽有瘀亦愈。若昏死，心腹尚温者，连进三服可生。外用唾津调敷伤口，干则换。
●江鳔丸　治破伤风风邪在里，惊悸抽搐。
天麻　明雄（各一钱）　细切江鳔（炙焦）　蜈蚣　炒鸽子粪　炒殭蚕（各五分）
共研末四钱，分作四分，将一分兑巴豆霜分三釐捣饭糊丸梧子大。又将三分兑朱砂末五分，饭丸绿豆大，每周二十丸，拌巴豆丸（二粒），白汤送下。俟便利后，只服朱砂丸。
●羌麻汤　治风邪在半表半里，脉浮数者。
羌活　麻黄　防风　川芎　枳壳　茯苓　条芩　前胡　荆子　白芷　石膏　菊花（各一钱）　细辛　甘草　薄荷（各五分）　姜引
●丁榆散　治破伤风，头出汗身无汗。
紫花地丁　地榆　防风　干马齿苋（各五钱）　晒，研极细米汤调下三钱，日三服。
〔雨字号〕
●大芎黄汤　治破伤风自汗不止，大小便秘。
川芎（钱半）　大黄　黄芩　羌活（各二钱）　服取微利为度
●归防饮子　治破伤夹表，脏腑虽和，汗不止。
当归　防风　生地　川芎（等分服）
●小芎黄汤　治发表后表热不止。
川芎（三钱）　条芩（二钱）　甘草（一钱）　温服
●栝石膏　治攻里后里热不止，烦渴便秘。
栝蒌仁　滑石末（各三钱）　制苍术　南星　陈皮　赤芍　白芷　条芩（各一钱）　川连　川柏　甘草　生姜（各五分）
●当归地黄饮　治破伤风出血太多，不堪再汗。
当归　熟地（各钱半）　川芎　炒芍　白芷　防风　藁本（各一钱）　细辛（五分）
●参归养荣汤　治诸疮溃后，风袭成破伤。
人参　当归　熟地　川芎　炒芍　焦术　茯苓　陈皮（各钱半）　炙草　炒殭蚕（各一钱）　姜枣引
●朱砂指甲散　治溃后风袭成痉，抽搐者。
手足指甲（烧灰存性，六钱）　朱砂　南星　独活（各二钱）　共研细末，热酒调下四钱，三服自定。
●黑花蛇散　治破伤风，痰搐身凉。
乌梢蛇肉（酒炙焦，六钱）　麻黄（蜜炙，一两）　天麻　川芎　乾姜　白附　炮附子　草乌（各五钱）　全蝎（三钱）　研极细，热酒调，每下一钱，日三服。
●扶危散　凡疯狗咬伤灸后即服。
斑蝥按日数用，如被咬五六日则用五六枚，日近只用三枚，去头、足、翅，糯米拌炒黄，去米，滑石（一两）　雄黄（一钱）　麝香（二分）　研末，热酒调下一钱，米汤亦可，逐下恶物血片从小便中出。倘堵塞尿窍，小水淋闭胀痛难当，即煎灯心汤服，后服琥珀碧玉散。
●琥珀碧玉散
琥珀（五分）　青黛（二分）　滑石（六分）　甘草（一钱）　研末，每服三钱。
●大连翘饮　治赤游丹，诸毒初起。
连翘　防风　当时　赤芍　滑石　木通　炒研牛子　石膏　甘草　芥穗　条芩　蝉蜕　柴胡　栀子　瞿麦　车子（等分）　灯心引
●消毒犀角饮　治一切丹毒。
犀角（无则以升麻代）　炒研牛子　川连　甘草　生地　赤芍（各一钱）　防风（二钱）　便秘加大黄
〔露字号〕
●五福化毒丹　治小儿丹毒胎瘤[liǎn]疮，热盛脉实。
元参　赤芍　桔梗（各三钱）　胆草　牙硝　青黛　川连　甘草（各一两）　人参　朱砂（各三钱）　冰片（五分）　共研细末蜜丸，每重一钱。薄荷汤化服，小儿只服半丸。
●紫雪散　治丹毒入里，腹痛音哑，烦热狂叫及口疮脚气，瘴毒热毒，急惊癫痫。
寒水石（即石膏）　滑石　磁石（各三两）　研细，水煎沥渣留汁，再拌后药。升麻　元参　炙草（各一两）　川连　木香　沉香　乌药　羚羊角屑（各三钱）　切碎，晒乾，研细末，入煎汁中煮成稠汤，布绞去渣方下，提净朴硝、七石末（各二两），慢火再煎，柳枝拌搅至水气将尽，欲凝结时。倾放大盘中。预研辰砂（三钱）　麝香（一钱）　金箔（二十张）　共筛入药内，柳枝搅匀，将盘坐冷水中，候凝结如雪，方取入磁瓶收贮。
大人用一二钱，冷水调糊徐徐嚥下，小儿只用三五分，每用少许吹搽口疮。
●消风导赤汤　治小儿奶癣，血热受风诸斑疹。
炒研牛子　白藓皮　生地　赤茯苓　银花　木通　薄荷（各一钱）　川连　甘草梢　淡竹叶（各五分）
●羚羊角散　治小儿葡萄疫及牙疳。
羚羊角末　麦冬（去心）　牛子（炒研）　淡竹叶　知母　元参　防风　条芩　甘草（等分）
●胃脾汤　治葡萄疫日久虚弱。
白术（土炒）　麦冬（去心）　远志　沙参　茯神　陈皮（各钱半）　炙草　五味子（各一钱）　自汗加黄耆
●百解散　治丹毒攻里，痰喘惊搐。
葛根（八钱）　升麻　赤芍（各五钱）　麻黄（蜜炒）　条芩　桂心　甘草（各二钱）
研细末，葱汤每调一二钱服，取汗。次服下五和汤。
●五和汤
大黄　枳壳（煨）　赤茯苓　当归　炙草（等分）
煎服，以便取利。
●保和丸　治滞热丹毒，伤食积滞。
神麴（炒）　山楂肉　法半夏　茯苓（各一两）　萝卜子（炒）　陈皮　连翘（各五钱）
研极细末，米汤糊为小丸，白汤每下二钱。
●一捻金　治诸症热盛唇焦便秘。
人参（以沙参代）　大黄　白丑　黑丑　槟榔（等分）
晒研细末，蜜水每调二三分服，取下利。
〔结字号〕
●犀角饮　治滞热下后，丹毒仍作。
犀角（无真者，川连代）　升麻　防己　栀子　条芩　生耆　朴硝　淡竹叶（等分）　煎服
●白芍汤　治脐肿如吹，惊悸多啼。
白芍（酒炒）　苡仁（炒）　钩藤钩　茯苓（各一钱）　泽泄　桂心　甘草（各五分）　姜引
●桃仁丸　治小儿阴肿。
桃仁（去皮尖炒，七钱）　蒺藜（去炒刺）　丹皮　桂心（各五分）　黑丑（三钱）　研极细末，蜜丸绿豆大。酒水每吞十丸，日二服。
●乌梅散　治阴囊肿痛，肾子缩入，痛止方出。
乌梅肉（炒）　元胡　炙草（各五钱）　净勾子　乳香　没药（俱炙去油，各三钱）　研末，白汤下每一钱。
●匀气散　治阴肿阴缩。
桔梗（焙，一两）　陈皮（六钱）　砂仁（炒）　小茴（炒）　甘草（炙，各三钱）　黑姜（钱半）　晒研极细，水下一钱。里寒阴缩，当服理中汤丽。
●白丑散　治囊肿便秘及四肢俱肿。
白丑（钱半，半生半炒）　桑皮（蜜炙）　陈皮（各一钱）　白术（土炒）　木通（各二钱）　水煎，频频服。
●沆瀣丹　治婴儿内蕴胎热，口舌生疮。及阳水浮肿，便秘尿赤用此疏利脏腑。
大黄（酒炒）　川柏（炒）　条芩（炒）　川芎（各九钱）　黑丑（炒）　赤芍（炒）　薄荷叶　滑石　连翘　槟榔（各六钱）　共研细末，炼蜜为丸，每重一钱茶水化服，婴儿只服半丸。
●天保采薇汤　治婴儿癍痧麻疹诸毒初起，及风痰惊搐，用此清解表里。
羌活　独活　柴胡　前胡　枳壳　桔梗　法夏　茯苓　陈皮　甘草　升麻　葛根　川芎　赤芍　藿香叶　厚朴（炒）　苍术（制，等分）　姜葱引　或作丸服，姜汤下。
已上汇方治痈疽诸毒，七日以前疮势未成，形体强壮脉症俱实者，或汗下或清解，或温散，随症选用，但得肿消痛止，表里俱解，毒自内消矣。若肿过七日之后，形势已成者，则宜托里消毒透脓等方，使毒现于外，以速其脓。倘仍用散下之剂，恐伤元气致生变证也，慎之。


卷四·方药  ——————————————————————————————————————————————————————————————————————————————————————————

肿疡溃疡托里补养汇方  ***************************
〔为字号〕
●神功内托散　治痈疽脑顶诸发，日久不肿、不高、不能腐溃，脉细身凉，用此托里以助气血。
人参　附子（炮制）　生耆　归身　川芎　白芍　茯苓　陈皮（各一钱）　白术（土炒，钱半）　穿山甲（炙研，八分）　甘草（炙）　木通（各五分）　生姜（三片）　红枣（二枚）　煎汤，空心日二服。如无人参，重用沙参或蜜蒸葳蕤代，后仿此。
●内固清心散　治痈疽发背，对口疔疮，热甚焮痛，烦躁饮冷，其人内虚，服此预防毒气攻心。
绿豆粉（二两）　茯神　甘草节（各三钱）　元明粉　白豆蔻　乳香　雄黄　朱砂（各二钱）　冰片　人参（各五分）　共研细末，蜜水调下二钱。
●琥珀蜡矾丸　治痈疽发背，形势已成、内脓未成之际，体虽不虚但恐毒气不能外出，内攻于里，预服此丸护膜护心，亦且活血解毒。
白矾（一两）　雄黄　朱砂　琥珀（各一钱）　共研极细，另称黄蜡（一两，一方止用七钱），入铜杓溶化，乘热兑蜂蜜一匙（一方无蜜），住火搅匀，俟将凝时投前药末，尽搅成团，火上烘热，众手急丸桐子大。白汤每下二三十丸，渐加至四五十丸，或盐汤送下亦可。日进二三服，服至三四两之上愈见其功。
●护心散　治疮毒内攻，口乾烦躁，恶心呕吐。服此护心解毒。
绿豆粉（一两）　净乳香（三钱）　甘草　朱砂（各一钱）　共研细末，白汤每下二钱，日二服。
●护膜散　凡胸膛、胁肋、腰腹诸空软处，若患痈疽当在将溃未溃之际，服此可免透膜。
切碎白芨　白蜡（等分）　研极细末，轻剂一钱，中剂二钱，大剂三钱，酒调或米汤调服。
●透脓散　治痈疽诸毒，内脓已成不能穿破，服此即溃，可以代针。
生耆（四钱）　炙山甲（打碎，一钱）　当归（二钱）　川芎（三钱）　皂刺（钱半）　如病在上部，先饮酒后服药以升之；在下部，先服药后饮酒以行之。中部酒兑服。
●托里消毒散　治痈疽诸疮，七日之后肿痛如前，服此未成者可消，已成者即溃，腐肉易出，新肉易生。
人参　生耆　当归　川芎　茯苓　焦白术　白芍　银花（各一钱）　皂刺　甘草　白芷　桔梗（各六分）
〔霜字号〕
●托里透脓汤　治痈疽将溃。
人参　炙术　炙山甲　皂刺　白芷（各一钱）　生耆　当归（各二钱）　炒青皮　升麻　甘草节（各五分）　酒引
项之上用白芷，胸腹上用白芍，腰部加杜仲，下部加桂心，足部加牛膝，咽内加桔梗，肩背加羌活。
●托里排脓汤　治痈疽初溃。
生耆（二钱）　人参　炙术　当归　炒芍　银花　连翘　茯苓　陈皮　贝母（各一钱）　白芷　桔梗（各钱半）　桂心　甘草（各五分）
●黄耆内托散　治脓势将成，形气虚者。
生耆　当归　川芎（各二钱）　炙白术　银花　天花粉　皂刺（各一钱）　炙草　泽泄（各五分）
●滋阴内托散　治脓将成而阴血虚者。
当归　熟地　生耆（各二钱）　炒白芍　川芎（各钱半）　炙山甲　皂刺　泽泄（各五分）　酒引
●和气养荣汤　治痈疽已成气血滞者。
沙参　焦术　生耆　茯苓　熟地　当归　陈皮　丹皮　酒炒香附（各一钱）　炙草　木香（各五分）
●调元肾气汤　治房欲损肾，肾气弱，骨无荣养，致生骨瘤。坚硬贴骨，推之不移，形色或紫，甚则寒热交作，饮食无味，胫膝无力，日渐羸瘦等症。
山药（炒）　枣皮　当归　人参　茯苓　丹皮（各二两）　泽泄　地骨皮　龙骨（煅，各一两）　黄柏　知母（俱盐水炒，各五钱）　砂仁（炒）　木香（各三钱）　共研末。熟地（四两）　麦冬（去心，二两）　酒煮极烂，另捣成膏；酒熬鹿角胶四两，加炼蜜四两，和匀地黄膏，拌前药末，搓为小丸。空心酒吞二钱，日三服。
●活血散瘿汤　治瘿瘤已成，日渐长大，不作痛痒，气血虚弱者。
人参　白芍　当归　川芎　熟地　茯苓　陈皮　丹皮　法夏（各一钱）　红花　昆布　甘草节（各五分）　青皮（炒）　木香　肉桂（各三分）　酒引
●琥珀黑龙丹　治五瘿六瘤，不论新久，已溃未溃，服之皆效。
血竭（二两）　琥珀（一两）　五灵脂（炒）　海藻　海带　京墨　胆星（各五钱）　木香（二钱）　麝香（一钱）　共研极细，蜜丸每重一钱，金箔为衣。热酒每化一丸，日二服。
●十全流气饮　治气瘿肉瘤，皮色不变。
香附　陈皮　赤茯苓　乌药　当归　川芎　白芍（各一钱）　青皮（炒）　甘草　木香（各五分）　姜枣引　日三服
〔金字号〕
●千金内托汤　治脑疽诸发毒恶等症已成功者，服此易溃。
人参　生耆　当归　川芎　白芍　防风　银花　粉白芷　桔梗（各一钱）　甘草　桂心（各五分）　痛甚加乳香、没药。
●内托黄耆汤　治湿热下注，股膝生痈，及附骨疽初起，肿痛，脉细而弦，按之洪数，属太阴厥阴症者。
黄耆（盐水炒）　当归　柴胡　生地　连翘　木瓜（各钱半）　羌活　桂心　黄柏（炒，各一钱）　酒引
●托里黄耆汤　治诸疮溃后，仍肿不消，内虚脉弱，并治肿溃出血脓。
人参　黄耆　当归　茯苓　麦冬（去心）　远志（去骨，各钱半）　五味子（炒）　桂心（各八分）
●醒脾汤　治素因忧思郁结，脾气不行，逆于肉里，乃生壅肿。疼痛心烦不眠者。
人参　茯神　蜜耆　焦术（各一钱）　枣仁　远志肉　地骨皮（各八分）　桔梗　柴胡　甘草　炒黄连　木香　香附（各五分）　龙眼肉（七枚）　红枣（二个）　生姜（三片）
●清中汤　治痈疽脾胃虚弱，痰气咳嗽，饮食不思。
人参　焦术　桔梗　陈皮　法夏　茯苓　麦冬（去心，各一钱）　炙草　五味子（各五分）　姜枣引
●和中汤　治诸疮中气虚弱，食少脉凝，肿不即溃。
人参　焦术　陈皮　茯苓　法夏　煨姜（各一钱）　木通　甘草（各五分）　红枣（二枚）
●建中汤　治溃疡肿疡，寒凉伤胃，脾虚食少，或呕或泻，肢冷脉迟。
人参　焦术　茯苓（各二钱）　法夏　炮姜　炙草　炮附子（各一钱）　姜枣引
●温中汤　治阳弱阴寒，脉虚身冷；或疮为寒袭，反变不疼；或脓水清稀，心下痞满肠鸣腹痛，大便微溏，食则气短、呕哕，不得安卧，甚则昏愦神迷。
益智仁（炒研）　白豆蔻　焦白术　炮姜　茯苓　法夏　陈皮　羌活　炙草（各一钱）　炮附子（钱半）　人参　丁香　木香（各五分）　红枣（二枚）
●参术姜附汤　治疮疡真阳亏损，或误行汗下，或脓血出多，失于补托，以致上气喘急，自汗盗汗，气短头晕泄泻。
人参　附子（炮去皮脐，各一两）　乾姜（炮）　白术（土灶，各五钱）　上作二剂　水煎服
〔生字号〕
●内补黄耆汤　治诸疮溃后，脉涩身虚，饮食无味，自汗口乾。
人参　蜜耆　当归　川芎　熟地　白芍　茯苓　麦冬　远志肉（各一钱）　炙草　肉桂（各五分）　姜枣引　若痛甚加乳香、没药，仍肿硬加炙山甲、皂刺。
●人参黄耆汤　治溃疡虚热，食少不寐，或触寒湿秽气，疮反痛甚。
人参　麦冬　焦术　炙草　当归（各一钱）　蜜耆（二钱）　制苍术　炒神麴　五味子　陈皮（各五分）　黄柏（酒炒）　升麻（各三分）　姜枣引
●人参养荣汤　治溃后发热恶寒，或倦怠消瘦，面黄气短，饮食不甘，一切虚弱脉症。
人参　蜜耆　焦术　炙草　陈皮　茯苓　当归　志肉（炒，五味各一钱）　白芍　熟地（各钱半）　桂心（八分）　姜枣引
●参归养荣汤　治溃后风袭成痉，或体虚外感寒邪。
人参　当归　炙术　炒芍　熟地　川芎　茯苓　陈皮（各钱半）　炙甘草　殭蚕（炒，各一钱）　寒加桂枝　姜枣引
●益气养荣汤　治溃疡气血俱虚，随症加味。
人参　蜜耆　炙术　茯苓　当归　白芍　熟地　川芎　香附（酒炒，各一钱）　陈皮　桔梗　贝母　炙草（各八分）　姜枣引
溃后虚烦不寐，脉微细者，倍人参、当归、熟地、蜜耆，加远志肉、炒枣仁；溃后反痛用炮附子、木香；溃后复发热加柴胡、黄芩；往来寒热加柴胡、地骨皮；口乾无津加五味子、麦冬；燥渴不止加知母、赤小豆；溃后痰多加橘红、法夏；脓流不止倍参、耆、归、地；脓多而清加倍芎、归、熟地；肌肉生迟加白蔹、上肉桂；胸膈痞满加枳壳、木香；胁痛或痞加青皮、木香；兼停滞量加苍术、炒厚朴。
●补中益气汤　治溃后气虚倦怠，口乾，烦热食少，自汗，脉洪大无力等症。
蜜炙黄耆（三钱）　人参　炙术　炙草　酒洗当归（各钱半）　陈皮（一钱）　升麻　柴胡（各五分）　姜枣引　或加麦冬、五味子。
已上诸方治疮疡肿溃诸症。
〔丽字号〕
●四物汤　溃疡门补血总方。
蒸晒熟地（三钱）　酒洗当归　酒炒白芍（各二钱）　川芎（钱半）　煎服。凡血热改用生地，血瘀改用赤芍。
●圣愈汤　治溃后血虚内热，心烦气少，脉微而涩。
即四物汤加蜜黄耆　人参（各钱半）　发热加柴胡　姜枣引
一方，熟地　生地　人参　川芎　归身　黄耆（盐水炒）
●托里定痛汤　治溃后血虚疮反痛甚。
即四物汤加蜜耆　蜜炙粟壳　肉桂　乳香　没药（各一钱）
●柴胡四物汤　治溃后血虚，时发寒热。
即四物汤加柴胡（二钱）　条芩　法夏（各钱半）　人参　甘草（各一钱）　姜枣引
●知柏四物汤　治溃后五藏阴火骨蒸。
即四物汤加酒炒黄柏　知母（各一钱）　若治虚火则加元参、麦冬，名元麦四物汤。
●三黄四物汤　治溃后六腑烦热。
即四物汤加炒黄连　黄柏　条芩（各一钱）　阳邪乘阴则加栀仁、条芩、名栀芩六合汤。
●胶艾四物汤　治损伤血漏不止。
四物汤加炒阿胶（二钱）　艾茸（一钱）　地骨皮　饮治溃后往来潮热，不恶寒。
即四物汤加地骨皮　丹皮（各钱半）。
以上诸方皆即四物汤随症加味。
●四君子汤　溃疡门补气总方。
土炒白术　茯苓（各二钱）　人参　炙草（各一钱）　生姜（三片）　红枣（二枚）　如无人参，重用蜜蒸萎蕤或沙参代。
●异功散　治溃后脾虚气滞。
即四君汤加去白陈皮（一钱）。
●理中汤　治溃后脾虚寒滞。
即四君汤加炮姜（钱半），减茯苓，以脉迟肢冷，下利呕逆，里寒也。寒甚再加附片，厥逆吐酸加炮姜、吴萸、川椒。
●归脾汤　治溃疡心脾损伤，怔忡惊悸，食少不眠，发热盗汗。
即四君汤加蜜耆　当归　龙眼肉（各二钱）　远志肉（炒）　枣仁（各钱半）　木香（五分）
●逍遥散　治溃疡血虚肝燥，潮热脉弦等证。
即四君汤去人参，加柴胡（二钱）　当归　炒芍（各钱半）　薄荷（五分）　热甚加栀仁、丹皮。
〔水字号〕
●参苓白术散　治溃疡脾虚弱，饮食不消或吐或泻。
即四君汤加苡仁　莲肉　山药　扁豆　砂仁（俱炒研）　桔梗　陈皮（各一钱）
●七味白术散　治溃疡脾虚，肌热渴泻。
即四君汤加藿香　葛根（各钱半）　木香（五分）　凡大病后可常服。
●六君子汤　治溃后气虚有痰。
即四君汤加陈皮（去白）　半夏（姜制，各一钱）
以上诸方皆即四君子汤随症加减。
●香砂六君子汤　治溃后胃虚，呕吐痰饮。
炙白术　茯苓（各二钱）　人参　炙草　陈皮　法夏　藿香　砂仁（炒研，各一钱）　姜枣引
若只气虚作逆无痰饮者，但加炒香附；气虚有寒加桂心、附片；溃后虚泻加诃子、肉蔻；肠滑加炙粟壳；食少咳嗽加桔梗、麦冬，渴加葛根；伤食加炒神麴、麦芽、穀芽、楂肉。
●十味人参散　治溃后虚热，身体倦怠，脉弦无力。
即六君子汤加柴胡　白芍　条芩　葛根（各一钱）。更有内补十宣散治疽疮初起。
●八珍汤　平补气血。
人参（一钱）　白术（钱半）　茯苓（一钱）　炙草（五分）　川芎（一钱）　当归（钱半）　白芍（一钱，炒）　熟地黄（钱半）　姜枣引
●十全大补汤　治溃后气血大虚，不能生肌敛口。
即八珍汤加蜜耆（二钱）　肉桂（五分）　或用桂心、沙参。
●大保安汤　治溃后脓多，食少不寐，昼安静，夜发热，虚烦躁渴。
即十全汤加炒山药　枣皮　五味　麦冬　丹皮（各一钱）　附片（五分）　莲肉（二钱）
●小保安汤　治溃疡流脓，常服保无变症。
当归　蜜耆　川芎　茯苓　人参　焦术　陈皮　桔梗　麦冬（各一钱）　法夏　藿香　炙草（各五分）　姜枣引
●独参汤　治溃久脓多，元气虚脱，自汗脉微。
人参煎汤频服，或兑元枣莲肉汤频服，无力买参用蜜耆（一两）　当归（五钱）　煎汤服。
以上诸方，补养气血，随症选用。
〔玉字号〕
●六味地黄汤　溃疡门滋阴总方。
熟地黄（四钱）　炒山药　枣皮（各二钱）　茯苓　丹皮　泽泻（各钱半）
水煎服。或作丸，每钱加至一两，研末蜜丸。盐汤下三钱。
●七味地黄汤　治阴虚火炎，用此引火归原。
即六味汤加肉桂（五分）。
●八味地黄汤　治溃后相火亏，右尺脉沉细而数，虚羸少气。
即六味汤加炮附子　肉桂（各五分）
煎服。加分两蜜为小丸，空心酒水任下。
●金匮肾气汤　治溃后肾虚浮肿鼓胀。
即八味地黄汤加酒洗牛膝（一钱）　车前子（八分）　空心服。
●滋肾保元汤　治溃后阴亏损，日久不敛。
即八味地黄汤加人参　蜜耆（各一钱）　炙草（五分）　焦术　当归　杜仲（盐水炒，各一钱）　莲肉　姜枣引
●加味地黄丸　治溃后虚火上炎，口乾作渴。
炒山药　枣皮　茯苓　丹皮（各二两）　炒五味子　泽泄（各两半）　肉桂（三钱）　共研极细，制熟地（四两）捣烂成膏，拌匀药末，再炼蜜十二两，打糊为丸梧子大，盐汤每下三钱。
●先天大造丸　治溃疡失治，久而不敛。
人参　焦术　归身　茯苓　菟丝（炒）　枸杞（焙乾）　牛膝　黄精（蒸晒，各二两）　骨碎补（炒去毛）　故脂（盐水炒）　巴戟（焙）　远志肉（去骨，各一两）　木香　丁香　青盐（各三钱）　共切碎晒焙，研极细末，制熟地（四两）另捣成膏，何首乌（去皮三两）、黑豆拌煮极烂，去豆捣膏，净枣（三两）煮烂捣膏，仙茅（二两）浸去汁熬膏，蒸葳蕤（八两）捣成膏，肉苁蓉（四两）酒浸极透、去鳞膜，另捣成膏。将六膏和匀，拌入药末，量加炼蜜糊为小丸。酒下三钱，日三服，勿间。
●虎潜丸　治溃疡下元虚冷，筋骨痿弱，精血不足，骨蒸劳热。
酒炙龟板（四两）　盐水炒黄柏　知母（各三两）　酥炙虎胫骨　酒浸锁阳　酒洗当归　酒炒白芍　酒蒸牛膝　盐水润陈皮（各二两）　冬月加姜（一两）　共研细末，制熟地黄四两另捣成膏，拌入药末搓匀，预用酒煮羯羊肉二斤极烂，捣如泥，糊药为小丸，晒乾收贮。盐水每下三钱，日三服。
〔出字号〕
●调中大成汤　治流注溃后，脓水清稀，食少消瘦，不能敛口。
蜜耆　白术　炒山药　白芍　当归　茯苓　陈皮　丹皮（各一钱）　远志肉（炒研）　砂仁（炮制）　附片　藿香　炙草　肉桂　人参（各五分）　姜枣引
●保元大成汤　治溃疡元气素虚，或脓水出多，卷卧昏愦，脉细身凉，足冷便溏，疮弦不紧，肉色微红。
人参　蜜耆　白术　当归（各钱半）　白芍　茯苓　炙草　陈皮　枣皮　五味子　炮附子（各一钱）　炒研砂仁　木香（各五分）　枣引
●醒脾益胃汤　治溃后脾胃已虚，又伤生冷，致胃膈不利，四肢、面目浮肿，便秘腹胀。
人参　白术　法半夏　茯苓　山药　陈皮　炒黏米（各一钱）　泽泄　猪苓　砂仁　木香　山楂　苏梗　制苍术　炒厚朴　炒麦芽（各五分）　姜皮引
●神应异功散　治溃后阴盛阳虚，发热作渴，肢冷便利，好饮热汤，脉虚无力或呕逆。
人参　白术　法半夏　茯苓　陈皮　当归（各一钱）　煨肉蔻　炮附子　炒厚朴　木香　丁香　肉桂（各五分）　姜枣引
●温胃饮　治脾胃虚弱，内伤饮食，外感风寒，致生呃逆，中脘停痛，呕吐清水。
人参　附片　炮姜　沉香　炙草（各一钱）　白术（土炒，二钱）　炮吴萸　公丁香（各五分）　乾柿蒂（十四个）　红枣（二枚）
●橘皮竹茹汤　治溃后胃火上冲，时时呃逆作哕，身热烦渴，口乾唇焦。
陈皮　竹茹（各二钱）　人参　黄连　生姜（各一钱）　柿蒂（七个）
●胃爱丸　治溃疡胃虚，诸味不喜。
炙白术　麦芽（拌炒）　山药（乳汁炒）　茯苓（砂仁末拌蒸）　人参（槌碎末，各一两）　陈皮（六钱，陈米拌炒）　焦苏茎叶（五钱，蜜蒸）　白莲肉（去皮心，六钱）　炒白蔻　炙甘草（各三钱）　九味制齐，晒研极细，炒熟黏米二合研成粉，煎荷叶汤煮粉打糊为丸梧子大。米汤每下三钱，日常三服。
●清震汤　治溃疡脾虚胃弱，或伤生冷，或气恼劳役，房劳梦遗，致寒邪乘入中脘，呃逆哕噫。
人参　茯苓　法半夏　香附　炙草　陈皮（炒研）　益智仁（各一钱）　柿蒂（廿四个）　泽泻　附片（各五分）　姜枣　灯心引
〔昆字号〕
●二神丸　治痈疽脾胃两虚，饮食不消，五更溏泻。
故脂（炒黄，四两）　肉蔻（切晒，二两）　共研极细，生姜片四两，红枣四两
水煎极烂，单剥枣肉糊药为丸梧子大。米汤每下三钱，早晚空心服。
●八仙糕　治痈疽溃后虚弱，食少呕泻，精神短少，饮食无味，及老弱小儿常服能健脾胃。
人参　淮山药　芡实　莲肉　茯苓（各六两）　共切碎，拌糯米（三升）　黏米（七升），晒乾磨细筛末，另取白蜜（一斤）　白砂糖（二斤）坐滚汤锅中炖化，乘热将粉药拌匀打成块子，摊收蒸笼内，切作条糕蒸熟，随用炭火烘乾，磁罈谨收。每日早、中、晚空心白汤泡服数条。如遇腹饥，干吃亦可，服至百日大有奇效。
●阳春酒　治脑疽诸发已溃流脓，腐肉尽时，脾胃虚弱，肌肉生迟，或气血久亏，疮肉色白不能长发、收敛。凡大疮溃后皆宜服此，长肌肉、润皮肤。
人参（一两）　焦术　熟地　当归（各五钱）　天冬　枸杞　远志肉　柏子仁（去油，各三钱）　共切碎，装绢袋内线扎口，磁罈盛酒（五斤）浸药十馀日。早、午、晚各汤热饮数杯，饮完加酒再浸，浸至药淡无味为度。
●还少丹　治溃后脾肾虚寒，发热盗汗，遗精白浊，食少肌瘦，牙齿浮痛。
瓦上焙焦地黄（二两）　酒洗牛膝　续断　枸杞（各两半）　姜汁炒杜仲　乳蒸茯苓　酒炒楮实　炒五味子　炒小茴　枣皮　去心远志　酒浸肉苁蓉（去鳞与膜）　酒洗巴戟（各一两）　石菖蒲（五钱）
共晒乾研末，煮红枣（四两），取枣肉和炼蜜打糊为丸，梧子大。盐汤或酒水每下三钱。
●黑地黄丸　治血虚久痔，面色青黄，形瘦无力，脾虚不足。
漂炒苍术片（十两）　炒五味子（五两）　乾姜（四钱）　共研极细，蒸晒熟地黄（十两）捣成膏拌匀前末，煮红枣（四两）取枣肉，糊为小丸。米汤或酒送下三钱，日三服。

肿疡溃疡洗涤汇方  ***************************
凡洗诸疮，有用盐汤、艾汤、米泔、童便、漱口水、白汤水之类，俱附录本症之下。
〔冈字号〕
●葱归溻肿汤　治痈疽诸疮，初肿将溃之时，日洗数次，以疮内热痒为度。
当归　独活　白芷　甘草（各五钱）　葱头（十个）　封罐口，水煎汤，软绵溻洗。
●猪蹄汤　痈疽诸毒已溃流脓，洗此助肉气，消肿散风，脱腐止痛。若腐肉已尽勿用，只用米泔温洗，令疮洁净。然亦不可过洗，恐皮肤揩破难敛。
条芩　甘草　当归　赤芍　白芷　羌活　露蜂房（各三钱）　葱头（五个）　研为粗末，猪前蹄二只煮软，滤汁吹去油花。
投药末封口煎数十沸，布滤去渣，待温时倾放盆中，软绢帛蘸洗，轻揉孔内溻出败脓，再折软帛数重、蘸汤覆于疮上，轻按片时，冷则再蘸热汤覆按三五次，方用软帛拭乾，上贴膏药。
一方用防风　白芷　甘草　赤芍　川芎　归尾（各一钱）　雄猪蹄（一节）　连须葱白（五根）　水煎以绢片蘸洗，其深曲处用羊毛笔洗之。
艾溻法　治阴疮黑陷，不热不疼。
硫黄　雄黄（各五钱）　研末
拌细艾茸（一斤），入罐内，水煮半日，候水乾，取艾捣作二块，乘热轮流敷溻患上，冷则煮热再溻十数次，用此知痛者生，不知痛、出紫血者死。
●海艾汤　洗油风燥痒，皮红光亮，一切风盛燥血。
海艾　菊花　藁本　蔓荆　芥尾　防风　薄菏　甘草　藿香　甘松（等分）　煎汤乘热熏洗数次。
●清凉圆　治眼胞菌毒，胬肉椒疮。
石菖蒲　归尾　赤芍（各二钱）　地肤子　黄连　杏仁（各一钱）　羌活（五分）　胆矾（二分）　共研粗末，红绸包裹，略放松些，入碗中滚汤泡发，乘热将绸包蘸洗数次，勿沾麈土。
●广大重明汤　治眼痒难忍。
胆草　防风　甘草　白菊花　北细辛（等分）　切碎，水一盏煎至半盏滤去渣，乘热频频熏洗。
●黑豆甘草汤　洗诸般疮毒。
黑豆　甘草（等分）
煎浓汤，软帛蘸洗数次，凡洗药之多寡视疮之大小为准，或淋洗、溻洗、浸洗、熏洗，视上中下三部为准。煎药须封口，勿令走气，待罐外微温方倾出蘸洗。
●新方　痈疽腐尽，洗此长肉生肌。
当归　白芷　独活　甘草　葱头（等分）
切碎煎汤，软帛蘸洗，轻轻溻尽脓水，拭乾，上撒生肌药，外贴膏。
〔剑字号〕
●蛇床汤　洗肾囊风麻痒热痛。
蛇床子　威灵仙　归尾　大黄　苦参　地肤子　砂仁壳（各二钱）　葱头（七个）　煎汤熏洗二次，日用一剂。
●溻痒汤　治阴户起疙瘩，内生小虫，阴中痒甚。
蛇床子　威灵仙　归尾　苦参　狼毒（各五钱）　鹤蝨草（一两）
水（十碗）　煎至五碗，去渣贮盆内，乘热熏蒸，稍温时又下猪胆汁（一枚）和匀用，绵蘸洗阴内，后用银杏散（菜）。
●葱朴汤　洗一切痔漏及风热脱肛。
连须葱头（七个捣如泥）　朴硝（二两）
水煎浓汤，乘热先熏后洗，日数次。
外腾法　通治痔漏肿硬，肛脱不收，产妇子宫脱出，风袭肿硬不能收缩。
枳壳（一斤，切薄片）　水（十碗）
入罐封口煮至水乾，用绢包定枳壳片，待稍温时腾熨肿硬处，轻轻揉软，肿消自收。
●却毒汤　洗痔疮已破，久或成漏者。
马齿苋　瓦松　甘草（各五钱）　五倍子　川椒　苍术　防风　枳壳　柏叶　朴硝（各三钱）　葱白（五个）　煎汤，先熏后洗。
●漏芦汤　洗脚气疮，焮肿痛痒，破流黄水。
漏芦　白蔹　甘草　五加皮　槐根皮（各一两）　蒺藜（三两）
切碎水煎汤，先熏后洗，冷则烫热再熏洗。
●洗杖伤　洗夹伤、杖伤肿痛溃脓。
透骨草　地骨皮　槌碎虎骨　天冬　陈皮　南星（各五钱）　象皮（一两）　切碎煎浓汤，日浸洗三次。
●和伤汤　洗跌打损伤瘀血凝聚。
木鳖肉（麻油炼焦）　生半夏　骨碎补　甘草　红花（各五钱）　葱头（一两）　切碎，用水（五碗），醋（一杯）煎数十沸，乘热先熏后洗。冷则烫热再熏洗数次。
●海桐皮汤　洗一切损伤，筋翻、骨错、肿痛不止。
海桐皮　透骨草　乳香　没药（各二钱）　归尾　川椒（各三钱）　川芎　白芷　甘草　红花　防风　威灵仙（各一钱）　共为粗末，布袋装定扎口，入罐煎汁，乘热蘸洗或腾或熨，日用数次。
●四圣汤　治小儿胎惊，丹毒，眼胞红晕。
木贼　秦皮　川连　红枣肉（各一钱）　切碎，煎汤，红绸蘸洗两目，数次自愈。

肿疡溃疡敷贴汇方  ***************************
〔号字号〕
●如意金黄散　治痈疽发背，疔毒诸疮，大头瘟肿，跌仆损伤，湿痰流毒，火丹漆疮，风热天疱，乾湿脚气，妇女乳痈，小儿丹毒，一切肌肤肿赤顽恶热疮。
大黄　黄柏　白芷　姜黄（各一两）　南星　苍术　厚朴　陈皮　甘草（各四钱）　天花粉（二两）
共切碎研极细末，收贮谨封，随症加引调敷。凡红肿焮痛发热未成脓，及夏月火令俱用茶汤兑蜜调搅如膏敷之。漫肿无头，皮色不变，湿痰流毒，附骨疽、鹤膝风，俱用酒煎葱汁调敷。天泡火丹、赤游、黄水漆疮、疔毒、恶血壅肿，俱捣蓝根叶汁加蜜调敷。如风热诸毒，皮肤高热游走不定，色赤而亮，俱用蜜水敷猪油调更妙。如焮肿欲作脓，捣葱汁和蜜调敷。汤发火烧皮肤溃烂，麻油调敷。
●真君妙贴散　治痈疽诸毒，顽硬恶疮，漫不作脓，敷此不痛者即痛，痛者即止，并治皮破血流，湿烂痛苦，天疱火丹，肺风粉刺。
白灰面　荞麦粉（各五两）　净硫黄（十两）　共研极细，井水拌湿，要乾燥得宜赶成薄片，捲起略晒，外用薄皮纸包，挂风中阴乾。
临用，量疮大小研末水调成膏敷贴，如皮破血流、湿烂粉刺用麻油调，天疱火丹用靛汁调。
●四虎散　治痈疽肿硬，厚如牛领不作腐脓。
草乌　半夏　南星　狼毒（等分）　晒研细末，捣猪脑髓调成膏，厚涂肿处，留顶出气。
●二青散　治阳毒诸疮，红肿痛痒，臖热，未成者立消。
水龙骨白藓皮　黄柏　青黛　白芷　白芨　白蔹　白薇　朴硝（各三钱）　花粉　大黄　芙蓉花叶（各一两）　研极细醋调敷，已成者留顶，未成者偏涂。
●五龙膏　治痈疽、阴阳等毒，肿痛未溃时，敷此追脓拔毒。
五龙草（即乌蔹，俗名五爪龙江，浙多产之）　生银花　豨莶草　车前根、叶　四味俱用鲜草等分捣如泥，再拌陈小粉（一两）　盐（五分）　再捣成膏。
遍贴肿处中留一孔，外用绵纸盖定以避风寒。此方内五龙草或缺少不便，倍豨莶草亦效。
〔巨字号〕
●坎宫锭子　治诸热毒，肿痛赤热并搽痔疮。
京墨（一两）　胡连　儿茶　熊胆（各二钱）　牛黄　麝香（各三分）　冰片（一钱）　共研极细，猪胆汁一合捣姜汁，浸大黄汁，米醋各少许，兑匀糊药作锭阴乾。
每用水磨汁，笔蘸频涂。
●离宫锭子　治疔疮阴毒，漫肿无头，皮色不变。
蟾酥　血竭　胆矾（各三钱）　京墨（一两）　朱砂（二钱）　冰片（一钱）　麝（五分）
共研细末，水糊作锭。水磨频涂。
●白锭子　治痈疽疔肿，流注痰包，耳痔、耳挺、耳蕈诸毒初起。
银黝　寒水石　人中白（各二钱）　白降丹（四钱）　共研细，水磨白芨汁作锭。
醋磨涂，勿入口。
●蝌蚪拔毒散　治无名肿毒，火毒瘟肿。
寒水石　皮硝　大黄（各二两）　共研极细，初夏预取蝌蚪瓦罐收贮、封口埋土中三尺，至秋化水，每用一碗和药成团，阴乾再研细，每用水调，敷贴肿处或蜜调敷。
●二味拔毒散　治风湿热毒，红肿痛痒，疥疿疮疖初起。
明雄黄（一两）　白矾（八钱）　共研细，茶清调涂，频蘸茶润湿，或猪油或蜜调敷不燥裂。白矾生用解毒，煅用生肌。
●回阳玉龙膏　治痈疽阴疮，不热不痛，不肿不脓，及寒痰流注，冷痛痹风，寒湿脚气，手足顽麻，筋骨闷痛，鹤膝风等症。凡漫肿无头，皮色不变但无肌热赤痛者，皆可敷贴。
良姜　草乌　赤芍（切片炒黄，各三两）　南星（煨）　白芷　嫩桂枝（各一两）　共研极细，热酒调敷，贴患处。上用热酒浸绵纸盖定，坐卧要向暖处，忌犯风寒。
●冲和膏　治痈疽诸发，阴阳不和，冷热相凝，敷此行气疏风，活血定痛，散瘀消肿，祛寒软坚。
紫荆皮（五两）　独活（三两）　赤芍（二两，共切片炒黄）　白芷　石菖蒲（各三两）
共研极细，酒煎葱汁调膏敷贴，频蘸热酒润之。
●铁桶膏　治发背将溃已溃时，根脚走散不收，用此箍之。
胆矾　白矾（各三钱）　铜绿　白芨（各五钱）　炒倍子（一两）　轻粉　郁金（各二钱）　麝香（三分）　共研极细末，醋一碗铜杓内慢火熬至一杯，候起金色泡，稍温调药数钱，笔蘸涂疮根脚上，盖绵纸。涂束数次，毒不散大。
〔阙字号〕
●乌龙膏　治诸疮毒焮肿赤晕不消。
木鳖肉　半夏（各一两）　草乌（三钱）　陈小粉（二两）
四味同炒焦黄，研细筛末。水调成膏，自外向内涂之，须留疮顶。
●千槌膏　疮疡疔毒初起，贴之即消，贴瘰疬连根拔出，及男女臁疮、小儿蟮拱头。
木鳖肉（五枚）　巴豆肉（五粒）　蓖麻仁（七钱，去皮）　杏仁　乳香　没药（各二钱）　铜绿（一钱）　净松香（四两）
共入石臼内槌数千下，俟成膏时，取浸水中，随疮大小捻作薄片，敷贴疮上用绢盖之。
●马齿苋膏　性味清凉，或服或敷能解百毒。鲜者捣成膏，乾者水浸透熬成膏。杨梅遍身如癞，喉硬如管者，取苋四两酒煎服取汁，外捣膏涂搽；发背疔毒酒煎四两先服取汗，再服退热消肿，三服自愈，膏敷之。多年顽肿臁疮，疼不收口，捣膏频敷，一日一换，数日后肿消腐尽，内有红肉如珠时，另上生肌药。凡丹毒热疮面肿唇紧俱捣浓汁频涂之。妇女脐下生疮，痛连阴户，捣膏四两拌青黛（一两），烘热敷患处。男妇湿癣、白秃、捣苋成膏，拌炒红石灰（一分），调敷，干则蘸汁润湿。
●黄连膏　治湿热诸毒，初起红肿热痛。
姜黄　黄连　川柏（各钱半）　归尾（三钱）　生地（五钱）　麻油（六两）　浸药三日，慢火炼焦去渣，下黄蜡（二两），溶化布滤，入磁碗中桑枝搅成膏，摊贴。
●肥油膏　白秃疮、肥疮初起搔痒焮痛。
木鳖肉　当归　藜芦（各五钱）　黄柏　苦参　杏仁　狼毒　白附（各三钱）　干鲤鱼胆（三个）　浸麻油（十两）　慢火炼焦去渣，下黄蜡两半，溶化搅冷成膏，入碗中听其摊贴。
●摩风膏　治面游风，痒若虫行，浮肿燥痛诸症。
麻黄（五钱）　羌活（一两）　防风　升麻　当归（各二钱）　檀香　白芨（各一钱，切碎）　麻油（五两，浸五日）　慢火炼焦去渣，入黄蜡五钱化尽搅冷成膏，频频搽抹。
●润肌膏　治白屑诸疮，血亏燥痒。
当归（五钱）　紫草（三钱）　猪油（二两）　麻油（四两，浸药三日）　文火炼枯去渣，加黄蜡五钱溶化，搅匀成膏。频涂抹。
〔珠字号〕
●三品一条枪　治痈疽疔毒，瘰疬痔漏之劫剂。
白砒（两半）　明矾（三两）　共研细入小罐内，炭火煅，令青烟出尽，叠起白烟，俟罐上下通红，取放地上一宿，刮出丹末约有两馀。另研雄黄（二钱半）、乳香（钱半）、筛末和入丹内，再研极匀，煮面糊药成团，搓作条子如粗线大，阴乾听用。
凡疮有孔者插孔内，无孔者先用针刺开一孔，早晚插线二条，插至三日后，孔大者约十馀条，插至七日条满方住，候疮孔四边自裂开大缝，十四日前后，其坚硬衣膜及疔核瘰疬痔漏诸管，自然落下，方用温汤洗净，上贴生肌玉红膏，内服补养药。
●清凉消毒散　治面发诸毒，红硬热痛。
白芨　乳香　花粉　雄黄　乌药　川柏　山菇（各二钱）　研细兑麝香末（三分）　蜜水调敷。
●碧玉散　治下颏粟疮及浸淫黄水疮。
枣肉（烧灰存性，五钱）　黄柏研末（五钱）　共研筛匀，麻油调搽。
●正容散　治面上雀斑。
紫背浮萍　白梅肉　樱桃枝　猪牙皂（各切碎，晒乾，各一两）　鹰屎白（三钱）
共研极细，早午晚水调少许，掌中搓搽患处，良久用温水洗面，捺洗十日雀斑自落。忌忧劳、火热发物。
●水晶膏　点新久黑痣。
新出窑角子石灰（五钱）　硷水（半锺）　浸灰以高半指为度，灰上撒糯米（五十粒）　如硷水渗干，陆续添平。泡一二日捣成膏。
先将痣刺破，每挑少许正点痣上，勿浸好肉。数次自落。禁发物。
●玉容散　治黧黑汗斑。
白术　白芷　白芨　白蔹　白丑　白附　水粉　细辛　甘松　莲鬚　茯苓　扁豆　殭蚕　白丁香　白鸽粪（各四钱）　羌活　独活　荆芥　防风　鹰屎白（各二钱）　共研极细，水调掌心搓搽良久，洗去，日三次。
●碧云散　治眉稜痛、风寒头痛。
川芎　鹅不食草（即石胡荽，各五钱）　北细辛　辛夷仁（各一钱）　青黛（五分）
晒研极细，口含凉水，每用少许吹鼻取嚏。或小瓶收贮挑取㗜鼻，流出黄涎，久用自效。
〔称字号〕
贴太阳穴　治外感风寒，头痛如破。
小川芎　白附子　等分晒研极细，捣葱汁调作二饼，贴左右太阳穴，上盖油纸以帛缚定，干再易。
●青蛤散　治鼻疮痛痒，色紫斑斓。
炒蛤粉　熟石膏（各四钱）　川柏　轻粉　青黛（各二钱）　共研细，麻油糊作一块，挑少许水调频涂患处。
●辰砂定痛散　治鼻窍肿痛生疮。
胡连（二钱）　熟石膏（一钱）　辰砂（三分）　冰片（三釐）　共研极细，纸捻蘸点患处，鼻外溃痛用此撒之。
●硇砂散　治鼻痔紫硬，气塞难通。
硇砂（一钱）　雄黄　轻粉（各五分）　冰片（五釐）　共研极细，水调稠糊，咬软稻草心蘸药频点，日十次。
●颠倒散　治肺风，粉刺、酒渣肿痛。
大黄　硫黄（等分）　研细，水调频频搽之。
●神塞丸　治鼻衄、耳衄。
麝香（一分）　沉香（三分）　白矾（一钱）　糯米（五十粒）　共研细末，面糊丸芡实大，薄绵包裹，左鼻出血则塞右耳，右鼻出血则塞左耳，两鼻俱衄则塞两耳；两耳出血则塞两鼻，左右如之。
●穿粉散　治旋耳月蚀。
轻粉（隔纸微炒）　穿山甲（酒炙）　水粉　黄丹　等分研细，干则麻油调搽，湿则撒之。
●柳花散　治虚火口疮。
川柏（五钱）　青黛（钱半）　肉桂（五分）　冰片（一分）　共研极细，频频搽之或吹入。
●赴筵散　治实火口疮。
川柏　川连　条芩　栀子　乾姜　细辛（各一钱）　晒乾，研细频搽，令吐出恶涎。
●冰硼散　治口舌咽喉红肿溃痛。
硼砂　元明粉（各一钱）　朱砂　冰片（各一分）　共研极细，或频搽或竹管吹入。
●拔疔散　治诸疔肿，针破即搽之。
硇砂　朱砂（各一钱）　另研末，食盐、白矾各钱半，研匀，烧红铁锈刀将盐矾煅枯，择丁日午时合作一处，研细筛末每用少许捺疔上。
●溺白散　治牙疳口疮。
人中白（焙乾，五钱）　盐梅肉　白矾（俱煅枯，各一钱）　共研末，用鹅翎蘸茶洗净患处，日吹搽此药二三次。
〔夜字号〕
●芦荟散　治牙疳腐烂。
芦荟（一钱）　川柏（五钱）　共研末；红枣（五枚，剥去核），每枣纳入人信（一分），火煅存性，合前药共研匀。
先用米泔漱净、拭乾，用此频搽。
●勒马听徽丝　治牙缝腐烂深坑，药不能到。
青黛（一两）　白砒（一分）　麝香（二分）　共研细，剪碎青丝一两，扯成绒，拌匀药末，再研，麻油调成膏。
米泔漱净口，挑膏少许塞入牙缝内，日换三次。
●小蓟散　治牙衄出血。
小蓟草　百草霜　炒蒲黄　香附（醋煮，等分）　研细末，频频搽牙，良久以温茶漱去，搽愈为度。
●胡桐泪散　治牙龈腐烂流白脓。
胡桐泪　白芷　川芎　细辛（各钱半）　煅寒水石　焦地黄（各二钱）　青盐（二分）　共研末频搽牙根良久，盐汤漱去再搽再漱。
●牢齿散　治牙龈动摇兼疼痛者。
酒浸胆草（两半）　羌活　地骨皮（各一两）　升麻（四钱）　晒研极细，日搽三次，良久温水漱去。
●青莲膏　治牙疳渐开，穿唇破腮。
青黛（二钱）　乳香　轻粉（各一钱）　白砒（一分）　麝香（二分）　研极细，麻油调膏摊绵纸上，压实阴乾。
临卧用米泔漱净口，随疳大小剪膏贴之，至晓揭去，温米泔漱净，至晚再贴。
●牙疳散　治牙疳虫牙痛。
焙人中白　煅皂矾　五倍子　槟榔片（各二钱）　冰片（五釐）　共研细末，甘草汤先漱口，频频搽之。
●一笑丸　治虫牙诸牙痛。
川椒（七粒）　巴豆肉（一粒）　共研极细，捣饭糊作一丸，薄绵包裹，咬在痛齿上下。静坐勿动，俟吐出恶涎，良久取下，用茶汤嗽口，三次自愈。
●一字散　治小儿重龈，肿如水泡，用针刺破，绵蘸盐汤拭净捺此。
朱砂　硼砂（各五分）　朴硝（一分）　冰片（五釐）　共研极细，每搽作一字。
〔光字号〕
●必胜散　治舌上生孔，衄血或腐。
螺青（一钱）　另研细，炒蒲黄钱半，合共研匀，频频涂搽，后以盐汤漱口。
●北庭丹　治舌疳、舌菌、红烂无皮。
硇砂　人中白（各五分）　瓦松（瓦上青苔，晒乾切碎，各一钱），溏鸡屎半匙，同装入倾银小罐内，上用一罐对口封定，外以盐泥固济，炭火上煅三炷香久。待冷取丹兑研细冰片、麝末（各一分），擂匀磁瓶谨收，封口。先将磁针刺破肿处，点丹少许，外研蒲黄末盖之，若已破烂，只用鸡翎蘸搽。
●碧雪散　治重舌、木舌，先用银针从旁刺破出血，茶水漱净搽此。
蒲黄　青黛　硼砂　朴硝　甘草（等分）　研末，或吹或搽，治小舌吊下加朱砂。
●凉心散　治舌下近根处肿痛者。
焙人中白　乳炒黄连　川柏　硼砂　青黛（各一钱）　朴硝（五分）　冰片（一分）　共研细，频频吹搽。
●皂矾散　治翣舌胀大、肿硬，气息不通。
皂矾（二两）　瓦上煅红刮取研细，时时涂搽自消。中毒舌胀出口，鸡冠血趁热频涂，白矾末涂亦效。
●集成方　治舌断亦可复生。
活螃蟹炭火煅焦，研极细，频涂断处。小舌下肿痛色赤，用吊扬麈一钱，盐醋调成糊，筷头蘸点数次。
小舌淡红吊下不甚痛者。研朱砂末水调涂之，或竹管频吹上。
●保命散　治小儿鹅口、口舌起白屑。
牙硝（五钱）　枯矾　朱砂（各三钱）　共研极细，取白鹅粪水化搅汁，调药搽儿口舌。
●水澄膏　治舌疳溃后妨碍饮食。
白芨　白蔹　郁金　五倍子（各一两）　朱砂（二钱）　雄黄　乳香（各一钱）　晒研极细醋调稠膏，绵纸摊贴疳上。
●口疮方　治白口疮。
乳香　没药　雄黄（各一钱）　轻粉（五分）　研细蘸涂；若治赤口疮，乳香　没药（各一钱）　铜绿　枯矾（各五分）　研细蘸涂
一治口疳喉癣　凤凰衣（微火焙燥）　橄榄（烧灰存性）　孩儿茶（等分）　研细末，每一钱兑片末五釐，和匀频频吹搽。
〔果字号〕
●桐油饯　治喉风肿痛，痰涎壅塞，气闭不通。
温水半杯加入桐油四匙，搅成糊，硬鸡翎蘸油探扫喉间，导引作吐，一连探吐数次，痰自涌出，以气通声高为度。旋煎甘草汤漱口，以解油毒，方服诸药。
●白降雪　治紧喉风、缠喉风。
熟石膏（钱半）　硼砂（一钱）　元明粉　牙硝　胆矾（各五分）　冰片（一分）　共研细，竹管吹入数次，喉关必开。
●金锁匙　治弄舌、喉风肿痛。
牙硝（两半）　硼砂（五钱）　明雄黄（二钱）　殭蚕（一钱）　冰片（二分）
共研细末，每用三五分吹入数次。
●七宝散　治喉痹、乳蛾、缠喉初起，肿痛闭塞。
牙硝　牙皂　雄黄　硼砂　白矾　胆矾　焙乾全蝎（等分）　研末，频频吹入。
●八宝珍珠散　治喉疳腐烂。
黄连　黄柏　贝母　儿茶　青黛　硼砂　人中白（各钱半）　琥珀　水粉　煅鱼脑石　红褐子（烧存性，各一钱）　冰片　牛黄　豆腐煮珍珠（各五分）　麝香（三分）
共研极细，频吹腐处。
●矾精散　治喉癣未溃。
白矾（一两研末）　先烧红方砖一块，洒水润湿，将矾末平铺砖面上，上覆磁盘，周围以灰沃定，俟一夜矾即飞沾盘上，取起。每用二钱，另兑后药。焙燥盐梅肉　炒焦山甲　雄黄（各一钱）　先研极细，方兑矾精擂匀。频频吹入，禁一切发物。
●清凉散　治喉癣已溃。
焙乾人中白（二钱）　朱砂（三钱）　黄连　薄荷叶（各一钱）　青黛　冰片（各三分）　共研极细，频吹溃处。
●消瘤散　治喉瘤乳蛾。
硼砂（三钱）　冰片（二分）　胆矾（三分）　共研极细，用筷蘸点，或竹管吹入。上齶痈肿，煅枯食盐、白矾等分研末，频搽自愈。
●神功散　治湿毒瘰疬。
川乌　川柏（等分）　研末　醋调成膏，频频敷贴。
●龙泉散　治一切瘰疬。
酒洗昆布　酒炒三稜　莪术（俱切碎晒乾），磨刀石上粉　水粉（各五钱）　共研极细热水调膏，厚涂患处，干则以热水润之。常敷此散，未成者即消，已成者易溃。
〔珍字号〕
●贴瘰疬饼　项生瘰疬不辨肉色，不论大小日月新久，但见肿硬赤痛者宜贴此。
新鲜山药　萆麻子（等分）　共捣成膏作饼常贴。
●神效方　又瘰疬初起贴此消肿止痛。
木香　松香　白胶香　海螵蛸（等分）　研极细，水调成膏，绵纸摊贴。
●蟾酥捻子
乾蟾酥　巴豆肉（各三分）　麻雀屎　寒水石　寒食面（各五分）　共研极细，炼蜜糊稠搓作捻子，灯草大，阴乾。
先将瘰疬当顶针一孔，插捻子条，上盖绿云膏。如法连插三日，数日后其根自落。仍贴后膏。
●绿云膏
大黄　黄连　川柏　条芩　元参　木鳖肉（各一钱）　切碎，用麻油四两浸透，慢火炼焦，滤出渣，入松香五两，文火搅成膏，倾入水盆内，两手拔扯，令金黄色，入锅再熬数滚取起。预研铜绿末（三钱），猪胆汁（一合）、醋（一杯，和匀），浸铜绿一夜绢滤去渣，调入膏内，柳枝搅匀，候冷用罐收贮。
临用坐滚汤溶化，绵纸摊贴。
●五云膏　治鼠疮、马刀瘰疬已溃者。
砂锅煎热麻油（十两）　投入银黝细末（二两）　用桃、柳、桑、槐、梅五枝，尽搅熬至起珍珠花时取起，滤去渣。又入砂锅慢慢筛入黄丹四两，文火再熬，五枝搅至滴水成珠，磁瓶收贮。用时勿见火，坐滚汤炖化，红缎摊贴。
●蛇蜕膏　治瘰疬溃后，肿硬不消。
麻油（四两）　浸蜜蜂（廿一只）　蛇皮（一钱）　蜈蚣（二条）　文武火炼枯滤去渣，又入锅内，投水粉（二两）　柳枝（七条）　尽搅，文火熬至滴水成珠，放湿地三日，用纸摊贴。
●樟硫散　治钮釦风。
硫黄（一两）　川椒　白矾　樟脑（各二钱）　共研末，淘空大萝卜将药填满，用皮盖定，包纸数层，灰火内煨熟，再研细。猪油调搽。
●木香饼贴法　治妇人乳中结核要方。并贴痈疽坚硬隐痛，皮色如常者。
（研细）木香（五钱）　鲜生地（乾者酒浸透，一两）　捣膏和匀，随核大小作饼，厚实贴住，上盖软绢，每日烧热熨斗熨数次（一法用锡酒壶贮热水烫亦好）。贴数饼自消。
〔李字号〕
●鲫鱼膏　治乳岩结核、坚硬疼痛。活鲫鱼去鳞刮净肉二两、新鲜山药二两共捣成膏，加麝香末二分，和匀再捣，油纸摊涂厚分许，贴患处。如觉痒极，切勿揭动，只隔衣轻揉，七日一换。
●冰螺散　治乳核初起。
白砒（一钱二分）　面裹煨熟，去面，硇砂（二分）、冰片（一分）共研细，另取大螺狮肉（五枚）切薄片，线穿晒乾，研极细，拌前药。煮面作糊，搓小捻如灯心大，阴乾。
先当核顶针孔三四分，将捻插入，外糊纸封口，十日后四边裂缝，其核自落。后贴绛珠膏（潜）。
●三妙散　治脐痒出水及诸湿热作痒。
槟榔　苍术　黄柏（等分）　切碎研极细，湿则干撒。干则用猪油调搽，忌生冷发物。
●金凤化痰膏　治背发痰注，木硬诸疮。
捣生葱绞汁（一锺）　米醋（一锺）　切碎牛皮胶（三钱）　慢火搅匀熬化。预晒研凤仙花末（一两）　人中白（八钱）　筛入胶内，住火尽搅成膏。每用坐滚汤炖化，绵纸摊贴，膏落再换。
●柏叶散　治蛇串缠腰。
炒焦柏叶　干蚯蚓粪　大黄　黄柏　赤小豆（各五钱）　雄黄　轻粉（各三钱）　共研细末，麻油调搽。
●蛇疔膏　治手指蛇疔坚硬有头。
雄黄（二钱）　轻粉（五分）　蟾酥（三分）　冰片（一分）　研细蜜调膏，坐滚汤炖热频涂之，上盖薄纸，漫肿无头用蛇毒膏。
●蛇毒膏
煅牡蛎（四钱）　雄黄（二钱）　研细，蜜调膏，火上烘热，频频涂贴。
●二矾散　治梅毒未尽，生鹅掌风。
明矾　皂矾（各四钱）　儿茶（五钱）　柏叶（八两）　水（十碗）　煎药数滚听用。
掌上先搽桐油，再用桐油纸捻点火熏扫，片时将药汤倾桶内，掌架桶上，外盖衣裙勿泄药气，乘热熏蒸，待稍冷，人掌桶内浸之。后以绵拭乾，外搽三油膏数次，七日不可沾水。
●三油膏　治鹅掌风及诸疮燥裂。
牛烛油　柏子油　麻油（各二两）　小锅煎滚，下黄蜡一两化尽，滤去渣。预研银朱（一两）　水粉（三钱）　麝片（各三分）　筛入膏内搅匀，频搽患上，对火烘令油干为度。
〔奈字号〕
●藜芦膏　治手掌瘑疮，疲顽痒痛。
猪油（八两）　拌藜芦　苦参（各二两，切薄片）　锅内熬枯滤去渣，再煎滚投松香（一两），搅化，离火筛入枯矾、雄黄细末（各一两），柳枝搅冷成膏，频涂贴。
●疳疮方　凡下阴等处生杨梅、内疳，初起红肿热痛者。
煎黑豆、甘草浓汤频频熏洗，旋用鲤鱼胆汁涂之，日洗涂数次效。
●凤衣散　治杨梅下疳破损腐臭。
凤凰衣（一钱）　轻粉（四分）　黄丹（一钱）　冰片（三分）　共研极细，频频干撒之。
●旱螺散　治下疳损破，一切梅毒。
田螺壳（煅末，三钱）　轻粉（一钱）　冰片　麝香（各一分）　共研细，麻油调搽，湿则干撒。
●珍珠散　治杨梅内疳，诸处梅毒。
珍珠　轻粉　儿茶　水粉　黄连　黄柏　乳香　没药　蛤粉　五倍子（等分）　研极细，温米泔洗净，频频撒之。
●银粉散　治下疳及肾囊风腐烂。
上锡（六钱）　小锅溶化，入朱砂末（二钱）搅炒，砂枯去砂留锡，再溶化，投水银一两和匀，倾出听用。另研水粉（二两），铺绵纸上，捲成条子一头点火，烧至纸尽吹去纸灰，将粉和锡水再加轻粉一两合研极细，磁瓶收贮。先煎黑豆甘草汤洗净拭乾，或干撒或油调搽，能生肌止痛。
●回春脱疳散　治下疳、杨梅腐烂。
黑铅（一两）　小锅溶化，投水银（五钱），搅炒成砂，同研至不见星，再加寒水石（七钱）　轻粉（五钱）　硼砂（三钱）　合研极细，先煎艾汤，洗净或撒或搽。
●翠云散　治面发杨梅，愈后斑痕不退。
熟石膏　轻粉（各一两）　胆矾　铜绿（各五钱）　共研极细，猪胆汁调膏，日搽三次，久用自愈。
●鹅黄散　治杨梅肿痛溃烂，浸淫成片，结毒腐臭，小儿遗毒，初生无皮。
上轻粉　熟石膏　川柏片（等分）　研极细，煎甘草汤洗净，或干撒或胆汁或麻油调搽。水气甚量加冰片末，翻花杨梅兑雄黄末。
〔菜字号〕
●通鼻散　治结毒攻鼻，气闭不通。
葫芦壳（烧灰存性）　石钟乳　胆矾　冰片（等分）　研细，日吹鼻三五次，令出黄水自通。
●银杏无忧散　治阴蝨疮。
黑铅　水银（各三钱）　拌炒成砂，雄黄　轻粉　狼毒　芦荟　炒杏仁（各二钱）　麝香（二分）　共研极细。
先煎菖蒲汤洗净，用针挑破，挤去内蝨，方唾津调药，烘热搽之，洗搽数次自愈。
●狼毒膏　治肾囊风阴痒。
狼毒　川椒　硫黄　槟榔　枯矾　五倍子　大风子　蛇床子（各三钱）　共研极细，煎滚麻油一锺，投猪胆汁一合，和匀调膏，搽之。
●银杏散　治阴器外生疙瘩，内生小虫，痒极苦甚。
黑铅　水银（各二钱）　拌炒成砂，炒杏仁　雄黄（各二钱）　轻粉（钱半）　共研极细，每用五分捣枣肉数枚糊药为丸，以丝绵包裹，用线扎定，留线头在外，纳丸入阴户内。如欲小解，将线头带出药丸，便后仍纳入。每日拘一丸，以愈为度。
●螺水法　点一切痔疮，肿赤焮痛。
大田螺（一个）　尖刀挑起靥，纳入冰片末一分，平放杯内，良久渗出白浆，鸡翎蘸搽数次。
●线药法　凡痔顶大蒂小用此。
芫花（二钱）　壁钱（一钱）　细白丝线（一钱）　同放小罐内，水一钟慢火熬干（罐要封口），取线阴乾谨收。凡遇痔痣瘿瘤初起，顶大蒂小者，用线一根打成双结，套扎蒂上，两头留线，日渐催紧，自紫黑冰冷，七日后必枯落，旋搽生肌散药。忌发物。
●枯痔散　凡痔顶小蒂大用此。
狗头骨（火煅靛水淬七次，净末七钱）　白砒（八钱）　白矾（二两）　轻粉（四钱）　蟾酥（二钱）　共研细，堆小锅中，上盖新碗，周围调盐泥筑紧，留碗底在外，炭火煅三炷香久，底上频频润水，待冷刮取，研极细，收入磁瓶。每用温水洗净，早中晚搽药三次，七日自枯。
●唤痔散　治内痔不出。
炙焦蝟皮　生草乌（各一钱）　枯矾（五分）　炒盐　冰片　麝香（各三分）　共研细，温水先洗肛门，津涎调药（三钱），纳入肛内，内痔自出，再煎朴硝（二两），葱头七个将痔熏洗数次。
〔重字号〕
●五倍子散　治痔疮坚硬。
五倍子（一个）　开一小孔，用干荔枝草揉碎，填满倍子内，湿纸包裹，煨片时去纸研细。每末一钱兑轻粉末（三分）　冰片（五釐）　和匀，唾津调膏，频涂硬处。
●擦牙青黛散　治青腿牙疳。
胡连　青黛　硼砂　朱砂（各钱半）　焙人中白　煅龙骨（各一钱）　冰片（三分）　共研极细，甘草汤漱口频频擦此。
●轻粉散　治湿毒流注、脓水浸渍。
轻粉（钱半）　黄丹　黄柏　儿茶　乳香（各三钱）　麝香（一分）　冰片（二分）　研极细，先洗葱汤，用此撒之或麻油调。
●经验方　治腿足一切赤肿溃烂。
黄柏　苍术（各三钱切片）　花椒　芒硝（各钱半）　大豆腐（二块）　水（三碗）　同入砂锅，封口煮至水乾，取腐轮流敷贴。
●三香膏　治臁疮初起，先痒后痛，红肿成片，破流黄水或紫水。
轻粉　乳香　松香（等分）　研细麻油调成膏，手铺厚皮纸上，捲纸包裹将药夹内。先洗葱汤拭乾，将膏纸内面针刺密孔，对疮贴住，外缚软帛，三日一换。
●夹纸膏　治臁疮色紫痛痒不休。
黄丹（炒）　儿茶　轻粉　雄黄　血竭　没药　枯矾　银朱　五倍子（等分）　研极细麻油或猪油调成膏。
随疮大小剪油纸二块，夹膏在中，周围以面糊黏住，煎葱椒汤洗净拭乾，将膏纸内面针刺密孔，对疮敷贴，软布缚定。三日一换。
●紫金膏　治臁疮溃久，其色紫黑。
煅红皂矾　净松香（各二两）　共研极细，麻油调成膏。
先洗葱艾汤，拭乾厚涂此膏，上盖油纸。三日一洗换，治杨梅结毒，腐烂作臭，脓水淋漓，如法洗贴甚效。
●蜈蚣饯　治臁疮年久，皮顽乌黑，下陷臭甚。
蜈蚣　甘草　白芷　独活（各一钱）　切碎，浸桐油（二两）
煎数沸离火，将米泔洗净疮疤，拭乾水，调灰面捏作圈子贴实箍住疮之四围，勿令渗漏，将脚放平以茶匙挑油乘热滴入圈中，令浸透患处，渐渐加满，待冷定取下，已后风毒自散，上贴黄蜡膏（芥）。
〔芥字号〕
●黄蜡膏　贴一切久溃疮疡。
煅赤石脂　煅龙膏　真血竭（各三钱）　共研极细，小锅熬麻油二两，下乱头发二钱，炼化再下黄蜡一两，白胶香三钱，文火溶化，取起将前药末筛入，搅匀，候冷捏作薄片，随势敷贴，用油纸软帛缚定，三日后翻转再贴。
●青竹大豆油　治足胫风疽溃痛。
杯大青竹筒　截三尺长，径一寸半，筒内装黑豆（一升），用薄砖平搁，筒两头用穀糠、干马粪烧灰，当竹筒中炙之，以磁碗两头接取油汁。
先用米泔水和盐热洗患处，拭乾。即以鸡翎蘸油涂之，不过三次，极效。
●累效散　治足指甲疽肿溃。
硇砂　乳香（各一钱）　轻粉　黄丹（各三分）　橄榄肉（五枚）　烧灰存性。共研极细，先用盐汤洗净、拭乾，麻油调药，频搽之。
●铁粉散　治足跟冷疔溃痛。
针砂（三钱）　黄丹　轻粉　松香（各一钱）　麝香（一分）
共研极细，葱汤先洗净，麻油调成膏涂之，上贴油纸，软帛缚住。
●龙骨散　治脚气疮，焮肿痛痒，破流黄水。
煅龙骨　轻粉（各二钱五分）　槟榔片（切片，钱半）　干公猪粪（烧灰存性净末，五钱）　共研极细，先以盐汤洗净患处，拭乾。麻油调药，频搽自效。
●立马回疔丹　治阳毒生疔。
乾蟾酥　白丁香　硇砂　轻粉（各一钱）　乳香（六分）　雄黄　朱砂　麝香（各三分）　炙蜈蚣（一条）　金顶砒（五分，详丹药门）　共研细，煮面糊丸麦子大。先用银针当顶刺破出血拭乾，将丹插入孔内，疔自枯烂。割疔法，提疔膏，秘传方详后（河）
●束疔金箍散　治疔疮针刺之后馀毒走散作肿。
郁金　白芨　白芷　大黄（各五钱）　黄柏　绿豆粉（各三钱）　轻粉（五分）
共研末，生蜜调膏厚涂疔肿周围，箍束馀毒，顶插前丹或填拔疔散。
●拔疔法　治羊毛疔初起。
明雄黄研末（三钱）　青布包扎，蘸热烧酒，先顶前心，自外圈入内，揉擦片时，其疔毛即奔至后心。旋蘸热酒再向后心如法揉擦，其羊毛俱拔出黏在布上，连包埋之。忌茶一日。
〔姜字号〕
●黑神膏　治乌癞黑斑，痒如虫行。
藜芦　川乌　黄连　川柏　防己　川芎　升麻（各五钱）　巴豆　杏仁（各十四粒）　油发（一两）　猪肥油（二斤）　拌药入锅内熬至药枯浮起，布滤去渣，再入锅煎滚，投水粉、白矾、雄黄各研细末五钱，松香末一两，搅成膏，先洗盐汤拭净，频频涂搽。
●斑蝥膏　白癞白斑、身热头痛。
斑蝥（十四个）　蝮蛇（一条）　晒乾入瓶内，用米醋七碗，熬至一碗。布滤取汁，频频涂搽。
●类聚祛风散　治大麻风总方。
寒水石　硫黄　枯矾　贯众（各四两）　蛇床子（二两）　朴硝（一两）　共研极细，猪油调成膏，先煎芥穗、苦参、细辛、地骨皮浓汤熏洗，拭乾，日涂搽三次。
●陀僧散　治紫白汗斑。治乾疥燥痒。
雄黄　硫黄　蛇床子（各二钱）　陀僧（各一钱）　轻粉（五分）　共研极细，醋调成糊。生姜片蘸搽，温暖出汗即愈。忌发物。
川椒　轻粉　樟脑　雄黄　枯矾　水银（各二钱）　同研至水银不见星。大风子净肉另捣如泥，拌匀药末，加柏子仁油二两，如无或猪油、麻油糊药，以两掌合搓如圆眼大，先以鼻吸其气入腹，次捻碎遍搽患处，数次自愈。
●臭灵丹　治湿疥肿痛。
硫黄　核桃肉　猪板油（各一两）　水银（一钱）　共捣成膏次自愈。
●经效方　治五种疥疮。
蛇床子　五倍子　苍术　槟榔　花椒（各三钱）　樟脑　雄黄　枯矾　硫黄（各钱半）　先研极细，大风子肉　杏仁（各五钱）　水浸透，捣如泥，猪胆汁（一合）　猪油（一两）　煎溶，和诸药共捣成团，缝布袋装药扎口，烘热频搽患处，或放被内蒸溶搽之。
●一扫光　诸疮风湿痒痛，癣疥痧疿。
苦参　川柏（各一两）　大风子肉　木鳖肉　蛇床子　吊扬尘　枯矾　雄黄　川椒　硫黄　樟脑　轻粉（各二钱）　共研极细，猪油调膏烘热涂搽，或布包扎紧身捺之。
〔海字号〕
●必效散　治顽癣不愈。
川槿皮（四两）　大黄　海桐皮（各二两）　百药煎（两半）　巴豆肉（钱半）　雄黄　轻粉（各四钱）　斑蝥（一只）
共研极细，先将癣抓破，温水调药频频搽之，干则再搽，勿入口中。
●搽癣方　羊蹄根（八钱）　枯矾（二钱）　共研极细，醋调成糊，频频搽之。
●消风玉容散　治桃花癣春风始发者。
绿豆粉（三两）　白菊花　白附子　白芷梢（各一两）　炒盐（五钱）　冰片（五分）　共研细，水调搽之。良久洗去，再搽。
●雄黄解毒散　治血风疮疾。
煅寒水石　雄黄　白矾（各二两）
共研细，热酒和蜜频频调搽。若日久耗血生火，当搽黄连膏（阙）。
●石珍散　治天疱火丹，一切湿热溃烂。
熟石膏　轻粉（各一两）　黄柏片　青黛（各五钱）　共研细，甘草汤洗净，拭乾频频搽之。
●如圣膏　治穀道风疳，如癣作痒，破流黄水。
归尾（三钱）　巴豆肉（钱半）　麻油（四两）　浸药，文火炼枯去渣，下黄蜡两半化尽，布滤入碗中，又投轻粉细末二钱，尽搅成膏，频频搽之。
●三白散　治漆疮，焮痛斑烂流水。
水粉（一两）　熟石膏　轻粉（各五钱）　共研极细，捣韭菜汁或萝卜汁或油调搽，捣马齿苋成膏敷之亦效。
●金蝉散　治诸疮已溃误沾马汗。
皂汁、粪秽、毒水或竹木撞刺，尽肿大痛。大干蛤蟆（一个），胡椒（十五粒），皂角子（七粒）焮砂罐装定，瓦片盖口，炭火煅至烟尽，成灰存性，取出研极细，温水洗净疮口，拭乾，撒药入内，上贴太乙膏，良久毒水流尽，刺亦出。
●姜矾散　治诸疮发痒。
枯矾　乾姜（等分）　研末，以盐茶洗净，频撒之。
●化虫散　治溃久郁化生蛆。
焙燥海参，研极细，频频撒之，或撒皂矾末。
治痘烂生蛆，先用温茶洗净，寒水石研极细，频频撒之。
〔硷字号〕
●清凉膏　治汤火伤，凡赤肿无皮搽之解毒止痛。
角子石灰，水化开数升，水浸搅浑，没水半寸许，露一夜水面必起云片，轻轻带水掠取，每一锺兑麻油一锺，双筷顺搅成膏，鸡翎蘸扫患处。
●罂粟膏　治汤泼火烧，焮赤肿痛。
●罂粟花（十五朵，无花用粟壳两半）　浸麻油（四两），慢火炼焦，滤去渣，下白蜡（三钱），化尽，倾碗中，投轻粉细末（二钱），搅冷成膏，坐滚汤炖化，鸡翎蘸搽患处，频频润之。
●拈痛膏　治杖疮跌打后，肿痛焮紫，已破未破者皆贴此膏，上盖纸包好，日一换。取如意金黄散（号一两），加樟脑末（三钱）用前清凉膏调敷。
●追风散　治疯犬微咬。初时用热尿淋洗，挤出恶血，随敷此散追风拔毒。
北细辛　川乌　草乌　防风　白芷　川芎　薄荷　苍术（各一钱）　南星　雄黄（各五分）　共研极细，热酒调敷，盖纸扎定，日换二次。
●内服方
斑蝥七个，去头足翅，拌糯米炒黄，去米研末极细，兑水粉一钱，温酒调服，良久小便行出血片恶物。如便涩胀痛，煎甘草梢汤饮之，倘毒未尽次日空心如法再服，以便清为度。伤重者按本症施治。
●非疳散　治葡萄疫，青紫斑点发于遍身，牙龈腐烂。
焙人中白　五倍子（各三钱）　冰片（一分）　频搽牙龈，良久米泔漱去。
●朴硝散　治小儿脐疮。
煅牡蛎　大黄（各三钱）　朴硝（一钱）　共研极细，用活螺狮（五个），洗净以清水一碗养一夜，将螺放出取水，调敷数次。
●立消散　治小儿阴肿。
赤小豆　枳壳　赤芍　商陆　朴硝（等分）　勿见火，晒研极细，柏叶煎汤日常调敷。
●蟠龙散　治小儿脱肛。
乾地蟠龙（一两，带土焙燥）　朴硝（二钱）　共研极细末，调鸡翎蘸搽数次。肛肿乾燥用葱汤洗净，麻油调涂。蚯蚓，一名地龙，味硷性寒、无毒，白颈者良。取用须盐水洗净。
一方　乌龟头或龟头烧灰存性，麻油调搽。
又方　吊扬尘和干鼠粪烧烟放桶中，坐上熏之。
〔河字号〕
●救苦散　治痘风疮烂。
陀僧　滑石（各二两）　白芷（五钱）　共极细，湿则撒之，干则蜜水调搽。
●麦饯散　治痘风搔痒，浸淫成片，久烂成癞。
小麦（一合，炒枯存性）　硫黄（四钱）　白砒霜（一钱）　川椒　枯矾（各三钱）　百草霜（八钱）　共研极细，先煎葱汤洗净拭乾，麻油调成膏，涂贴患处，上盖油纸。三日一换。
●芙蓉外敷法　治一切痈疽肿毒。
芙蓉花或叶或根皮，或捣烂或晒研极细，或蜜或麻油调膏涂敷，四围中间留顶，干则频换。初起者即觉清凉，痛止肿消，已成即排脓，已溃者易收敛。系外科之总方。或加赤小豆末，或烧焦苍耳存性加入，亦妙。
●乌云膏　治风湿溃疮，痒甚浸淫者。
松香末（二两）　硫黄末（一两）　麻油拌湿摊放青布条上，卷作筒子，以线缝定，再浸油中，取起刮去余油，铁钳夹住，点燃一头，下用碗接其膏液，须陆续剪去布灰，冷水浸膏，听用。
麻药方：
●琼酥散　肿毒诸疮，服此针割不痛。
蟾酥（一钱）　生半夏　闹羊花（各五分）　胡椒　川椒　荜茇　川乌（各一钱）　共研极细，酒调每服五釐。
●解骨丸　箭镞入肉钳不出者，贴此拔之。
细研雄黄　锉细象牙　捣烂活蜣螂（等分）　再研匀，炼蜜为丸，麻子大，纳入伤口内，外嚼碎羊油贴之，初时觉痒须忍住、勿动，待痒极箭镞渐冒，撼动拔出，随散热尿淋洗，外贴陀僧膏（鳞）闹羊花俗名老虎花，即羊踯躅。
●整骨麻药　割取箭头，服之不痛。
胡茄子　麻黄　姜黄　川乌　草乌（各一钱）　闹羊花（二钱）
共研极细，酒调每服五分，割后欲解频服甘草汤。
●外敷麻药　敷患处即麻木，针割不痛。
川乌尖　生半夏　生南星　北细辛　荜茇　蟾酥（各一钱）　胡椒（四钱）　共研极细，烧酒调敷。
●提疔膏　割疔时先将疔顶刺破十字口，用白降丹（翔）点上（三五釐），旋以此膏连顶周围涂之，令毒聚一处，疔自拔缝，不黏好肉，方拭去，如法割取。
明雄黄（二钱，另研极细），乌梅肉（六枚），蛞蝓（即湿地上鼻涕虫似蜗牛而无壳者，取四条）同乌梅肉、雄黄捣成膏，照前法涂敷良久，疔自肿起，方刮去此膏，如法割，以常贴万应膏。
〔淡字号〕
●秘传方　治疔疮瘰疬，顽毒结核，不用割取，听药拔出。先以磁针刮破疮顶，随点白降丹少许，次用千槌膏（阙）连顶周围盖贴，三日一换，自能拔出，后贴万应膏。
膏药方：
●束毒膏　治疮腐烂延开，红热痛甚。
轻粉　胆矾（各二钱）　白矾　铜绿　白芨　白芷　大黄　黄柏　雄黄　郁金（各四钱）　炒焦五倍子（一两）　共研极细，用黄醋一碗，勺内慢火熬至一杯，以起金黄色泡为度，待温将药入内，尽搅成膏，厚涂四围疮弦上，盖万应膏，一日一换，用甘草汤洗之。
●万应膏　贴痈疽发背、痰核流注、百般疮毒。
川乌　草乌　白芨　白蔹　生地　当归　赤芍　白芷　羌活　独活　苦参　元参　大黄　苍术　乌药　甘草　象皮　肉桂　穿山甲　木鳖肉（各五钱）　共切细片，浸麻油五斤，春五夏三秋七冬十日，入大锅内慢火炼至药枯浮起，滤去渣，将油称准，再上火熬，每斤熟油兑（炒过）定粉（半斤），徐徐筛入，桃柳枝用力尽搅，熬至黑如漆，明如镜，滴水成珠时，取起收贮。任其摊筛贴。
一方，加防风　荆芥　连翘　花粉　丹皮　川芎　全蝎　蝉蜕　蜈蚣　殭蚕　蟾酥　蛇蜕　川乌　草乌　白蔹　白芨　象皮　官桂　苦参　木鳖肉　乌药　大黄　名　万灵膏　。
〔鳞字号〕
●太乙膏　贴疮口不收，生肌长肉。
当归　生地　甘草（各二两）　麻油（二斤）　如法浸药炼枯滤渣，再煎，滚下飞净黄丹（八两），搅至滴水成珠时，又下白蜡、黄蜡各一两，俟化尽，住火。预研细去油，乳香、没药各五钱入内，柳枝搅冷成膏，收贮摊贴。
●加味太乙膏　治痈疽发背，诸般疮毒，湿痰流注，风湿寒痹，遍身走痛，腰膝痠软，五损内痈，七情外痘，汤泼火烧，刀伤棒毒疮疖癞癣，皆贴患处。男子遗精、女子白带，俱贴脐下。藏毒肠风可作丸服。
当归　赤芍　白芷　元参　生地　大黄　木鳖　肉桂（各二两）　槐枝　柳枝（各百寸）
共切碎，入锅内浸麻油五斤，春五夏三秋七冬十日，慢火炼焦滤去渣，将油称准，上火先下乾净头发一两，熬至浮起似胶时，每油一斤筛入黄丹六两五钱，添大火夏秋亢热每斤加丹五钱，柳枝尽搅，先发青烟后起白烟，旋绕香馥，其膏已成。滴水中以试软硬，太老量加热油。太嫩量加炒丹，加火搅令烟尽取下，切阿胶薄片（三钱）　撒入化尽，研细轻粉（四钱）　乳香（五钱）　没药（三钱）　筛入搅匀，倾放水中柳木棍缕成一块，再换冷水乘热每斤拔扯百下，合入磁罈内，以水浸之。每少许炙溶，摊溶摊贴。
●附子膏　即前膏去大黄加干附子二两切片炼焦，另研阳起石五钱，膏热时同诸药末筛入，专贴寒痰冷痹阴毒。
●乾坤一气膏　贴新久痞痰，诸风瘫痪，湿疾流注，顽恶疮毒，及遗精带下，血冷精寒，久无嗣育，常贴脐下。
白附子　巴豆肉　蓖麻子　穿山甲　五灵脂　木鳖肉　当归　赤芍　白芍　白芷　生地　熟地　莪术　三稜　续断　元参　肉桂（各六钱）　共切碎，入锅内，照法浸麻油三斤，桑柴火煠焦，滤去渣称准，每油（一斤）照前兑入黄丹（十二两），槐柳枝不住手搅熬，至滴水成珠时方住火，切阿胶薄片（一两）撒入，化尽再下研细乳香、没药各六钱，麝香末钱五分柳枝搅匀收贮，临用坐滚汤中炖化，红缎、红布、红纸任其摊贴。
●陀僧膏　贴顽恶诸疮，瘰疬流注，金刃跌打诸伤。
大黄（四两）　当归　赤芍（各一两，共切片）　桐油（一斤）　麻油（一斤）
如法浸透，炼焦滤渣下陀僧细末（十两），柳枝尽搅，加大火熬至滴水成珠时取起，预研细百草霜、赤石脂末（各一两），乳香、没药、血竭、儿茶细末（各二钱五分），银黝细末五钱，徐徐筛入，柳枝用力搅令极匀，倾入水中，众手拔扯千馀下，收入罐中，冷水浸之，临用炙溶摊贴。
〔潜字号〕
●巴膏方　贴顽恶诸疮，化腐生肌。
桑树　槐树　桃柳　梅树（各裁嫩枝二十四寸）　麻油（三斤）
浸极透，慢火炼至枯，将枝捞出，次下头发（六钱），栀子（四十个），象皮片、穿山甲（各三钱），熬至头发化尽，滤去渣称准，每油（一斤）兑入黄丹（六两），用柳枝不住手搅熬至滴水成珠时取起，预研硇砂（一钱）、血竭（一钱）、儿茶细末（一钱）筛入，柳枝搅至极匀，倾入冷水中，用众手拔扯千馀下，收入罐中随时取用。
●亚圣膏　贴破烂诸疮，杨梅结毒。
榆枝　桑枝　柳枝　槐枝　艾茎（各二十寸）　象皮　骡蹄甲（各一两）　山甲（六钱，俱切碎）　蝉蜕（四钱）　蛇蜕（二钱）　木鳖（七个）　头发（三钱）　鸡子黄（三枚）　麻油（三斤）
浸药七日，炼焦去渣，每油（一斤）兑入黄丹（七两），加火搅成膏，下黄蜡（五钱），化尽取起。预研血竭、五灵脂、煅牡蛎细末（各五钱），白儿茶、乳香、没药细末（各三钱），筛入膏内，柳枝搅匀，倾水盆中，众手拔扯数百下，罐收听用。
●绛珠膏　贴肿溃诸疮，去腐定痛，生肌敛口。
煎麻油（十两）、煠化头发（五钱），再投天麻子肉（八十一粒），熟鸡子黄（十枚），炼焦滤去渣，下黄丹（二两），白蜡（三两），再煎数滚取起。预研血竭　轻粉　乳香　没药　儿茶　朱砂　珍珠（各细末三钱）　冰片末（一钱）　麝末（五分）　筛入膏内，搅匀收贮听用。
●绛红膏　贴一切肿毒已成，疼痛不消，先用神灯照法，后贴此膏。
银朱（五钱）　生桐油调捣成膏，绵纸摊贴，日换一次。
●单油膏　贴结毒诸疮，日久溃烂。
先煎苍术（一两）、川椒（三钱），洗净，后贴此膏。
麻油（四两）、水粉（二两），慢火熬至滴水成珠，绵纸摊贴。
●白膏药　贴诸般肿毒，溃烂流脓。
锅盛麻油（二斤），浸巴豆肉、蓖麻仁（各六两），滤去渣，慢火熬至滴水成珠，取起，研乳香、没药细末（三钱），水粉（廿两），筛入膏内，柳枝搅令极匀，候凝成白膏，绵纸摊贴。
●化腐紫霞膏　善能穿透诸毒，凡发背已成，瘀肉不腐，及不作脓者用此。
晒乾螺蛳肉（二两）　巴豆霜（五钱）　轻粉　血竭　樟脑（各二钱）　金顶砒（五分）　共研细末，用时将麻油调成膏或敷或贴。
一方加蓖麻（三钱）。
〔羽字号〕
●元珠膏　治肿疡将溃，涂之脓从毛孔吸出，若已溃脓或曾针破者用纸捻蘸膏插入孔内呼脓出外，凡腐未尽者涂之立化。
木鳖肉（七枚）　斑蝥（四十个）　驴蹄甲切（二钱）　草乌　巴豆（各五分）　柳枝（廿四寸）　锅盛麻油（四两）　浸五日文火炼枯滤去渣，搅令成膏，涂贴。
●莹珠膏
猪板油（十两）　白蜡（三两）　入锅煎溶滤去渣，预研轻粉　樟脑细末（各两半）　煅龙骨末（四钱）　冰片末（一钱）　调匀油内，搅冷成膏听用。
贴杖疮用纸摊极薄贴之；贴臁疮，加水龙骨细末（三钱）。
杨梅溃烂，加水粉（三钱）调匀贴之；顽疮乳岩，加银朱（一两）调涂；贴下疳一切溃烂疮疡，能去腐消肿，定痛生肌。
●贝叶膏　贴痈疽发背，溃烂诸疮。
煎麻油（一斤）　煠化油头发（二两）　滤去渣，投白蜡（二两），入锅煎化，住火搅令微热。取绵纸剪块五六条，每条入油蜡内蘸透，贴于磁器帮子上，临用随大小剪贴患处。每日更换三五次，功效甚速。
●碧螺膏　贴下部湿疮，一切疥癣，瘰疬结毒痰串。
松香（二斤）　研细筛末，用大铜盆内面以猪油搽遍，坐滚汤锅中，下松香末入内，粗筷不住手搅，以凝结沉底为度，倾冷水盆中拔扯数百十下，分作数块。将麻油一斤熬至滴水成珠时，投入松香膏（一斤），慢火熬成膏。如太老加油再熬，老嫩得中方住火。预研青矾、胆矾细末（各五钱）筛入搅匀，用时烘热涂贴。
●琥珀膏　贴诸疮初起，红肿、热，坚硬疼痛。
煎麻油（十二两），化头发（一两），花椒（廿粒），次下黄蜡（四两），煠化尽滤去渣，倾磁盘内。预研轻粉（四钱），银朱水粉（各八钱），琥珀细末（五分），筛入膏内，柳枝搅匀，听用。
●阿魏化坚膏　贴失荣症、瘿瘤、乳岩、瘰疬结毒，初起坚硬如石，皮色不红，日渐肿大，但未破者贴此自消。
用蟾酥丸（黄，取末一料）　加炙焦蜈蚣（五条）　研极细拌匀，取乾坤一气膏（廿四两，鳞）坐滚汤中炖化调匀各药，搅成膏。戏缎或红布开贴，半月一换。
〔翔字号〕
●生肌玉红膏　治痈疽发背，捧毒诸疮，已溃流脓时用，甘草汤、猪蹄汤洗净拭乾，挑膏入掌中捺化，涂贴疮上盖太乙膏，大疮日洗贴，次服补药。
当归（二两）　白芷（五钱）　甘草（两半）　紫草（二钱，共切片）　麻油（一斤）　入锅内浸药三日，文火炼焦、布滤去渣，再煎滚下血竭细末四钱，次下白蜡（一两），化尽。取起用茶锺四个坐冷水盆中，将膏倾作四起，预研轻粉细末四钱，每锺投末一钱，粗筷搅匀，再合入磁盘内，尽搅待冷定，收贮。
●琼液膏　贴夹伤、杖伤皮肉破烂。
归尾　红花　白芷　蒲黄　闹羊花（各二两）　麻油（一斤）　浸药五日，炼枯滤去渣，下白蜡（各一两）　溶化，预研冰片末（五分），乳香、没药细末（各六钱），筛入膏内，柳枝搅匀，待冷收好听用。
●六真膏　治同前症。
樟脑（三钱）　乳香　没药　血竭　儿茶　三七（各三钱）　共研极细，煎猪油（十二两）　去渣，调药搅成　膏，磁罐收贮。绵纸摊贴。
●凤雏膏　沉诸溃久不敛。
煮熟鸡蛋（共十枚）　捣碎入锅内，慢火煠出油半杯，预研轻粉、乳香、血竭、龙骨细末（各五分），调入油内，搅成膏。鸡翎蘸油涂，日上三次，腐尽孔深滴胶入内，上盖万应膏。
●二神膏　贴头疮赤烂。
熟鸡蛋黄（五枚）　剪碎油发（一两）　撒于锅内，慢火煠焦，待发化尽渐出红油，陆续挑取，勿令灼干。先煎葱汤洗净患处，以鸡翎蘸油，涂搽数次自愈。
去腐丹药方：
●白降丹　治痈疽发背，水调少许敷疮头上，初起者即起疱消散，成脓者即溃，腐者即脱。一切疔毒，先用铍针刺破疮顶，大者用五六釐，小者用二三釐，水调匀敷之，一日周时即能拨出。
朱砂　雄黄（各二钱）　硼砂（五钱）　先研极细，次拌牙硝　食盐　白矾　皂矾（各两半）　水银（一两）
同研至水银不见星，入阳城罐内（亦可瓦罐），微火溶化，烘至无声即起火，太乾则走汞，如太湿不干则药倒下不结，其难处在此。用瓦钵盛水放地上，钵内安磁盘一个以瓦罐覆磁盘内，用盐石膏封固，勿令走气，周围齐地以瓦片遮盖，免炭火落入盘中，方烧燃大炭。先从顶发起一炷香，次添中火一炷香，次添底火一炷香，三香烧尽去火，取起待冷开看，得丹降成，结于罐口盘内其白如雪，刮下兑冰片末五分，擂匀，磁瓶谨收，听用。古法用阳城罐二个对口合定，盐泥固济，法颇繁难，此法似为简便。每降一次得丹不过两馀。
〔龙字号〕
●红升丹　诸疮溃后拔毒去腐，生肌长肉。或疮口坚硬，肉黯紫黑，用香油调少许，鸡翎蘸扫，立刻红活。
火硝（四两）　白矾（一两）　皂矾（六钱）　先研细用铜勺炖化，一干即起。朱砂　雄黄（各五钱）　水银（一两）
同研至水银不见星，拌前硝矾再研匀，放小锅中上盖新碗，碗口定要合缝，周围用盐泥筑紧，勿令走气，只留碗底在外。或单研生石膏，末周围筑紧亦妙。其碗底上放生姜一片用水淹之。方燃炭火，初炷香只用微火，火大则汞先飞上；二炷香火略大些，以匙挑水频润碗底；三炷香则用猛火，以扇扇起水浸碗底勿令乾，干则汞先走散。锅内倘有绿烟起，急以笔蘸盐泥频频涂抹，或以细砂周围掩之，三炷燃尽去火待冷开看，得丹八九钱，冰片末三五分，擂匀收贮听用（古用阳城罐盐泥固济法，颇繁难，用此新法较为简便。俗法只研碎硝，磨水银升炼后兑雄黄朱砂冰片末）。
●五色灵药　治诸疮溃烂，腐肉不尽，新肉不生。
食盐（五钱）　黑铅（六钱）　水银（二两）　同入锅内炒至结成砂子，再入明矾　皂矾　牙硝末（各二两）　共炒至硝矾水乾即取起。同研至水银不见星，方照后二法封入罐内，煅三炷香久，不可太过不及。待冷取出，约有丹二两，其白如雪妙。如要色红用铅（九钱）　水银（一两）　枯矾（二两）　牙硝（三两）　加朱砂（四钱）　雄黄（三钱）　照前法升炼。色黄丹内兑雄黄末（五钱）研匀。色紫丹内兑硫黄末（五钱）研匀，要不痛丹内兑石膏末（二两）研匀，再入新罐内封口煅一炷香久。
凡升打灵药硝要炒燥，矾要煅枯。一法用烧酒煮乾炒燥方研入罐。
〔师字号〕
●灵药固罐法　用阳城罐烤热，捣大蒜搽遍罐外，再烤再搽，约三四次。以姜醋入内，煮至干。次用黄泥、炭灰和盐水打熟固罐一指厚，阴乾。如裂缝蘸盐泥涂抹之，总要完固不走气。
●封罐口法　装药入罐，上盖铁盏，铁丝绊住，研细熟石膏、无名异（等分），炒盐减半，醋调成膏，烘热铁盏，笔蘸膏周围涂抹，随干随涂，以口平为率，阴乾。地上钉长钉三口，上安药罐，四围砌，炭火煅之，笔蘸水频搽铁盏。
●结毒灵药　水银（一两）　雄黄　朱砂　硫黄（各三钱）　共研细入锅中照前炼红升丹法，煅三炷香久，待冷取丹。每两兑水粉（五钱），同研匀随症加药。
凡梅毒腐臭煎甘草汤洗净，用丹五钱兑轻粉末（三钱），频撒之。
结毒咽喉唇鼻溃烂，用丹（一钱）兑人中白（二钱），擂匀频频吹搽。
治诸疮溃烂，水气不干者，用丹（一钱）兑片末（五釐），擂匀频撒之。
●三仙丹　治梅疮要药，能去腐生新。
水银　牙硝　明矾（各一两）　先将硝矾研极细入锅，底上按一孔倾水银于孔内，以碗覆之，盐泥封固。打火三炷香久，取起。或加麝片磁瓶收贮。
●五虎丹　取结核、提疔根、拔疮脓。
水银　牙硝　明矾（各一两）　皂矾　青盐（各三钱）　此丹炼法与白降同。炼时加砒霜少许，功力更大。
●六和丹　治腐烂不堪，去腐生新长肉生肌，神效。
水银　牙硝　明矾（各一两）　轻粉　水粉　陀僧（各五钱）　先以陀僧、水粉为末放锅底，次以牙硝、明矾为末放中间，插七孔入水银于孔内后，以轻粉盖面，以碗覆之，盐泥封固。文武火打三炷香久，取起磁瓶收贮，或加冰片末（八分）。
●七宝丹　消坚破硬，化腐化脓。
明矾　轻粉　青矾　牙硝　寒水石　硇砂（各一两）　水银（二钱）　此丹炼法与红升同，炼就入冰片（八分）。
生肌散药方：
●腐尽生肌散　治溃疡腐尽，疮不收口。
血竭　儿茶　乳香　没药　真三七（各三钱）　冰片（一钱）　麝香（二钱）　有水加龙骨，要速收口加蟹黄、珍珠（各一钱）。
共研极细撒之，或猪油调搽。
〔火字号〕
●月白珍珠散　治溃疡新肉已满，却不生皮，及汤火伤下疳腐痛。
珍珠（一钱）　轻粉（一两）　靛花（五分）　研细撒之，或猪油乳汁调糊，鸡翎蘸扫。
●生肌定痛散　治溃疡红热肿痛，微有腐者。
甘草汤飞净石膏末（一两）　硼砂（五钱）　朱砂（三钱）　冰片（二分）　共研极细，或撒或麻油调搽。
●轻粉生肌散　治腐已脱尽，仍红热肿痛者。
熟石膏（一两）　血竭　轻粉　乳香（各五钱）　冰片（五分）　有水加白芷、龙骨；不收口加炙、焦鸡内金各一钱。共研细，用米泔先洗净，拭乾撒之。若疮热乾燥，用猪油或麻油、蜜水俱可调搽。
●生肌散　治疮口不合。
木香　轻粉（各二钱）　黄丹　枯矾（各五钱）　共为细末，用猪胆汁拌匀晒乾，再研细掺患处。
●古生肌散　治腐已尽，肌肉生迟，亦治金疮血出不止。
煅赤石脂　熟石膏（各一两）　轻粉　乳香　黄丹　血竭　樟脑　煅龙骨（各三钱）　共研极细，先煎甘草、白芷、当归洗净，方用此撒，上盖油纸扎住，一日一换。
●铁扇散　象皮（切片焙黄色）　白龙骨（各五钱）　老材香（如无，即以远年陈石灰代之）　寸柏香（即松香色中之黑者）　明松香（各一两，与寸柏香同溶化入凉水晒乾）　白矾（入锅内熬透，一两）　共研细末，加麝香（一钱）　研匀更妙，磁罐收贮。
遇有刀石破破伤者，用药敷伤口，以扇向伤处扇之立愈。忌卧热处，发肿煎黄连水用翎毛蘸涂之即消，或伤处发肿结血痂，以黄连水洗净再敷药，此散并治臁疮。
●花蕊石散　治跌打损伤，金疮血痣，刀砍箭射，断筋损骨，血出过多，疼痛不止者。
花蕊石（五钱）　蛇含石（三钱，俱煅红，童便淬七次）　生草乌　南星　乳香　没药　羌活　细辛　苏叶　厚朴　白芷　当归　轻粉　檀香木　降真香　煅龙骨（各二钱）　麝香（三分）　共研极细收贮。先用葱汤洗净拭乾，将药撒之，一日一换自愈。
●加味桃花散　治金疮跌打出血不止，及溃疮腐尽不能收功，先洗葱汤后频频撒之。
角子石灰（半斤）　拌大黄片（两半）　入锅内慢火炒红如桃花色，研极细。取末（四两），加入熟石膏（一两）　煅龙骨　炒黄丹　乳香　没药　白芷（各净末四钱）　再同研匀新瓶收贮。溃疮乾燥，猪油调搽。
〔帝字号〕
●如圣金刀散　治刀砍斧伤，皮破筋断，飞血不止。
明净松香（七两）　明矾　枯矾（各两半）　共研极细，筛贮磁瓶。随撒伤处，绵纸盖扎，血止之后或焮痛作脓，换撒生肌定痛散，数次，痛止以葱汤洗净，上贴玉红膏。
●点痔新方　痔上枯药之后，疮已脱落，孔窍不收，早晚点之，疮口自合。
乳香　没药（各一钱）　熊胆　黄丹　轻粉　海螵蛸　煅龙骨　煅赤石脂（各五分）　血竭　珍珠　冰片（各二分）　麝香（一分）　共研极细，猪油调成膏蘸点患处。
●桃花散　治金疮并一切恶疮。
黄丹　软石膏（煅过，等分）　和研匀如桃花色，掺伤处甚妙。
疮疡虽愈，有肉凸出，小如豆，大如李，长致数寸，名曰胬肉。宜梅肉捣作饼贴肉上，即消去。

外科灸法  ***************************
●宜灸
痈疽初起，七日以前开结扳毒，非灸不可。疮痛者须灸至不痛，不痛者须灸至知痛。盖灸著毒处则不痛，灸至好肉则痛，必灸至知痛者，令火气至好肉方止也。灸著皮肤未坏处则痛，灸著痛处则不痛，必灸令由痛以至不痛者，令火气著毒方止也。
凡痈疽发背，顽毒恶疮，焮肿赤痛，阴疮浸肿，鹤膝流注，一切肿疡，欲结未结之时，先水湿竹纸覆满疮上，但看纸先干处便是疮头，即点记，去纸灸之。法贵早施，二三日十全八九，四五日灸之十全六七，六七日灸之十全四五。灸法条例详后。
●忌灸
肾俞　法忌灸，恐消烁肾液也。手足指忌灸，皮肉浇薄灸之恐皮裂肉胬也。头为诸阳所聚，诸书忌灸，若误灸之逼毒入里，令人痰喘上涌，反加大肿。然遇纯阴下陷之症，必当灸之，乃能回阳。但艾炷宜小，壮数宜少，小者如椒粒，少者三五壮而已。若属半阴半阳之症仍当忌灸，此处最宜斟酌也。
又有元气素虚之人，疮不高肿、体倦神昏，脉浮空虚数而不鼓，此内无真气以抵当火气，若误灸之，多昏愦而死。
〔鸟字号〕
灸法条例
●隔蒜灸法　大蒜（独头者更佳，切片，厚分许），著实贴定疮头，晒燥艾绒去筋与尘，揉捣如绵，作坚实炷。或大如赤豆、或小如椒粒，黏蒜片上，用香火点燃，三炷换一蒜片。初灸觉痛者，须灸至不痛而作痒方止。初灸若不痛，当灸至知痛痒方住，不可太过不及。后灸法诸仿此。
一疮势顽大及阴疮日数多者，恐艾灸不能济事，当捣烂大蒜铺满疮上，厚一二分，搓烂艾茸排列蒜上，一齐点燃，蒜焦再换。以知痛甚为度。
一漫肿无头，先覆湿纸看先干处即先灸之。如数处先干，即将数处齐灸。若四围红肿，中间只见白点如粟即当白点处灸之。
一痈疽、流注、鹤膝风，每日灸二三十壮。痈疽阴疮尤宜多灸，当先服护心散为以防火气入内，若灸小儿先将蒜片置大人手臂上。燃艾俟蒜温，时即移放小儿毒上。
●生姜片灸法　痈疽疮疡，顽恶肿毒用此灸法最为简便。肥实生姜切片厚分许，贴疮头上，照前法点艾炷灸之。姜干再换，以知痛痒为度。
一漫肿无头及阴寒块硬、节骨胀痛，俱用大块生姜剐成熨斗数个，中放艾丸，燃火令热，轮流熨之，姜干再换。
●豆豉饼灸法　痈疽诸疮已溃未溃皆宜。好豆豉捣研如泥，黄酒调作饼厚三分，随疮大小贴定，点艾如法灸之。
已有疮孔则留孔在外，饼贴周围，列艾数炷一齐点燃，灸令疮内知热即除去艾火。日灸三次，但看疮口出汗，自易收功，灸时或热痛须急易之。
〔官字号〕
●黄蜡灸法　凡痈疽发背，顽恶诸疮，先以湿灰面随肿根作圈高寸余，实贴皮上。如井口形，勿令渗漏，圈外围布数重防火气烘肤，圈内铺蜡屑三四分厚，次以铜漏杓盛桑木炭火悬蜡上烘之蜡化，至滚再添蜡屑，随添以井满为度。皮不痛者毒浅，灸至知痛为度。皮痛者毒深，灸至不知痛为度，方去火灼，即喷冷水少许于蜡上，俟冷起蜡。若蜡底之色青黑乃毒出征也。如漫肿无头者，亦以湿纸试之，于先干处灸之。初起者一二次即消，已成者二三次即溃。如疮久溃不敛、四围顽硬者，如前法作圈罩满肿根之上，削蜡屑铺疮口上灸之，蜡从孔入愈深愈妙，其顽腐瘀脓尽化，收敛甚速。
●附子灸饼法　生川附子　捣如泥，黄酒合作饼如三钱厚，安疮上。以艾壮灸之，每日灸数壮，但令微热勿令疼痛。如饼乾再易饼灸之，务以疮口红活为度。治溃疮气血俱虚，不能收敛，或风寒袭之以致气不能运行者，实有奇验。
●蛴螬灸法　疳瘻恶疮诸药不验者，取蛴螬剪去两头安疮口上以艾灸之，七壮一易不过七枚无不效者。
灸后调养
经曰：「寒邪客于经络之中则血泣，血泣则不通，不通则卫气从之，壅遏而不得行，故热。大热不止则肉腐为脓。」盖毒原本于火，然与外寒相搏毒郁不宣，故以艾火蒜片之类灸之，开结散毒以移深居浅也。但灸后须谨避风寒，慎其起居，养其气血。凡喜、怒、忧、思、悲、恐、惊、劳不可过极，内和情志，外禁发物，一切生冷、醇酒、煎炒、厚味俱不可食，即茹蔬淡亦宜适中，则脾胃调和，气血充而毒自化矣。

误灸救逆  ***************************
〔人字号〕
●麦冬粳米饮　治痈疽阴疮，法当艾灸，然或灸之太过，火气伤心，或头顶误灸引气上升，更生大祸；或阳疮不应灸而误灸，致火毒入里，头项浮肿，神昏痰涌，吁吁作喘。急服此药以清解火毒。
麦门冬（去心）　粳米（各五钱）　水煎　徐徐热服，一二剂即安。
●洗药方　灸后艾疤发时脓水稠多，此气血充畅，经络流通也，其疮易愈。若灸疮黑痛，脓汁污秽，乃艾火毒盛，煎黄连、薄荷、葱皮、芫荽汤洗之。
●砭法宜忌
经云：「刺皮毋伤好肉，」谓砭破其皮令恶血出泄，切忌太深刺伤好肉也。凡痈疽红肿光亮及赤游丹游走不定，红丝疔时毒走散，瘀血壅肿皆宜砭之。
●磁锋砭血法　取细料磁器，击碎选有锋芒者一块，劈开竹箸，头夹住留锋芒在外，以线扎紧。用二指轻捉筷梢，将磁锋对患处悬半寸许，再用重筷一根。频敲筷梢，啄遍毒处，令皮破血出。拭净，至次日肿未全消再量砭之，以肿消红散为度。
●神灯照法　凡痈疽初起，七日前后最宜照法。未成者自消，已成者自溃，不起发者即起发，不腐者自腐。其法将神灯照条用麻油浸透，用火点著，离疮半寸许，自外而内周围徐徐照之。须以火头向上，药气易入，毒气随火解散，不致内侵脏腑。初次三条即住，后次渐加至四五条，虽疮势渐消，每日仍照之。但照完后即用敷药围敷疮根，比疮晕大二三分为率，疮口用万应膏（淡）贴之，药乾洗去，再照再敷再贴膏药，以愈为度。如初溃疮口有脓或乾涩，俱用猪蹄汤罔洗之，如法照毕贴万应膏淡。若已溃大脓泻时，不必用照法。（阳伯曰：疮疡初起毒盛者须内服败毒药数剂，其有气血薄弱者须用托里药数剂，则万全之计耳）。
●敷药方　车前草　豨莶草　金银花　五爪龙草，上四味鲜草一处捣烂，加多年陈米粉，即常用浆衣者。初起时时仍加飞盐少许，共调为稠糊，敷疮四围，中留一顶拔脓出。若冬时无鲜草用干叶为末，陈醋调敷亦可。或五龙爪草一时难得，即单用三味亦能奏功，不必拘执也。
●神灯方法　朱砂、雄黄、血竭、没药各二钱，麝香三分，共为细末。每用三分，多裁红棉纸裹药，搓成条子麻油浸透，依前法照之。
●桑柴火烘法　凡痈疽初起肿痛，重若负石，坚而不溃者，烘之能解毒止痛，消肿散瘀。毒水一出，即能内消。若溃而不腐，新肉不生，疼痛不止者，用之助阳气，散瘀毒，生肌肉，移深居浅。但桑柴火力甚猛，宜用于未溃之先，以生发阳气，速溃速腐。若已溃之后或疮口寒冷，或天气严寒，或肌肉生迟者，亦须烘之，使肌肉常暖。烘后敷贴之药，忌用寒凉。
〔皇字号〕
●桑柴烘法方　晒乾桑木，或桑根、桑枝，劈如拇指大，长九寸，烧燃一头，吹息火焰将炭火向患处烘之，火烬再换，每次烘三四枝，每日烘三四次，此古法也。新法取柴烧成红炭，用或铜或铁漏杓，盛炭悬患上自四围烘至疮口，或高或低，以疮内知热为度，每日烘数次以肿溃肉腐方住。每日换敷贴之药，盖肌肉遇暖则生，溃后烘法，不可缺也。
●牛胶蒸法　痈疽发背，痔漏、恶疮，臁疮、久溃不敛等疮，用牛皮胶（一两），水熬，稀稠得所，摊厚纸上，每剪一块，敷贴疮口，次用酽醋煮软布二块，乘热罨胶纸上蒸之，稍温再易，轮流煮热罨放。蒸至疮内觉痒，脓水出尽，预用贯众二两，煎汤热洗，去胶纸，外贴万应膏淡。次日照前法蒸洗，直至脓尽疮干为度。
●火针烙法　痈疽流注，经久不消，内溃不痛，宜用火针烙之。火针二枚一样形如筷粗，头圆长七寸，用时蘸麻油，炭火上烧红，于疮头近下斜入向软处烙之，一烙不透，再取一枚烙之，必得脓水，不假手按而自流出，方用绵纸撮燃如绳状，随深浅捻入烙口将捻子余纸分开，外贴万应膏淡。此古法也，今罕用之，恐患者惊惧因制阳燧锭代之。
●阳燧锭法　蟾酥末　朱砂末　川乌末　草乌末（各五分）　直殭蚕（一条末）　以上共和匀，用硫黄（一两五钱）　置铜杓内，微火炖化，次入前蟾酥等末，搅匀，再预研麝香（一分）　冰片（一分）　和入，乘热倾湿磁盘内，速烫转成片，俟冷，取收磁罐内，谨藏，勿令泄气。用时取甜瓜子大一块，要上尖下平，先用红枣肉搽灸处，黏药于上，以灯草蘸油燃火，粹药锭上，灸五壮或七壮、九壮，毕即饮米醋半锺。俟起小疱时，用线针串破，放出黄水些须，贴万应膏（淡），其毒即消。如风气痛，用小竹筷于骨缝中按之，痠痛处，以墨点记灸之。再诸疮初起，于肿处各三五壮立瘥。
〔始字号〕
●雷火神针　凡风寒湿毒，袭入经络，漫肿无头冰，皮色不变，筋骨重痛，起坐艰难，不得安卧，及附骨、咬骨等疽，初起寒热往来，随后筋骨胀痛，不热不红，漫肿无头，二三日内，用此通行经络，若系阳疮（焮肿赤热者）忌用此针。
●制雷火神针法　细切公丁香（六分）和麝香（二分）　入乳钵内擂极细末，搓熟蕲艾三钱包裹药末，揉令极匀，铺放夹纸上，卷作筒子，如指头大，著实椎紧。临用，先叠草纸七层隔肿痛处，将药针点燃一头，按在纸上，以针擦实，药气自入。待痛住，方起针，甚者再针一次，数日后发火疮，其患自愈。
●观音火针　治一切疔毒。用硫黄（三钱）　朱砂（二钱）　各研末，先将硫黄溶化次投朱砂末，微退火，加入麝香五分搅匀，倾于地上，俟冷，取起收贮。凡遇疔毒，用药芝麻大，放疮顶上，线香点火，连烧三五壮，其疔自易拔出，较艾灸为更速更效。
●消肿火针　凡鱼口便毒，横痃冷疔，形势已成，顽肿木痛，不溃不消，针之引毒出外。取大布针二口，劈开竹筷夹住，两针相离分许，用线扎紧，点桐油灯，多放灯心，将针尖蘸油烧红，对著疮头针入三四分，拔出针来，或出血出脓，以绵拭净，上贴膏药，忌敷寒凉，数日自消。热疮忌用。
〔制字号〕
●祛寒火针　凡阳虚之人，被风寒痰湿，攻冲头脑，头额眉稜痠疼苦痛，皮骨俱冷，畏风喜热，或呕痰涎，筋脉牵强，跳动麻木，及各处风湿寒痰、流注肿痛皆效。用长一寸六分圆利针，剪绵纸条宽八分、长一尺搓紧作捻，从针尖缠起，紧繫数重，余捻缠上。点桐油灯一盏，将针捻蘸油点燃，从头两旁起针，递上头中，手法要轻重得宜，不稀不密，且要快迅，针满痛处为度。针后头上痒如虫行，是其验也，忌沾水。若针妇人，须以湿手巾隔其头发。若针背膊等处，皆自周围针至顶中。针后良久，方可敷药。如无员针用圆银簪，脚尖上磨起锋芒约半分亦可。凡阳旺气实，色赤焮肿者，皆忌火针。

外科针法  ***************************
●针法总论　经云：痈气之瘜者，当以针开除去之。又云：铍针末如锋锐，以取大脓，其轻重疾徐，自有一定，在人心度量用之，不可乱施。皮薄针深，反伤好肉；肉厚针浅，毒又难出。大抵肿高而软者在肌肉，针四五分。肿下而坚者在筋脉，针六七分；肿平肉色不变者，毒附于骨也，宜针入寸许。若毒在背腹肋胁等处宜扁针斜入，以防透膜。针既透脓，视疮口必有脓意如珠，斯时欲大开口，则将针斜出。欲小开口，则将针直出。所谓逆而夺之，顺而取之也。凡针后随以绵纸捻，蘸元珠膏羽插孔内度之，使脓会齐，二三时久将捻取出，疮口贴太乙膏（淡），四围敷乌龙膏（阙）。元气虚者，必先补而后针，大脓一出，则诸证悉退。再者用针贵及其时，不可太早，亦不可太迟。如十日之间，疮尚坚硬者用铍针当头点破；半月后不作脓腐者，用铍针品字样刺开三孔，不问深浅，以知痛为住。随用药筒拨法技之。又有不独宜针，而且宜割者，详注疔疮门。
〔文字号〕
●针法浅深　疮既已成功，则当托其脓，脓已成熟，则当用针开通，此一定之法也。然必须验其脓之生熟、浅深、上下而针之。如轻按热甚便痛者，有脓且浅且稠也；重按微热方痛者，有脓且深且稀也；按之陷而不起者，脓未成；按之软而复起者，脓已熟。大抵有脓即当针，浅者三四分，深者五六分。毒附于骨，或针寸许，或八九分，惟在医者以意消息之。针宜顺下，最要及时。脓未熟而早针之，气血反泄；脓熟透而不针之，则腐溃益深，疮口难敛。若脓深而针浅，内脓不出外血反泄；脓浅而针深，内脓虽出良肉受伤。虚者，先补后针，以送毒出外，前后且无怯弱之症也。至若疮之大小浅深，有宜铍针、扁针、三稜、圆利等针，当制造齐全，以备选用。
●针法宜忌　脓熟固宜针，然亦有忌用针者。如气瘿壅肿而绵软不痛，血瘿焮肿而肉累成块，血瘤软硬间杂、红丝纠缠，骨瘤疙瘩叠起，推之不移以及顽毒紫硬、痰气结核、阴分瘰疬之类，骨节近节之处，冬月闭藏之时，皆忌用刀针。若误用之，血出不止，口不得敛而立危矣。又有气虚之人不能胜毒，脓成而疼痛倍增，难用刀针者，宜服乳香黄耆散地托之，令其自溃，或妇女下部诸疮，脓熟不便用针者，用白丁香（即雄麻雀粪）唾津调成膏实贴疮顶，良久自溃。此数法皆可代刀针也。再者风雨晦明，人之气血即凝而不调，大饥者气虚，大渴者液少，大醉者气乱，新饱者气盛，大怒者气逆，大劳者气乏，大惊者气散，凡若此者，皆忌用针灸。
〔字字号〕
●造针法　造针当用马嚼环铁。以马属午，午为火，火剋金，取剋制之义也。若以赤金、纹银制针，用之更佳。其煅炼之法，将铁丝或金银丝入火煅红，大小长短如式造成，次以蟾酥涂针上，入火烤乾，再涂再烤，如此三次，乘热插入腊肉皮之里肉之外，方将后煮针药煎滚，把针连腊肉投入罐内封口煮至水乾。待冷取针插黄土中，插百馀下以去火毒，令针光圆。又按古法不用尖锋，今疡医以纯钢造针荡起锋芒，用麻药煮过，针疮最便利。大抵针疮之法，妙在脓随针出而寂然无所知觉也。
●煮针药方　麝香（五分）　磁石（一两）　胆矾（一钱）　丁香　石斛　朱砂　没药　郁金　川芎　北细辛　穿山甲　甘草节（各三钱）　共锉细，入长身瓦罐内，用水三碗先煎数滚，将所造针连腊肉投入，封口煮乾。取针插黄土去火毒，拭乾绵绸包裹，纳竹筒中，封口收藏（一法用四物汤一料煮之）。要针快利，用细粉石磨，随蘸麻油。
●煮针麻药　川乌　草乌　甘遂　甘草（俱用生的，等分）　切碎入瓦罐内，将针倒插药中，用水淹满，封口煮乾候冷取出。大针用竹筒谨收，小针则放鹅翎管内，黄蜡塞口，勿令泄气放效。此药煮刀针，任其针刀，不甚疼痛，且御风寒。凡挑痘疔用此最妙。外科针法随疮之大小深浅而用之，如铍针、扁针、三稜针、圆利针，皆常预备也。

验方  ***************************
●洪丞相蜞针法　凡痈疡势焮毒盛，血凝不散者，宜用此法以杀其势。
痈初作，先以笔管一个入大蚂蝗一条，以管口对疮头，使蜞吮恶血，得去其毒即散。如疮大，须换三四条，若吮正穴蜞必死矣。屡试屡效。若血不止，以藕节上泥涂之即止。若疮头未明，以井边泥涂之，先干处即是。或用湿纸贴之，看其先干处，即是疮头，其法更妙。
●神效葱熨法　治流注、结核、骨痈、鹤膝，肢体肿块或痛或不痛；或风寒袭于经络，流注肢体筋挛骨痛；或跌扑损伤，止痛散血消肿之良法。或先用隔蒜灸法，而余肿未消，最宜用熨，以助气血而行壅滞，其功甚大。用葱头细切，杵柞烂炒热敷患处，冷即易之。再或热熨数次肿痛即止。或用葱煎汤，熏洗伤处亦妙。或用葱一大把，束其数节切为薄饼，置患处用热物熨之，或铺艾灸之。
●木香饼熨法　治一切气滞结肿及风寒所伤作痛，并效。木香（五钱），生地（一两），以木香为末，生地杵膏，如干以酒润之，和匀，量患处大小作饼，贴肿处，以热熨斗熨之，或以锡壶盛滚水熨之。
●香附饼熨法　治瘰疬、流注、肿块，或风寒袭于经络、结肿作痛，并效。用香附为末，酒和，量疮毒大小，作饼覆患处，以热熨斗熨之。未成者内消，已成者自溃。若风寒湿毒宜用姜汁和作饼。
●神仙截法　治痈疽发背，一切恶疮，预服则毒不入内。真麻油（一斤），银器内熬十数沸，候冷，用酒两碗，入油五盏，搅匀通口热服，一日用尽。缓则数日服之。吴安世云：吾家三世用之，无有不效。又闻猎者云，凡中药箭，急饮麻油，药毒即消，屡用甚验。按上方凡大便秘结而毒蓄于内者最宜之，以疏通其毒，若阴毒及大便不实乃非所宜。
●链金顶砒　黑铅（一斤），切片入罐内炭火溶化，投白砒（二两）于化烊铅上，炼至烟尽住火，冷定，取看金顶砒在铅面上，刮下研细听用。
●炼硝石法　净朴硝（一斤），入罐内炭火煎乾煅红，住火冷定，研细听用。凡遇咽喉口舌唇齿一切实火肿痛，每用少许或吹或搽。
●制寒食面　灰面（一斤），再用半斤水调成稠，赶成薄片二块，将灰面包合在内，周围捏紧勿漏，于清明日蒸熟，布条搂住，悬挂当风处阴乾，入罐收藏。随疮大小研末，或水或油或蜜调敷，治诸疮神效。
●洗药神效方　洗阴湿诸疮。蛇床子（二两）　朴硝（一两）　每用一两，水煎数沸，洗疮拭乾掺生肌药。
●雄黄解毒散　治一切痈疽溃烂、毒势甚者，先用此药二三次，以后用集香散或猪蹄汤（罔）：雄黄（一两）　白矾（四两）　寒水石（煅，一两五钱）　共为末，用滚汤二三碗乘热入药末一两洗患处，以太乙膏或神异膏贴之。
●集香散　洗前痈疽溃烂。
白芷　藿香　茅香　香附　防风（各三钱）　木香　甘草（各一钱）　用水煎数沸去渣，淋洗患处。
薛立斋曰：此乃馨香之剂也。气血闻香则行，闻臭则逆也，凡疮将尽未尽，宜用之。若有瘀肉先用雄黄解毒散解之，后用此方洗之。须即用膏药贴护，勿使风入，肌肉易生，至收口为度，最忌用生肌之药。
●乳香定痛散　治疮疡溃烂，疼痛不可忍，诸药不效者。
乳香　没药（各二钱）　寒水石（煅）　滑石（各四钱）　冰片（一分）　为细末，搽敷患处，痛即止。此方乳、没性温，佐以寒剂制之，故寒热之痛皆妙。
●生肌散　治疮口不合。
木香　轻粉（各二钱）　黄丹　枯矾（各五钱）　为细末，用猪胆汁拌匀晒乾，再研细，掺患处。
立斋曰：此方乃解毒去腐、搜脓之剂，非竟自生肌药也。毒尽则肉自生，尝见患者往往用龙骨、血竭之类以求生肌，殊不知馀毒未尽，肌肉何以得生，反增腐烂耳。若此方诚有见也。
按：以上二方，合而用之，不惟止痛且能生肌，实有奇验。
●秘传善效散（一名翠青丹）　治痈疽、发背、恶疮、溃烂，及年久腐败之症，能追脓水、长肌肉。
铜绿（四钱）　枯矾（钱半）　韶粉（钱半）　青黛（钱半）　白蔹（一钱）　乳香（钱半，炙去油）　轻粉（一钱）　麝香（五分）　杏仁粒（另研和匀，去皮尖十四粒，另研和匀），如有死肉加白丁香（一钱），共为细末，糯米汁和匀搓成药线，看疮孔浅深插之。如溃烂成片，即以药末掺之，贴万应膏收功。
●消疔散　治疔毒并一切恶疮肿痛。
细辛　牙皂　硼砂　洋茶（上片，各等分）　为末，初起者，用泉水调敷，未成可消，已成毒不走散。
●秘传迎香散　治诸般恶疮，烂臭不堪闻。
汉防己（一两）　通草（一两）　庄黄（一两）
共为末，或煎水洗，或水调敷，或乾掺之，神效。
●解毒灵药　治疮疡结毒，腐臭不堪闻者。
水银（一两）　朱砂　雄黄　硫黄（各三钱）　共研细，入锅内盐泥封固，火升三炷香久，候冷取起，刮出灵药，约有一两五六钱。若治寻常腐烂之症，以灵药（五钱）加入轻粉（五钱）和匀，收贮。临用时先以甘草汤洗净患处，以些须掺之，膏药盖贴，一日一换。自效。
●碧玉锭（一名碧玉膏）　治一切年久溃烂疼痛不敛者。
轻粉（一两）　杭粉（一两）　白蜡（五钱）　乳香　没药（各一钱）　冰片（一钱）　猪油（四两）　同白蜡熬化，倾入碗内以余药和匀，冷定取起收贮。用时挑一匙，以油纸或绢帛摊开，先用葱汤洗净，对患贴之。
●碧玉散　治小儿天疱疮。
滑石　黄柏　共为末，以青靛调如泥，用皂刺挑破疱水，次敷药，神效。或用布针挑破疱水，以黄连蒸水，鸡翎扫之，效。
●金黄散　敷天疱、湿热等疮，滑石粉　甘草　共为末搽敷。此方加菜豆末，治湿热肥疮更妙。尝以此方加枯矾少半，用治肥疮大效。
●乌金散　去腐肉不伤新肉，且不甚焮痛，最为平善。
巴豆去壳，新瓦上炒黑，研烂听用。多寡看疮势酌量，贴疮头上用万应膏盖之，若有脓管，以绵纸捻裹药絍入，频换数条，腐肉即化。亦有顽硬之极，非乌金散所能去者，则用化腐紫霜膏搽之，然终不若乌金散为至稳。
●化腐紫霜膏　治痈疽发背，瘀肉不腐，及不作脓者。又诸恶毒，内有脓而外肉不穿溃者。
轻粉　蓖麻仁（各三钱，研）　巴豆（五钱）　白仁血研结（二钱）　朝脑　螺蛳肉（各一钱）　金顶砒（煅五分）　共为末，磁瓶收贮。临用时，麻油调搽顽硬肉上，以万应膏贴之，至顽者不过二三次即软，其力大于乌金散。
●远志膏　凡一切痈疽肿毒，初起之时随用远志肉（二三两），去心，清酒煮烂，捣如泥敷患处，用油纸隔布扎定。越一宿其毒立消，屡试屡验，其效如神。
●银花甘草汤　治肿毒初起时皆可立消。内服此药，外敷远志膏，一切恶毒无不消散，但宜早服为妙。倘疮已成脓，必须外溃无从消散。
金银花（二两）　甘草（二钱）　水煎，清酒冲服。若毒在下焦，加牛膝（二钱）。
●海浮散　敷此，腐肉自去，新肉自生。此外科回生保命之灵丹也。
明乳香　真没药（等分）　上二味安箬皮上，火炙乾，为极细末，敷患处再贴膏药。此散毒净则收口，毒不尽则提脓外出，其神妙难以言喻。
●芙蓉膏　肿势漫延者，周围敷之，只留疮顶。
赤小豆（四两）　芙蓉叶（四两）　香附（四两）　菊花叶（四两）　白芨（四两）　为细末。
每末一两，加麝香一分，米醋调，涂住根脚，鸡子清调亦可。其疮顶贴乌金散，上万应膏。
●菊花甘草汤　治疔之仙药也。
白菊花（四两）　甘草（四钱）　水煎，顿服，渣随即再煎服。重者不过二剂即消，至稳至效。一切消疔之剂，皆不及此。
●疗牙止痛散
牙硝（三钱）　硼砂（三钱）　明雄黄（二钱）　冰片（一分五釐）　麝香（五釐）　共为末，每用少许擦牙止痛，神效。
●消瘰丸　治肝经郁火，颈生瘰疬。
元参（蒸）　牡蛎（煅，醋淬研）　贝母（去心蒸，各四两）　为末，炼蜜为丸。每服三钱，开水下，日二服。此方奇效，治愈多人。
●加味逍遥散　治肝经郁火、颈生瘰疬，并胸胁胀痛，或作寒热，甚至肝木生风，眩晕振摇，或咬身发痉诸症。经云：「木郁达之。」是也，服前丸兼服此散，更效。
柴胡　茯苓　当归　白术　甘草　白芍　丹皮　山栀（各一钱）　薄荷（五分）　水煎服。
●神功托里散（一名金银花散）　治痈疽发背，肠痈乳痈及一切肿毒，或焮痛，憎寒壮热。
金银花　黄耆（上部酒炙透，下部盐水炙）　当归（各五钱）　甘草（二钱）　酒水各半煎服，分病上下、前后服之，再服一剂，渣敷患处。不问老少，虚实皆可服，若为末尤妙。酒调服。
●景岳清凉膏　治一切疮疡，溃后宜用之。
当归（二两）　白芷　白芨　木鳖子　黄柏　白蔹　乳香　白胶香（各五钱）　黄丹（五两）　麻油（十二两）　上用油煎前六味，以槐柳枝顺搅，油熟丹收，然后下乳香等二味。
●收口糁药　李氏日游有患背疽者，大溃，五脏仅隔膜耳，自谓必死。用鲫鱼去肠，实以羯羊粪，烘燥为末，乾掺之，疮口自收。此出洪氏方，屡用有效，故附于此，须候脓少欲生肌肉时用之。
●黑末子　治疖毒。
用羊角连内骨烧存性为末，酒调三钱，分上下服之，疮可散。
立斋曰：此方未尝用，盖秘方也。尝治面上或身卒得赤斑，或痒或瘭毒，此而不治，亦乃杀人，以羖羊角烧存性，研为极细末，以鸡子清调涂之，甚效。本草亦云然。
●藜芦膏　治一切疮疽，胬肉突出，不问大小、长短，用藜芦一味为末，以生猪脂和研如膏，涂患处，周日易之。
●治头面黄水肥疮方　小儿头面患疮，浓汁作痒，痂厚者名曰黏疮。当用此方，或止用矾丹二味亦可。若作痒出水，水到即溃者，名曰黄水疮，当用后一方。松香　枯矾　宫粉　飞丹（等分）　为末，麻油调敷，或加香菸垢更效。于香炉盖上刮取用之。一方用绿豆　松香（等分）　麻油调敷，极效。或内服荆防败毒散等药（天）。又方，用益元散加枯矾少许，麻油调敷。
●清凉救苦散　治大头瘟肿甚者，此药敷之。
芙蓉叶　霜桑叶　白蔹　白芨　大黄　黄连　黄芩　黄柏　白芷　雄黄　芒硝　山慈菇　赤小豆　南星　金线重楼　以上等分为末，蜜水调敷肿处，以翎频扫之。
●大黄揭毒散　敷热壅肿毒。
大黄（两半）　白芨（一两）　朴硝（二两）　为末，井水调搽，干则润之。
●草乌揭毒散
草乌　贝母　花粉　南星　芙蓉叶　等分为末，醋调搽四围，中留头出毒，如干用油润之，治一切痈疽肿毒效。
●神功散
黄柏　炒草乌（各一两）　为末，口水调，入香油少许，搽患处。干则以水润之，痈疽肿溃皆效。
●治乾霍乱症　欲吐不得吐，欲泻不得泻，变在须臾，俗名搅肠痧是也。更有遍体紫黑者名曰乌痧胀，急用烧盐和阴阳水吐之，内服下四陈汤。
●四陈汤　陈皮（去白）　陈香橼（去穰）　陈枳壳（面炒去穰）　陈茶叶　等分为末，每服三钱，开水点服，外用以下平安散。
●诸葛武侯平安散　朱砂（二钱）　麝香　冰片（各五釐）　明雄黄　硼砂（各五分）　白硝（二分）　共为极细末，用小磁罐收贮。
每用清水，以骨簪点二三釐，在左右大眼角内，如点眼药法，其人即苏，点后忌热茶、饮食，半日即愈。
●治白虎丹　发则头面眼目四肢俱肿，而惟额上、指尖、两耳不肿及不见赤色者，方是其证。先将马桶洗净，用沸汤倾入，盖少顷，倾出盆内，浴之，数次即退。再用车前草　九里香　马蹄香　枸杞苗（即雁稜菜，同捣烂）　和麻油，遍身自上而下擦之。又方，生香附末　冷茶调服三钱　即愈。又方，擂绿豆水（去渣），饮二碗妙。大忌鸡、鱼、生冷、炙煿，日色火光，灯烟汤气，慎之。
●抑阴散　治疮疡元气虚寒，焮肿不消或不溃敛，或筋挛骨痛，一切冷证。
草乌（二两）　南星（煨）　赤芍药（炒）　白芷（各一两）　肉桂（五钱）　上为末，葱汤调涂，或热酒亦可。
●抑阳散　一名洪宝丹，治疮属纯阳，肿痛发热。
天花粉（二两）　姜黄　白芷　赤芍（各一两）　上为末，茶汤调搽患处。
●阴阳散　治疮属半阴半阳。
紫荆皮（炒，五两）　独活（三两，去节炒）　赤芍药（炒二两）　白芷　石菖蒲（各一两）　上为末，葱酒调搽，此方一名冲和膏，治一切疮肿不甚焮热，积日不消，用之效。
●安神散　凡恶疮攻心，心神不定者，用地骨皮研末，滚蜜水调服即安。
●透骨丹　此溃脓药，外科不可缺。
蟾酥　硼砂　轻粉　巴豆（各五钱）　蜗牛（二个）　麝香（一分）　先将巴豆研如泥，次入蜗牛、麝香，再研，后入各药，研极细，以小磁瓶收贮。每用少许以乳汁化开，先用针轻轻拨破毒头，挑药米粒许纳于疮口外，用清凉膏硷贴之。
痈疽无头者　蚕茧烧灰，酒服。一枚出一头，二枚出二头。
面上生疮疽，其斑痕不易即退。宜用鲜橄榄切断，蘸麝香少许，频频擦之，一二日即可无痕，此良法也。
凡疮已愈，复起红皮包，不结痂，用陈醋肉油擦之立愈。
多年恶疮，百方不痊或焮痛不已者，并捣烂马齿苋敷上三两遍痊。
痈疽发背未成者，用活蟾蜍系疮上，半日蟾必昏愦，置水中救其命，再易一个，三易则毒散矣。势重者，剖蟾蜍合疮上，不久必臭不可闻，如此三易，其肿自愈。
●火疮方　生大黄　生黄柏　生黄芩（等分）　研细末，先用冬月淡猪油、熬桎木嫩枝，候木枯，去木勿用。先将油搽患处，次将前药敷上。每日用大黄、黄柏煎水洗净患处，搽上药。内服药方：羌活　防风　白芷　川芎　荆芥　薄荷　紫苏　甘草。如火毒甚，再服生大黄、川黄连、黄柏、黄芩、栀仁（各等分），水煎服。痂厚不脱，用桐子叶为末，猪油调搽，痂自落。
一切恶疮，百药不效者　陈米饭紧作团，火煅存性，麻油腻粉调敷。
●万效仙方（一名神功托里散）　治一切火毒，初起者立消，已溃者收功。
全当归（重一两三、四钱者，八钱二分）　生黄耆（五钱）　金银花（五钱）　生甘草（一钱八分）　酒二碗，煎八分服。如患在上部加川芎一钱，下部加牛膝，中部加桔梗一钱，外用紫云膏贴之。
●紫云膏　治一切肿毒，初起未破者即消，已破者即愈。
白芨　白蔹　马前子　商陆根　当归　蓖麻仁　独活　羌活　生大黄　赤芍（各一两）　男子头发（一团）　用麻油（二斤）　春夏浸三日，依法熬膏听用。
●痈疽方　无论已溃未溃皆治（方宫保传）。
金银花（四两）　生黄耆　当归身（各二两）　蒲公英　元参（各一两）　白芷（五钱）　酒煎，尽量饮。在头加川芎（五钱），中部加杜仲（五钱），下部加川牛膝（五钱），在手加桂枝五钱。
治鬼卒击死者，用乌骨鸡血涂心下放。《睽车志》夏侯宏捉得一小鬼，问所持何物，曰：杀人以此矛戟中心腹者，无不辄死。宏曰：治此有方否。鬼曰：以乌鸡傅之即瘥。
●止痛消肿方
生半夏　细辛（为末）　醋调敷。又生半夏为君　生大黄（二钱）　共末，灰面、姜汁烧酒调饼，贴。
●姜葱膏　治流痰，疼痛不红不肿，皮肉水冷。
生姜（一斤，取自然汁四两）　葱汁（四两）　共煎成膏，入牛胶少许，麝香一分，摊布上贴。
痈肿结热，芭蕉根为末，麻油调敷，霜后者佳。
●四妙汤　即前神功托里散，后附随症加味药。治一切疮疡肿痛，微恶寒，时内热，口中无味，大便如常，皆气血内虚之故，此方益气和血，解毒托里之神方也。溃后用之，排脓去瘀，生肌长肉，逐馀毒，通经络，尤验。
黄耆（五钱）　当归（八钱）　金银花（五钱）　甘草（一钱八分）
上锉一大剂，酒水各半煎服。寒热脉浮，加防风、柴胡；肿疡痛甚，加乳香、没药；肿处坚块白色，加半夏、南星、贝母；泄泻加苍白术；呕吐恶心，加陈皮、半夏、苍术；恶寒加桂皮；若脓成不溃，加防风、穿山甲；溃后脓少，脓多不敛加牛皮胶五钱；饮食不思不化，加陈皮、白术；虚甚加人参；肉赤口渴脉数，加人参、麦冬、五味；热甚加黄连、山栀；肉白肉紫，手足冷脉微细无力，或呕，加人参、白术、陈皮、肉桂、炮姜；寒甚加熟附子。
