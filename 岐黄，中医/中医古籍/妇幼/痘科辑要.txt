
金叙  ***************************
甚哉！为人子者，不可不知医，斯言所以教孝也。余由是观之，则为人父者，亦不可不知医。何也？小儿素称哑科，难以臆度，而又是专科者，类多庸劣，求其良者，百不得一。即如痘疹之发，其显然易见者耳，由初热而现点，而灌浆收靥，有形色可占，有时日可计，较诸他症，宜易以为功。而往往补泻殊施，虚实莫辨，吉凶罔知，趋避先后多所贸乱者，则其术有未精而所以治之者，失其道也。为人父者不知医，又不知所以择医，以彼婴孩，供其荼毒，鞠育乖方，咎将谁属？与言及此，窃为寒心。文子梦弼起者，湘南文学也。自其少时攻举子业，恂恂谨厚，潜心经史，旁及诸子百家之书，无不通晓，屡踬棘闱，乃弃而肆力于医。窥东垣、丹溪之堂奥，衍河间、洁古之薪传，以此活人，选辄获效。恻然念小儿一科，惟痘疹为生死关头，所繫尤重。爰取清江聂氏《活幼心法》一书，沉潜反覆，得其宗旨，参以玉堂《定论》、张氏《新书》，兼综条贯，明白无疑，由是汇成一编，袖以质余。披阅之，见其详求乎寒热虚实之辨，指陈乎吉凶顺逆之机，无症不备，有方必搜。虽未尝别出新裁，直抒己见，而抉择去取之间，卓有定识，非精于斯道者，固不能若是也，颜之曰《痘科辑要》。即令付诸剞劂，以公同好，且以告天下之为人父者。
时嘉庆六年辛酉岁秋九月穀旦年家眷同学弟金方世拜题

自序  ***************************
汉建武二十五年，马援征武陵蛮军，次下隽，士卒死者大半。史以疫书，盖即痘也。痘其始于此乎？治痘之法，如刘河间、钱仲阳、张洁古、王海藏、陈文中、朱丹溪，皆卓卓名家，迥殊庸劣。然而刘、钱、张、王失之泻，陈氏失之补，丹溪操中立之术，补泻兼施，又失之牵制，而权不归一。他如《保赤全书》《证治准绳》，舛谬已甚。《金镜录》《痘科正宗》《痘疹心要会编》等书，非无一节之长，究之得不偿失。独有明清江聂氏著《活幼心法》一书，以为胎毒藏于命门，触之即发，可内托而不可清解，阐千古之秘奥，救万世之婴孩，其功伟哉！顾其立言高浑，方法简约，留心斯道者，能精思其义，触类引伸，固可用之不竭。若浅学之士，因症检方，或不免少之见存。本朝朱玉堂先生《痘疹定论》，意在表章江聂氏，仍略而不详；张氏之《种痘新书》详矣，其文辞又多重复冗漫，读者不能一目瞭然。用是不揣固陋，于聂与朱之略者详之，于张之繁衍者删之，张亦间有未备者，採他书补之。语取其简而括，义取其精而显，方取其平易而当，临病检书可得治法，聊为粗工开一捷径。知我罪我，所不暇顾。
嘉庆六年岁次辛酉仲秋月上浣衡山文起梦弼书于筑岩草舍

毛序  ***************************
世有得秘传方书而什袭藏之者，设为一身一家所得矣，然私而不公，识此当恨焉。夫贤人君子，不为良相，必为良医，既为良医，本其一生之精，思稔诸书，日所诊治，以笔之于书，盖欲济天下后世也。得其书者，秘而不传，非徒负作者苦心？其视患者呻吟望求而不加怜惜，居心亦太忍矣。倘以己所珍重者与世人共宝之，则人皆有术以扶危拯困、起死回生。而庸夫之诿于天命者，不足辨也。痘疹之厄，婴儿委命于父兄，父兄授权于医，稍有不慎，即杀诸俄顷。医杀之，实父兄杀之也。苟得善本，留心研究，明乎虚实寒热之症，升解补泻之方，临时自有主张，何至挈婴儿之命付诸庸医之手？金君竹均家藏《痘疹辑要》一书，乃其尊人菊圃先生秉铎衡山时秀才文君梦弼所辑，菊圃先生序而梓之者也。每遇时行险症，医者束手，病家失措，本是书辨症用方，多所全活。可知天命之说不足凭，而医不能无误矣。原版漫灭已久，书罕存者，竹均欲以所藏公诸宇内，为业医者授以指南，为出痘者予以宝筏。乃谋诸同志，捐资重刊，皆欣然称善。旬月间捐得若干金，遂命开雕，月馀工竣。既屈君自申袖《痘科秘传》见，亦云抄自粤东，并无刻本，亦不著作者姓字。自得是篇，所求甚伙，盖与《辑要》合梦璧乎？展卷读之，辨症施治，剖晰详明，与《辑要》并行不悖。详加决择，撮其论著最精者每篇别为续集，又採诸方附于卷末。是书也，成兼能家置一册，为活幼慈航，则不知医者，亦不至为庸医误，可慰著书者保赤婆心。而二君公善之诚，众君子乐善倾助，并委不朽矣。
道光九年岁次己丑仲夏月上浣长沙毛鹏谨识


卷一  ——————————————————————————————————————————————————————————————————————————————————————————

痘源（节录聂本）  ***************************
痘乃胎毒藏于命门。论胎毒者，曰欲火，曰恣食厚味，曰降生之时，口咽秽血，此皆非确论也。人之有生，受气于父，成形于母，则胎毒亦随之，而根于阳施阴受之始，岂待成胎之后，乃有是毒耶？又曰：胎毒藏于五脏，故有痘出五脏、麻出六腑之说。不知胎元之成，先有命门，自命门之阳动阴静，而生水火木金土，五月之后，五脏六腑始有定形，岂命门所藏之胎毒，至此又将阴毒迁移于五脏而为痘，复又将阳毒转移于六腑而为麻耶？夫命门体也，五脏用也，六腑又五脏之用也。命门所藏者，阴阳之气也。阴阳之气，藏于命门，至深至密，形气俱泯，必赖五脏六腑传送时令之气透入命门，感痘之气而为痘，感麻之气而为麻。时令之气，有清有浊，胎毒有顺而无逆，犹人之性有善而无恶。痘有逆者，时令浊气之所变，犹人之为恶，气禀习俗之所移也。

气血（节录聂本）  ***************************
气体天而亲上，血体地而亲下，痘之出也，其高起之疱，气之位也，上也，气宜充焉；其四晕根脚，血之位也，下也，血宜附焉。疱尖而色白润，是气充而居其亲上之尊也；四围有晕而色红活，是血附而安其亲下之分也，此最吉也，可勿药而愈。顶陷则气反亲下，此气亏而不能充也，法当补气；四围根脚无红晕，此血亏而不能附也，法当补血，此理犹易明也。其有通顶红色成血疱者，是血反亲上也，此症最险，必不能成浆，至八九日后，痒塌而死。然此非血之独盈，乃由气亏而失其居尊之常，故血得以妄行，而僭居其位也，急宜大补其气，气充则能统血，血自不得泛溢妄行，而疱转白矣。世人不明此理，见其疱红，误认为血热，用凉血行血之剂，致令气愈亏，毙愈速，不亦悲乎。至于调治气血，其气独虚者，固宜专补气，不宜补血，盖阳不能从阴，阴愈长则阳愈消也，其有血虚者，多由胃气损伤，元气不足所致，盖阴必从阳，阳生则阴长也，故必以胃气为主，补血必先补气。

虚实寒热（节录聂本）  ***************************
痘疮之虚实寒热，与诸病有同有不同。诸病有虚者，元气自虚也，宜补也；痘疮有表虚，有里虚，亦元气自虚也，宜补也，此相同者也。诸病有实者，邪气实也，可泻也；痘疮有表实，有里实，此则元气完固，毒气不能为害，不可泻，亦不必泻也，此不同者也。诸病有虚之甚者，阴有馀，阳不足，则寒自虚生，宜温热之剂；痘疮有虚之甚者，亦阴有馀，阳不足，而寒自虚生，亦宜温热之剂，此相同者也。诸病有寒自外入者，外感是也，当其在表，宜发散之，久而在里郁为热，宜清解之；痘出而风寒外袭，宜温而散之，或外寒入里，为吐泻诸症，亦宜温之而已，外不可发汗，内不可清解也。诸病有虚热者，补其元气，则热自除，痘疮亦有虚热，当以补元气为主，而略兼解毒，此同而有不同也。诸病有实热者，血气未亏，邪气壅盛，单用寒凉泻之；痘疮亦有实热者，禀气强，血气盛而毒气亦盛，亦单用清凉解之，此又相同者也。听其声音，观其静躁，视其饮食之多少，审其大小便之利涩，三岁以上者诊其脉之迟速洪微，则虚实寒热，若黑白分矣。

辟解毒（节录聂本）  ***************************
痘与诸疮不同，诸疮以解毒为主，痘以血气为主，血气能送毒以灌脓、结痂则生，血气不能送毒以灌脓、结痂则死。解毒之药，多损血气，小儿禀赋强壮，脾胃气健，饮食如常，其气血自旺，自能送毒气以成功，毒不必解。若禀赋素弱，脾胃不强，出痘时饮食减少，或泻，或渴，或腹胀，或手足冷，或气短促，或失声，或痘出不快，或根窠不红活，或色白而顶陷，或当灌脓而不灌脓，或当结痂而不结痂，皆由血气不能送毒，当速用温补以扶胃气，助血气，倘用参、耆、归、术而力不及，即加入丁香、木香、桂、附等佐之，不可添入芩、连、蒡、翘等药，以损药力，此则欲解其毒而不可也。至于血气与毒气并盛者，脉必洪数，痘或初出即带紫黑，或既出而稠密、红紫，内症则烦闷躁渴，小便赤涩，大便闭结，此属实热，宜清凉之剂以解毒。如大便火闭者，量入酒蒸大黄微利之。若毒气虽盛，而血气未旺者，以解毒为主，而兼活血养气，则参、耆、归、术之类不可离也。凡解毒者，解之于既出之后，是顺其欲散之势，犹为近理；解之于未出之先，是遏其猛锐欲出之势，其祸甚速，痘未出时，除升发微汗一剂外，凡攻里清表、寒凉解毒之剂，当禁之，如砒、巴，勿令入口，惟人参败毒散，能宣发毒气出外，为无害耳。麻痘务外发，初发无时，不论是否，当以升麻葛根汤为主。

痘疹避气  ***************************
腋下狐臭气，房中淫液气，行远劳汗气，沟粪浊恶气，妇人经候气，诸疮腥臭气，砒硫蚊烟气，误烧头发气，吹灭灯烛气，柴烟鱼骨气，葱蒜韭薤气，煎炒油烟气，醉酒荤腥气，麝香臊秽气。

守禁忌  ***************************
生人往来，骂詈呼怒，对梳头，对搔痒，勿扫地，勿对荒言，勿使僧道师巫入房，勿对饮食歌乐。

可种  ***************************
印堂、山根、年寿无青暗之色者，两目有神者，神情安逸者，肥不见肉瘦不露骨者，肉色紧微带紫黑色者，天柱端正，手持物件有力者，站立脚不倦怠者，小便远而长者，肾囊紧小微带紫黑色如荔枝壳者。

不可种  ***************************
两目无神、昏蒙倦怠者，肉松如发面样者，气不均匀者，面无喜色者，形气瘦弱者，内有疳积者，病后虚弱者，吐泻后元气未复者，浑身有疥疮者，生大毒正气未复者，声音不亮不长者。


卷二  ——————————————————————————————————————————————————————————————————————————————————————————

初热三日治法  ***************************
发热之初，身热和缓，或热或退，神清气爽，饮食如常，此不必用药发汗，但戒荤禁风，调护而已。其有憎寒壮热，头疼咳嗽，鼻流清涕者，多因外感，不可不发散也。当视儿体强弱，体气强者，用加味升麻葛根汤（一）汗之；体气弱者，用加味参苏饮（二）汗之，然皆不可出汗太多，恐虚其表后难起胀灌浆也。既发汗，身热渐缓，儿颇安静，其痘必稀（亦有痘多者血气虚也）。若发汗后，身热不退，或烦躁，且勿峻攻，姑少待之，其或烦闷燥渴妄语，用败毒和中散（三）清之，切不可用伤寒家柴胡、黄芩、乾葛、花粉等清解之剂。此药若用差一剂，解虚其表，至七八日，浆必不行，虽极力补助，莫能救疗，其痘必枯焦痒塌而死。服败毒和中散，觉烦闷少解，即止勿服，听其痘外出，其中自安。或有腹痛腰痛烦闷，大热熏蒸，眼红唇紫，舌有黄苔，口中臭气，狂言躁语，二便不通，恶风恶寒，嘎齿咬牙者，此其毒气沉重，然只宜用败毒和中散，加酒炒大黄微利之，听其痘毒外出则诸症自退。然后看其痘，或稠密或红紫带黑，又议解毒可也，切不可纯用寒凉，以阻遏其痘出之势，立致内攻告变。

初热险症  ***************************
初热时，唇淡面青，手足冷，舌无苔，精神困倦，不思饮食，二便清利，脉沉细迟缓，乃虚症也。若犹大热灼人，心中迷闷，则元气虚而毒气又盛，急用调元解毒汤（八十四）。
初热为风寒所闭，一时无表散之药，或儿体弱，不任发散，或既服表散药，不可再表，用桃树皮、姜葱捣烂，炒温敷脐上，一炷香久，亦取其发散也。
初热时小便如血，遍身见紫色斑点，此毒盛血热也，宜二宝散（八十五），或犀角地黄汤（八十六）（按：小便如血，言其赤之甚耳，若果是血。必不可救）。初热四肢僵直，不能举动，或气粗目闭，迷闷不醒，皆为风寒所束，毒不能宣之故也，宜苏解散（八）加天麻、白附、全蝎、殭蚕。若元气虚者，宜扶元祛风汤（八十七）。
初热时遂变失声，此风邪入肺，重则用清肺饮（八十八　），轻则用甘桔汤（八十九）。
发热时，耳下或颈上有泡，皆寒气风痰所结，用紫荆皮、防风、荆芥、生南星、生半夏、麻黄、白芷，共为末，酒调或醋调敷之，或用生姜磨地泥敷之，俟痘出自愈，切不可用疖毒草药，冰伏其毒。

初热逆症  ***************************
初热头面一片红如胭脂者，六日后死。身如熨斗，眼红唇裂而紫黑者凶。腹中疼痛，及腰痛如杖，连尻骨俱痛者不治。如痛不甚而有止者，解肾邪可治。心窝及遍身皮内有红块者不治。七孔二便出血不止者必死。见紫黑斑者死。目闭无魂，昏睡不醒者死。然有为风寒所闭，昏昏好睡者，散其寒邪，宣其毒气，则愈。舌头紫黑色者死。声哑神昏者死。吐臭痰或腹胀痰鸣者死。胸高而突者死。四肢厥冷，舌卷囊缩者死。口中常如食物者凶。目闭咬牙，鼻生黑气者死。饮食不化，形色青蓝者死。唇项肿硬，神气昏暗者死。未热先出贼痘数粒，至热时俱没有者死。

见点三日治法  ***************************
见点用药，与初发略同，初发之药，在发散而兼解毒，见点之药，宜解毒而佐升提。凡补滞辛热，如肉桂、附子、丁香、乾姜、茯苓、茯神、鹿茸、鹿血、白术、半夏、淮山、枣仁、远志、苍术、藿香、砂仁、豆蔻、诃子、五味之类，此时犹不敢妄投，即用黄耆、甘草，亦用生而不用炙，芍药用赤而不用白，地黄用生而不用熟，盖虑其滞毒气，助毒火，以贻祸于其后也。
见点要合常期，发热四日见标者吉，三日见标者次之，若二日即见者凶，一日见者尤凶。虽然不应出而出者固重，若应出而不出，亦不为轻。自古方书，皆详于已出之后，而略于未出之前，深言出而稠密之危，不言留中不出之祸。不知已出之毒，外寇也；未出之毒，内寇也。速出稠密者，外攻也；留中不出者，内攻也，内寇与外寇孰烈，内攻与外攻孰重，故痘已出而死者，必在旬日之外，未出而死者，必在六日之中，凡小儿发热三四日而未见点者，急用捻子照之，其痘隐于皮肤之间，历历可指，辨其虚实寒热而速治之，庶毒不内攻也。
痘出不快，痘至五日上，头面胸背俱宜出矣，若犹隐于皮肤之内，欲出不出，谓之不快，此症有数等，或为风寒所闭，或为热毒所壅，或因元气不足，最宜详辨。皮下之点，不甚红紫，鼻塞声重，咳嗽恶风，肤起鸡皮，迷闷不醒而出不快者，此为风寒所闭也，宜加减参苏饮（十一）散之，或升麻汤，用升麻、防风、川芎、蝉蜕、牛子、连翘、枳壳、麦冬、桔梗、陈皮、紫草、甘草、山楂、山甲、前胡、紫苏，弱者加参、耆，姜葱引，热服。服后被盖片时，取微汗，痘即见矣。再用推拿以松其肌表，痘尤易出。皮下之点红紫，或密如蚕种，或一片不分颗粒，唇红舌黄，脐下痛，烦闷咬牙，目赤口臭，身热大便闭，而出不快者，此为热毒所壅，血气不流行也，宜调元化毒汤（十）去参、耆，加小川芎清之，或加酒蒸大黄微利之，或用上升麻汤，去紫苏加黄芩、黄连。以上二症，必从前失于解表，身无微汗，故欲出而不能。若皮下之点淡白，唇亦淡白，倦卧，饮食减少，二便清利，身凉，手足冰冷，目闭无魂，而出不快者，此元气不足，不能送毒出外也，宜补中益气汤，若无人参，须加官桂、鹿茸，或温中益气汤（九）托之。大抵痘之不出，多属此三症，详审而治之，无不出矣。又有因邪秽所触，隐伏而出不快，其痘必痒，宜平和汤（＋二）解之，外以苍术、红枣或沉香、檀香、乳香等烧烟燻之（一说苍术乾燥不可用），以避其气，仍看痘色晕脚，或宣之，或补之。
夏月为暑气所遏，痘出不快，烦渴，宜人参白虎汤加糯米一撮，或五苓散（茯苓用赤者）加木通、乾葛、生姜，或辰砂益元散加车前、木通、牛子，用香薷煎水调服，暑退痘自出（凡治伤暑，宜利水，盖暑不可汗下，当从小便解泄也）。小儿出痘之时，痘毒达于皮肤，宜热气透泄，不可包裹太甚，致毒气壅郁，其痘必多，且恐鼓动浮游之火，有夹丹、夹瘾之患。初出时，吐泻过甚，致脾胃虚弱，痘出不快，宜理中汤加官桂，泻不止，加茯苓、豆蔻、诃子。前有房劳，以致肾亏，痘出不快，多有腰痠腰痛，用人参、生耆、当归、川芎、元枝、白芍、杜仲、故纸、续断、枸杞、肉桂、炙草，烦渴者，加麦冬、连翘。元气本虚，毒气又盛，大热，痘出不快，解毒既恐伤元，扶元又恐助热，此际最难措手，必用剖鸡方托之（方见腰痛），其痘自出，此屡试屡验，痘伏而不出，当察其报痘之的确，或二三颗，或五六颗，或上下手足有十馀颗，此为出痘无疑，否则只有身热而无报痘之明证，乃杂病也，杂病则以杂病药治之，出痘则以托痘药宣之。痘出不快，烦渴闷乱，睡不宁，咳嗽失声，用艾叶二两，胡椒三十粒，擂烂、水调取汁，熬膏作饼，敷脐中。痘出不快，用鸡冠血和酒服。樟树皮、柑子叶、生姜，共捣烂，加麻油炒热，红纸包熨遍身。水杨柳枝叶五钱，冬月桔梗，煎汤服，此方麻亦可用。痘已出复隐，势甚危急，用紫背荷叶（取霜后贴水者），白殭蚕（取直者，炒去丝），等分为末，胡荽汤，或温酒下。

见点顺症  ***************************
热至四日，耳目口腮元寿之间先见数点者吉，或两颧报点亦吉，或面部未见而手足先见者尤吉，此标从肝肺脾经来也。手足元寿见者属脾经，痘必稀，百无一凶；两颧见者，属肝肺二经，痘虽多寡不同，究皆可治，是以俱为顺症。报点之痘，肥大皮粗坚硬，摸之碍手者吉。此元气旺，毒气少也，痘必稀疏。痘作三四次出，到五日后手足方出齐，头面胸背颈项俱稀疏者吉，盖面为五脏之府，头乃诸阳所聚，二处稀，则五脏不留毒气，诸阳悉得上升，且颈项疏朗则扼要之区不截，胸背不密，则周身之血皆荣，有此顺症，纵四肢稠密，亦自无妨。痘出遍身稀疏者上吉。痘初出，即有起发之势，日渐起胀，顶圆皮粗坚实者吉。初出红活润泽，脚有红晕，不散漫，痘与肉色红白分明者吉。见点后，潮热渐减，杂症渐退，饮食渐进，吐泻皆止，至五六日上，痘出齐。热退，杂症全无，饮食如常，精神清爽者吉。
朱：见点吉凶：单粒报苗者吉；双粒出现者稠密，热退现苗者顺，夹热放苗者险；颗粒大而尖圆红润者吉；颗粒大小不一，微见尖圆红润者半吉；颗粒十分之中有一分大，二分小，不见尖圆红润者凶。

见点险症  ***************************
诸痘未出，独印堂先见一颗者，名晓星报点，此痘能闭诸毒，急以灯火烙之，用铜钱一枚印痘上，令痘从钱眼出，然后烙之，庶小儿不躲闪差误。承浆、广额先见数点，此心肾二经之苗，必凶，又恐为瞰报之贼标，俱速以灯烙，或用银针剔破，吮去恶血，旋用拔毒散（三十五）敷之，此标一除，能减无限之痘。嘴角有痘，曰锁口，鼻孔边痘，曰拦门，皆为凶痘。喉窝之痘，主咽痛；心窝之痘，主烦闷；凡耳后窝中、颈项窝间有痘，皆不吉，俱宜速去之。热至四日上，痘一见点，则毒气将达皮肤，热宜渐退，诸症亦宜渐平。若热不减，宜清解丸（百三六），次服散花丸（百三七）。倘犹大热烦渴，闷乱不宁，或点见琐屑，其毒必重，痘必多，用解毒汤（百十二），须日进二三服，痘或可减，若怠忽视之，则铺毡蚕种紫黑乾枯之候至矣。盖四五日内。正宜解毒，失此不治，后虽欲解而不能矣。痘出稠密，其天庭、地角虽然明朗，而两颧一片丹红，不分地界，此毒在肝肺，不急治，必咳嗽失声，痒塌而死，用前胡、赤芍、紫草茸、生地、丹皮、牛子、连翘、川芎、黄芩、黄连、木通、甘草，外用水杨柳煎水，屡拭其面，痘即转色，或以胭脂米擂水搽痘上，亦能解毒活血，此屡试屡验。

痘疔贼痘  ***************************
痘中有紫黑乾硬，暴胀独大，脚无红晕者，痘疔也。痘疔能闭诸毒，带累众痘。未齐有疔，则诸痘不能出现；既齐有疔，则诸痘不能起胀；行浆时有疔，则诸痘必致倒陷。故初出之时见有紫黑独大之点，恐其成疔，即以银针刺破，吸尽黑血，以拔毒散（三十五）敷之，或四圣膏（三十四）亦妙。
朱：痘疔初见时，以灯火焠之，再用拔毒散搽之，不消，然后用银针剔破疔顶，必出紫血，用棉花擦净，随用四圣膏填入，自然烂去疔脚，脓水淋漓。一法用独蒜片安疔上，以艾于蒜上炙三壮，自消。一法用巴豆一粒去皮，朱砂一分研烂，刺破点入，一时即消。
张：痘疔初刺破，用拔毒散敷后，次日若再硬胀，仍刺破，以前药敷之，必转红活，方可已也。若针挑不动，手捻有核，须用刀从四边刮开，以小钳钳出，其形如钉，长半寸许，仍以前药敷满疮口，自愈。
〔附方〕山慈菇和蜣螂肉，捣烂涂上，能取疔根。
又四肢有痘，惨暗坚硬，痛甚，或外无痘而内有核作痛，亦痘疔也，宜艾火灸之，或灯火焠之。若不急治，其疔即深陷，穿筋透髓，腐烂见骨，甚可畏也。天庭有黑点，心窝舌上必有疔；地角有黑点，阴囊必有疔；两颧有黑点，两腋必有疔；准头有黑点，四肢必有疔。此观显可知其隐也。
朱：贼痘先含微水，顶有黑色，外形独大，与痘疔无异，但痘疔根脚微肿，贼痘根脚不肿，治法以灯芯蘸清油焠之，其毒即化。倘贼痘甚多，灯火难受用，拔毒散搽之，日三四次，若焠之不退，搽之不起，不能成浆，则不可救，痘疔、贼痘，俱用人参、黄耆、当归、白芍、川芎、牛子、连翘、人中黄、山甲、防风煎服，加雄黄更妙。

看痘形色  ***************************
痘色惨暗不明，此邪火壅于肌肉，而血不荣活也，宜加味升麻汤（百四十），天庭暗，加麦冬、黄连，两颧暗，加丹皮、黄芩。发热一二日即见标者，曰火裹苗，不急退其热，则苗藁矣，用清地退火汤（百四一），或用秦艽（酒洗净），水煎服。痘出大热不退，痘色乾枯，或紫或黑，界地不分，皆毒壅血所致，不急治，至八九日，必腹胀气喘，痒塌而死，宜凉血解毒汤（百四二），或大成散（百四三），用紫草、红花、赤芍、人中黄，煎水调服，谵狂者用麦冬、灯心、车前、木通煎水调服。大凡毒盛之症，不可用当归、鹿茸，误用则串成一片矣。痘一齐涌出，大热烦闷，稠密焦紫，皆热毒猛烈，气血凝滞，不急治，必变紫黑二陷，死于十二日内，宜调元化毒汤（十），有嗽加陈皮、花粉。痘出稠密乾紫，身热气粗，谵乱惊搐，时点额摇头，手足牵引，此热毒滞于脏腑，故肝木动而生风，心火炎而惊谵，宜祛风退热，用乌金丸（百四四）。痘虽见点，其毒郁中，壮热烦渴，紫色不起，唇口硬裂，此毒留脾胃，宜内解脾胃之郁，外清肌肉之邪，用防风、白芷、紫草、甘草、红花、生地、蝉蜕、木通、川芎、赤芍煎水，调下小无比散（百四五）。痘初出如云霞突起，红丹遍布，此浮游之火，散漫于皮肤，宜凉血解肌以退火，用元参升麻汤（三十一）。痘有内黑外白者，毒凝于里也，用三黄汤（百四六）。痘有内白外黑者，毒滞于表也，宜解肌活血，用升麻汤（百四七）。痘出顶上有茱萸纹，毒凝气滞也，色不甚红者，用调元化毒汤（十），色红甚者，用凉血化毒汤（百四八）加川芎、蝉蜕、防风，若不急治，后必成空仓痘，死于一十三日内。
以上俱毒盛血热之症，固宜清解，然不可过用，若痘转红活，人稍安静，即宜渐进温补，以为成浆之地。

见点虚寒诸症  ***************************
痘出而热不退，痘顶不起，根窠欠红，若隐若现，出而覆没，兼之唇淡而青，双眸不炯，声气不雄，此气血两亏，不能尽发其毒也。不急治，毒将内攻，必变灰白痒塌，死于八九日内，宜千金内托散（十六）。痘出虽稀，其痘与肉色无异，根窠绝无红晕，此血虚而气亦不甚振也，用人参、黄耆、当归、鹿茸、川芎、白芍，又方用保元汤（百四九）（有初出时痘虽不红而粗肥起顶者，此气至而血未至也，不可一概作血虚论，至起胀时，其脚自红）。痘出身凉，不思饮食，痘色灰白，吐乳泄青，手足厥冷，腹或胀痛，此纯阴之症，最为危险，速用回生丹（五十一）热服，被盖片时，令阴退阳回，痘自红活，吐泻不止，用异功散（五十）。痘初出，贵疮厚坚实，若皮薄体软，此毒在气分，或气虚不振也，不急治，必变灰白塌陷，或一包清水，溃烂而死，速用回阳散火汤（百五十）。发热和缓清爽，饮食如常，出痘少点数明，至三四日而倦怠嗜卧，不思饮食，所出之痘，形影淡白，点粒不明，此非痘毒轻少，乃血气虚弱，送毒不出也，宜温中益气汤（九）托之，甚者必连服二三剂。痘出始齐，其痘必多，若因其安静，不急托痘出外，延至五六日，毒气内攻，须臾告变矣。昔人谓热轻则痘轻，可尽信乎。以上诸症，俱是虚寒，然痘色白者，亦不可概论。有热毒郁结于中，使气血不能舒畅，痘色㿠白者，必解毒活血，其痘乃红，不然，三日后必变紫色焦枯矣，但此实热似虚者，痘色虽白，其人必唇红舌苔，烦闷不宁，宜调元化毒汤（十）。若虚症既形，痘色又白，则必以补为主。

夹斑夹丹夹疹  ***************************
聂：痘有夹斑而出者，初见痘苗一二颗，其空处及遍身所出，俱红赤点（张云：斑稍大而不红），无颗粒，不见高耸，随出随没。又有夹丹而出者，初见痘苗一二颗，遍身红赤成片，如云头突起（张云：丹点甚红而小，粒若丹砂），此皆毒气浮游散漫于皮肤间也，不必惊惶，但用元参升麻汤（三一），一二剂，斑、丹自退，用荆防解毒汤（四八）亦好（二症俱以元参为君）。遍身发斑红紫，无痘出现，不醒人事，急与雪梨食之，或雪梨汁磨象牙与服。又用芙蓉花、川椒、胡椒共为末，纸捲成条，蘸麻油灯盏盛之，燃照被内，覆盖一时久，其斑自退，痘自现。痘有夹疹而出者，初见痘苗，遍身红色，碎碎纷纷，形如出疹，宜元参升麻汤，加桔梗、酒芩，令其疹先退，痘自起发，出痘亦稀，或用荆防解毒汤。
（按：痘出时有先见疹子，而夹出如水痘者，此是正痘，因疹子耗去荣血，故自似水痘，但发散其疹子、则正痘自成，盖疹子从不夹水痘故也）。
补：痘有夹痧而出者，其形如粟，尖圆而硬，中含清水，蔡氏谓痧与疹，皆麻之异名，但痧有水而疹无水，宜四苓散（百一），加防风、黄芩。又有夹瘿而出者，痘未出数日之前，或颈项，或耳后，或腋下，发一小块，大者如桃，小者如李，此虚火挟痰，最宜速治，用贝母、花粉、甘草之类，清利解散，庶免后患。

夹水痘  ***************************
痘有夹水痘而出者，或正痘未出而水痘先出，不必过虑，但治正痘，水痘自起，结痂而愈。

小痘  ***************************
痘之大者名大痘，小者名小痘，虽不甚起胀，而尖圆可爱，此乃毒轻之症，故易齐易靥，不如常期亦无害也。

验出齐否  ***************************
看痘出齐与否，以脚心为验，脚心有痘，则出齐矣。若痘稀者，不必拘此，以身不热为出齐。

食肉  ***************************
聂：食肉不可太早，必待痘出齐，身不热，方可食猪肉，若热未退而食肉以助火邪，必成大患。鸡肉首尾俱不可食，惟起胀时，怯弱者食之，以助行浆，壮盛者亦忌之。诸鱼皆腥，牛羊皆膻，痘家最忌，并宜禁绝。
朱：痘出齐，身不甚热，宜食鲜鲫鱼，以助胃气。至灌浆时，宜食肥母鸡，或线鸡亦可。大浆未满，鹅肉亦可，绵羊肉亦可，俱不用盐。若儿小不能食，当令乳母按期而食。又有一种素痘，长浆之时，食荤即吐，当以香蕈炖豆腐、豆腐皮及春笋，和香油或生姜少许，与食，切忌酱醋。

见点逆症  ***************************
凡痘初热一日即出者凶，二日出者次之，一齐涌出者不治，此由恶毒猛烈，不循经络，斩关破壁而出也，急宜解毒凉血，热退毒清，或犹可救，否则焦黑而死。天庭、方广、印堂、承浆，先见点者，此痘出心肾，固由毒参阳位，火临水府，再加天庭地角稠密惨暗，则心肾交败，水火受伤，必唇红目赤，色白痰鸣而死，痘已出后，热一遍复出一遍者凶，痘密如蚕种者凶。初出全不起顶，如灯烧汤泡，此气血不和，毒无由化也，九日后痒塌而死。初出不似痘形，遍身之痘如蚊咬，或满面血点，如喷丹砂，此毒壅于肌肉，不能透出成疮也，十日内必死。初出连肉通红，不分颗粒，形若红毡者，不治，或以化毒汤加红花、芩、连、紫草、辰砂、苏木治之，界地能分，十可救一。初出未见痘形，只有红斑如锦如霞者，急用元参升麻汤（三一），或犀角地黄汤（百五二）退之，若不能退，六七日间必死。痘稠密，其根窠绝无红晕，或红而散漫，此气不能领血，血不能载毒也，急用八珍汤，若红活起顶，或犹可救，否则必死。痘初出即白，与肉色无异，久不转红润者死。初出即含水珠，皮薄易破者死。痘初出，皮薄，色光明若琉璃，根窠全无血色，一二日间，即大如点，必成一包清水，八九时擦破而死，大补气血或可救。天庭、方广先见贼标，光亮好看，条然而没者死，痘初出烦躁不宁，腰腹痛，口鼻气粗，点见紫黑者死。初热腰痛，痘出痛愈甚，兼之标如蚕种，烦闷不宁，五六日间必口唇青黑，舌上生疔而死，痘既出，狂言如见鬼神，好饮冷水，点从腰上先出者死。痘出或青，或黑如痣，或肌肉青黑成片者死。痘出稠密，口唇崩裂，胃烂发斑者不治，此毒攻脾胃，大宜解利，若下脓血，十可救一。痘出舌卷囊缩者死。痘初出即紫黑焦枯者死。初出即顶陷，中有黑点如针眼者，毒入脏腑也，不治。痘初出即有紫黑之点，如绿豆大，见于两腋及腹上，此肝肺脾皆中毒也，不过三日，遍身之痘俱紫黑而死。痘既出后，发无名肿毒，十有九死，此毒气不能泄之于疮，故发此肿，较之馀毒发疽为更烈也。浑身发紫泡，刺出黑血者死。痘出斜视若有，正视则无，面如橘皮者死。痘出形如蚕壳，又如蛇皮者死，以芎归匀气汤（百五三）治之，若转红活，十可救一。先出数粒于山根，其色深红而紫者凶，此气弱不能主血，血与热毒乘虚犯上也，急用凉血化毒汤（百四五）。痘初出，口中腥臭之气，勃勃冲人，此肺中毒火熬煎，肺将烂也，急用清金汤（百五五），缓则必变失声喘急而死。痘初出时即含水泡，或将起胀即带脓浆，或脓水未成，忽然收靥，此皆毒入太甚，失其自然之序也。不应至而至，谓之太过，应至而不至，谓之不及。太过者，毒之烈，其法在清毒；不及者，气不充，其法在扶元。
补：初出三五成群，俗谓梅花痘，其后必连串一片，不能成浆。凡见此症，惟四肢有者无妨，若遍身头面多有，必不可治。

起胀顺症  ***************************
痘出齐后，热退身凉，饮食得进，精神清爽，上无咳嗽吐逆之弊，下无泄泻秘结之虞。痘出稀疏，颗粒分明，顶尖圆放光，日渐起胀，脚聚红晕，带浆而升，先出者先起胀，出齐至足，面部水汁俱行，天庭地角，左右颊腮俱有润泽，水至八分，其脚便有浆脓，或水至即带行浆，更为气强血盛，易浆易靥，最吉。其次渐渐升灌，亦吉，不必用药，只要饮食调和，起居谨慎，自获平安。切莫冒犯秽气，致外邪冲触内毒。勿与肥滑，恐生泄泻；莫食生冷，恐致腹痛。

起胀险症  ***************************
痘之起胀，虽在六日之后，其调治之法，当施于七日以前。盖痘之所以难起者，毒盛痘稠也。凡解毒之药，多是清凉，惟七日以前可用，若八九日上，候当用补。毒若未清，则畏首畏尾，难施治矣。故六七日间，毒之甚者，急宜解之。痘色红紫焦枯者，毒盛血燥，不能化也，宜清毒活血汤（十四）。痘色淡白，泡不尖圆，根无红润，不起胀者，气弱血寒，不能送毒于外也，宜参归鹿茸汤（十五）或千金内托散（十六）。手足冷，加木香、丁香、肉桂；寒战咬牙，加肉桂、附子；泄泻，加白芍、豆蔻、诃子、木香、丁香、肉桂（凡痘不起，总由毒重而气血虚）。看痘须看面部，盖面为五脏精华所著，面上之痘好，则脏气充实，毒不内留，虽遍身稠密不起，亦可以治。若面部不起，而手足之痘先胀，此阳气不能上升而流串四肢，最为凶兆，急用千金内托散，多用川芎，加升麻以提气上升，面部又以天庭为紧要，天庭不起，虽两颧及地角俱起，亦无生机。盖天庭乃至高之所，诸阳之首，此处不起，元阳衰败，安能运化？急用昇天散（百五八）。痘遍身俱起，而手足不起，乃脾气弱不能灌溉四肢也，宜补脾快斑汤（百六四）。痘方起胀，即带黄浆，此毒火炽甚，俗号抢浆痘，不拘何处，急剔去其脓，以拔毒散（百三）敷之，不然，能滞浆路，令诸痘不能成浆。又或间有紫泡、黑泡、血泡，俱毒盛血滞，为恶类之标。若不连退，能引诸痘皆成此泡，亦宜刺去恶血，以拔毒散敷之（按：血泡有血热气虚之辨，详见异痘）。痘已半起，忽然平塌，此元气虚，或为风寒所触，或为秽气所冲，或误服寒凉所致，必详审其由。为风寒所触者，其症必恶风，皮毛粟起，用生姜、附子、桂枝，令出微汗，痘自复起；为秽气所冲者，其痘必痒，宜平和汤（十二），外以沉、檀、枣核烧烟燻之；秽气冲触，谵妄痒塌，抓破出血，声哑气急，用石膏、寒水石、麝香、盆金、甘草，共煮，去甘草渣，再煮乾为末，蜜调敷胸前；误服塞凉者，痘色必白，用内托散（十六），加丁香、附子补中气。痘初出红活，至起胀时，忽然变紫黑，此必从前失于解毒，致毒留滞于中，将作内攻，最为危险，速用人牙散（百五九）。痘虽鲜红，究乾燥而不肥润，此毒火盛，血不足也，宜滋阴退火，用四物快斑汤（百六十）。痘虽光肥而带湿，脾中有风湿也，不治，则成溃烂，宜四君子快斑汤（百六一）。痘虽红活充满而皮薄娇红，擦之即破，此气不足也，宜保命丹（百六二），加无价散（五三）。内伤饮食，腹中饱胀而痛，痘不起胀，此中气为食积所滞，不能宣畅，宜宽中快斑汤（百六三）。误食生冷，致脾虚不能起胀，宜理中快斑汤（百六六），泄泻加肉蔻、诃子。遇天时暄热，又加包裹，以致火毒郁遏而不起者，宜白虎快斑汤（百六五）。小便赤涩昏迷，宜定心散（九十）。痘有四围高起而中心陷者，其症有轻有重，痘稀者轻，痘密者重，此皆中气不足，宜内托散（十六）。若中心陷而黑者，此毒留于里，中气郁而不升也，宜理中气兼化毒，不急治，必成铁壳空仓而死，须用人参、黄耆、当归、白芍、川芎、牛子、连翘、人中黄、山甲、防风，加无价散（五三）及雄黄。若黑硬干枯而中陷者，是痘疔也，前方与服，余见痘疔。又有中心微起而含水意，其四畔却乾枯，此毒火熏蒸，津液将枯之兆，必身热烦躁，不急治，尽焦枯而死，仍用前方加前胡、麦冬。凡痘出昏迷，不省人事，用辰砂一钱，冰片一分，人参三分，加猪尾血，温酒调匀与服，神效。
张：治一儿，痘出齐而热不退，昏沉不省人事，诸药不效，用大成散（百四三）一服，发出臭汗，遂热退人苏，痘亦明朗。又一儿，痘出稠密惨暗，闷乱不宁，紫将变黑，清毒活血诸方不效，至八日，症甚危急，用紫草茸、人中黄各六分，人参三分，连进五服，痘尽起胀，因名其方，曰紫黄饮。凡痘焦紫不起，用水杨柳煎水，布蘸频频拭之，秋冬叶落用根。
补：痘起胀时，有一处焦枯不起，如柿饼大，其根下皮肉，以银针按而摇之，亦不甚活动，此毒气留滞也，宜胭脂涂法（二百廿七）。起胀时，痘渐渐变黑，延蔓一身，此天行疫疠之气，宜加味保元汤（二百廿八），连用十剂。

五陷  ***************************
聂：痘出齐后，当治不治，则浆不行，而五陷之症作矣。五陷者，白陷、灰陷、紫陷、黑陷、血陷也（紫黑宜清，灰白宜补．血陷宜转补气）。痘稠密红紫，身热气粗，根脚紫晕而顶陷者，紫陷也，失于清补则转为黑陷（不治），此毒热炽盛，蔽其气，凝其血也，宜清毒活血汤（十四），倍参、耆、苓、连、紫草，一二剂，紫色退而痘立起，黑陷亦用此方，然多不可救（朱云：有误用温补变成黑陷者，治同）。痘虽稠密，其色淡白，根无红晕，而顶陷者，白陷也，失于温补则转为灰陷，此血气虚寒，宜参归鹿茸汤（十五）或千金内托散（十六），随症加减，痘粒通红成血泡，而不成浆者，此气虚不能统血也，宜参耆汤（十七），大补其气，疱即转白成浆，失此不治，则气愈虚，而为血陷，治亦不外此方。血陷与紫陷相类，但血陷虽红，然淡而不紫，根脚亦淡红，紫陷属实，气粗身热，血陷属虚，气弱身凉。
张：紫陷之症，必毒盛血热，初见时，其色深红而无润泽，其人烦躁口渴，二便不利，大热不退，此时失于清利，则毒炽血燥，遂变紫色而陷伏，须清毒凉血，用丝瓜化毒汤（百六八）；服此不起，用小灵丹（百六九）；再不效，必死。或用无价散（五十三）加冰片，以紫草煎水调服，弱者加人参，或用紫黄饮（百六七），或用桃花二钱，梅花一两，丝瓜五钱，朱砂二钱，人中黄二钱，为末，紫草、人参煎水调眼。又用水杨柳煎水外浴。

起胀逆症  ***************************
头面不起，虽遍身皆起，亦死，诸阳不升也。痘不肿起而肉先浮肿者，不治，毒蕴于肌肉，而不达于疮也。一片红毡，须详察之，痘形磊落而未起者，此是血热，宜凉血化毒，痘自起矣。若疮迹模糊，摸不碍手，则毒气散漫，不能成疮，安有生理？又有脚地不红，而不起者，亦要看皮下之痘，若颗粒分明，摸之碍手，磊磊于中，此是气血两虚，用千金散，托之自起。若色黑暗，形迹模糊，摸不碍手，则毒滞于内，不得成疮，定不可治。痘未起胀，而头目先肿者，名大头瘟，宜散阳分之邪，急用救苦散（百七一），服此不应者死（聂云：此乃气血虚弱，不能拘摄其毒而发肿，皮色未至光艳，如瓜瓠之状者，急宜大补气血）。痘密而目不闭者凶，毒未尽发，不甚肿胀，故不闭也，急用千金内托散（十六）托之，不起者死。又有先目闭，至九日十日，忽然肿退目开，此毒气内攻也，急用内托散托出毒气，目复闭者，可治，不闭难治。凡痘稠目闭，必十二日，毒退目开，乃正期也，早开者凶，紫黑不起，乾燥不润，惨暗不明者死。黑而陷者，死在八九日内，遍身黑陷，闷乱不宁，神昏气惰者死。痘间有紫黑泡，刺出黑血，继而处处有此泡者，毒炽血死也，不治。灰白不起，渐成塌陷，膨胀不食，气促神昏者即死。灰白顶陷，内外俱有纹路，而根窠血散不聚，此气不充，血不附也，更加泄泻不食，则脾胃中虚，死无疑矣。灰白顶陷，腰腹大痛，肾气败，毒内攻也，不治。痘当起胀时，啼哭不已，日夜呻吟，烦渴闷乱，谵妄如见鬼神者凶，此毒郁而不能达也。张曾治此症，用猪尾血、冰片五釐，穿山甲三分，朱砂三分，共为末，人参三分煎汤，共尾血调服。痘乃起胀，后补其中，仍加牛子、慈菇，兼与解毒而愈。痘起胀时，吐利不止，乳食不化，二便下血，此脾胃败也。起胀时，痘如烟雾罩定者死。手足之痘，见而复隐，起而复塌，或上身带水，下身枯者凶。然八九日间，气未下行，不可定论为凶，必面上灌脓，下乃有水也，惟终于枯者，乃凶耳。起胀时浆水未行，口唇即有黄浆，俗名鹅口，最是恶候，急宜解脾胃之毒，用调元化毒汤（十）加石膏为君，又用石膏、牛子、甘草煎水，时时搽口唇，并与噙之，或可救也，不然必唇崩齿落而死（按：此症用泻黄散亦可，方见二百二十六）。起胀时，痘顶即含白浆者，名为痰利，主十一日死。起胀时，面如锡荡者死。痘焦紫如漆点者死。形如疥癞者死。红肿如爪者死。痘顶上有黑眼如猪鬃者，毒入脏腑也，急用内托散（十六），托而不起，则难救矣。

灌浆三日治法  ***************************
痘至七日宜灌，入日宜满，九日十日乃浆期也。初出是血，其后血化为水，水化为脓，至于成脓，其毒乃化。治痘之法，须预为调理，莫待变症，始仓惶失措。故发热之初，当为出痘之计；见点之时，当为起胀之计；出齐起水，即要立行浆之计。盖浆之不行，由于毒之内滞，解毒之剂可施，于七日以前至九日后，断不敢用清凉，明知毒入内攻，亦难于救药也。

灌浆顺症  ***************************
九日十日，为灌浆之期，其痘圆满光泽，有脓窠者，其毒渐化而浆行也。色如绿水，渐变疮蝎，按之其皮坚硬，身体温和，二便如常，饮食能进，并杂症者，顺也，不必服药，但节饮食，谨风寒，避秽气，慎起居而已。痘至九日，面上即带浆脚，其浆渐升，其晕渐小，其初如葡萄色，其后如黄蜡色，则浆熟矣。顶射黄浆乃浆满气充，此顺症也。痘至起胀，腹中作饱，不思饮食，是毒犹滞于内。若知饥饿，慕饮食，是毒不内留，脏腑清快，吉兆也。

灌浆险症  ***************************
痘起胀虽光润，然手摸之软而皮皱，此阳气不充，浆不实，后必不能收靥。又灰白欲成塌陷或顶平脚润，将成塌陷者，俱用人参、黄耆、白术、鹿茸各一钱，川芎五分，当归八分，肉桂八分，淫羊藿一钱，山甲、木香各三分，加黄豆引。痘水起胀，而浆不灌者，宜七真汤（百七二）。痘皮薄浆清，宜补气健脾为主，用实浆散（百三七）。顶陷无脓，或服内托之药反不起者，必气足而血凝也，宜当归活血汤（百七四）。遍身俱起胀灌浆，忽然变色者，不可不察，变白属虚，宜千金内托散（十六）；变红变紫属热，宜当归活血汤加人中黄、人参。起胀俱好，至八九日，大便忽闭，欲便而不能便，里急后重，宜破气滑利，用归尾、枳壳各三钱，紫草、生地各一钱，与服即通。此馀热下注大肠，若不急治，忽发热而死，即不然，后必成痢。痘破成坑者，亦内陷也，急服内托散，托出毒气，外敷白龙散，即干牛粪烧为末也。痘灌脓时，外虽起胀，其痘软，其色乾枯，内无浆汁，此名空仓痘，最为危候，宜详看其虚实寒热，用药攻浆。如实热又兼毒火内盛者，急以清毒活血汤（十四）攻之；若虚寒者，急以千金内托散（十六），或参归鹿茸汤攻之。凡见此症，当以手次第按其痘顶，其中空与不空，一目瞭然。倘疑而未决，再以银针挑一二颗，空则俱空可知（治空仓痘补血为君，补气为臣）。气血流畅，毒化为脓，脓之不成，其病有二：毒气炽盛则血燥而凝，故不能运化以成脓；元气虚弱，则血寒而缩，亦不能运化以成脓。痘当长浆之际，平塌无脓，复发身热，于平塌之空处，复出细小痘粒，比先出之平塌者觉多，名曰子母痘，先出者为母，后出者为子，子来救母，吉兆也。子之行浆，不须三日充满，随出随灌，随灌随足，子浆充满，毒已化其大半，母亦渐次成脓矣，痘虽起胀，而不成脓，其内一包清水，乃水泡也，此是脾虚肝盛，土不能制水，宜平肝健脾为主，用人参、黄耆、白术、淮山、白芍、茯苓、米仁、丁香、半夏、白芷、鹿茸、当归、肉桂，外以银针刺去其水，虽百馀颗，亦尽刺之，用除泡散（百七五）敷之。其刺破者，仍复灌浆，要时时详看，有清水者又刺去之，若不刺去，则遍峰之痘尽成水泡，不可救矣。
聂：水泡宜用参归鹿茸汤（十五），头面身躯有浆，惟膝下水泡，无妨。遍身如鱼泡者，形若水晶者，皆不治。
补：灌浆时，有发白泡如弹子大者，宜保元汤（百七十）。痘变紫黑泡，乃毒盛血热，血不能化毒也，急刺去其水，以拔疔散（三五）敷之，有刺去而旋生者又刺之，要频频详看，不然，俱变此泡矣，紫者或可救，黑者必死，内服扶元活血汤（百七六）。脓浆满时，或为寒气所薄，一时痘俱紫黑如葡萄色，不必惊恐，急以好肉桂磨服或煎服，立见如旧。
倒陷凶　痘既圆润起胀而复陷者，名倒陷，倒陷之症，表里皆虚。有因泄泻而倒陷者，用人参、黄耆、白术、茯苓、诃子、豆蔻、肉桂、附子、木香、丁香；有因清解太过而倒陷者，气血两虚也，用人参、黄耆、当归、鹿茸、川芎、白芍、肉桂、淫羊藿、炙草；有因风寒所触而倒陷者，以散寒扶气为主，用人参、羌活、川芎、桔梗、升麻、生耆、炙草、生姜引；有因秽气冲犯而倒陷者，宜补气解秽为主，用人参、炙耆、当归、川芎、白芷、肉桂、乳香、丁香、藿香、木香，仍用枣核、檀香，烧烟燻之，治倒靥之法亦如是。
倒靥凶　痘至六七日间，脚渐开，顶愈陷，其色纯白，形如豆壳者，名倒靥；又有其痘和皮脱去者，亦倒靥也。又有先起顶，有清水，一旦水收痘靥，全无痘疮者，亦倒靥也，世人误认为收靥，不知好痘收靥必有疮痂，且缓缓而收，若速收无痂皆倒靥也。痘至倒靥，则毒入内，实难疗矣，必不得已而治之，用人参、黄耆、当归、川芎、肉桂、山楂、红花、白术、姜枣引（此条原本在收结险症门，今移置此）。
〔附方〕　倒靥黑色，用狗蝇七个，冬月耳中镊取，夏月身上取，焙为末，酒调服或生擂碎，酒调服，一时痘即红活。
催浆　攻将起陷之法，莫详于五陷之条，但有方书未载，而食物亦可攻浆者，兹备言之。鸡冠血，久年老鸡及鸡爪，人乳，羊肉，野猪皮及蹄爪，黄豆作药引，糯米作药引。
朱：聂氏清毒活血汤、千金内托散二方内，并无皂刺、山甲，予治坏症，浆不得成，用此以攻烂之，令其脓水淋漓，亦可起死回生，此不得已而灌用之也。凡用二味，皂刺宜用尖，山甲宜用前足甲片。
〔附方〕　五穀虫为末，加雄黄、朱砂酒调服，千岁虫焙乾为末酒调服，黄豆浆、鸡冠血和服（鸡不可杀），白鸽煮食，牛蝨焙为末酒服。

灌浆逆症  ***************************
痘紫黑惨暗，乾枯塌陷者死。诸痘有浆，独天庭不起，乾枯而塌者死。天庭之痘，如沸水浇皮，延及两颊，渐干而枯，似靥非靥者死。头面肿甚，痘皆抓破，臭不可闻者死。面肿早退，痘陷无脓，目无神光者死。浆不充实，不肯结痂，泄泻寒战者危，用桂附理中汤或可救。头上稠密，身上稀疏，痘色淡白，不起灌者，气血两虚也，宜千金内托散（十六）加升麻，四肢不起者，加白术、桂枝。满身无皮，流水不止，此烂痘也，宜内服实浆散（百七三），外用除泡散（百七五）、败草散（二百二五）敷之，或多取茶叶，水煎过，铺床上，用草纸隔一层，令儿睡其上，一夜脓水尽干。痘灰白皮薄，擦即破者死。二便闭结，腹胀声哑，肌肉焦黑，目闭无魂者死。痘烂无脓，吐泻不止，二便下血，乳食不化者死。灌浓之际，面部诸处即有乾枯黑靥者死。抓破之痘，复与内托，亦不补浆，目开肿退，此毒入内攻也，不治。痘顶有孔，漏出脓水，堆结乾枯灰白，如天泡疮及赖头之形，此名漏疮，不治，用人参、炙耆、当归、官桂、川芎、白术、白芷、炙草、丁香、淮山、龙眼、莲肉，煎服，或可救。起灌时，舌上有黑点，此疔生舌上也，不治。浆不满而燥痒，擦破血出，随即焦乾，如锅焦样，不治。长浆不浓，浑身是淡白水浆，形如灯笼，及回水之际，燥痒异常，擦破即干，如蛇蜕者，不治。
补：脓浆未满，而痘平塌，根脚若有黄浆，名曰萎黄不治。灌浆时，各处饱满，惟手足不饱满，或灰白色，或清淡水，或虚馁平塌，此脾胃弱也，用黄耆、桂枝、防风、炙草、白芍、生姜、枣肉，名快斑越婢汤。

收结三日治法  ***************************
痘至十一二日，其浆宜饱宜浓，至十二三日，浆行至足，面上渐宜收靥，脚渐不红，此时用药宜以健脾利水为主。盖脾胃强，则肌燥而脓易结；小便利，则湿去而汁易干。又当扶阳固本，阳气盛，则毒在外收而痂厚；贞元固，则毒不倒靥以为殃。准头先靥，脾胃气充；两颊先收，肺肝气足，日后总无变症。诸部未靥，而地角先焦，此肾水早枯；满面方浆，而天庭先靥，此元阳已惫，须防日后有变。

结痂顺症  ***************************
痘至十三四日，其脓渐干，其色苍蜡，或如葡萄，从口鼻两旁、人中、准头，左右二颧收靥起，乃至地角、颈项、胸腹、腰背，逐渐收下，然后上及额颅，下至于足，痂厚而圆，或黄或赤，杂症全无者吉。痘自人中、元寿先收者吉。盖人中为阴阳交会之所，从此先收，必阴阳和畅。元寿乃脾胃中土之区，从此先收，则脾胃气旺。发际以上，阳中之阳，谓之孤阳，足膝以下，阴中之阴，谓之孤阴。孤阴则气难充，孤阳则血难用，痘至二处，所以收靥必缓，必收至足下而后头颅乃靥，不必施治。

收结险症  ***************************
痘当收靥之时，身体宜温，乃能回水干浆，若身凉足冷，当收不收，此阳虚也，宜温表调中汤（二十六），又有发热熏蒸，当靥不靥者，毒未解也，须退其热，宜清表解毒汤（二十七），或甘露回天饮（八十二）。痘当收时，忽增大热，毒未化也，须防后陷，宜调元解毒汤（一百十）。里热太甚，一向不能大便，而不能靥者，当微利之，用当归解毒汤（百八七）。当收不收，身发大热，谵语喘急，二便秘结，烦闷作渴，此热毒入心肺也，宜清金导赤饮（百八三），脓浆足而当靥不靥，宜回浆散（百七八）或象牙散（百七九）。又有其浆虽充，而湿润难收者，亦用回浆散加苡仁、猪苓、泽泄、半夏。痘靥至颈，或至腰，而下身不靥，此热毒盛也，宜五苓散加牛子、滑石、木通。若大便闭结，用当归解毒汤（百八一）（服药无效者死）。遍身俱收，惟头足不收者，宜茯苓、白术、当归、川芎、升麻、牛膝、牛子、白芍。面上俱未收，而耳上之痘先收，此毒侵肾经也，不急治，则诸痘难收，恐成倒靥。耳冷者，用枸杞、故纸、知母、当归、川芎、白芍、山楂、陈皮、白术、甘草；耳热者，用黄芩、黄连、川芎、白芍、厚朴、木通、甘草。当靥之时，忽然灰白顶陷，吐泻腹胀，寒战咬牙，此脾肺两虚，毒将内攻，宜内助散（百八二）。痘顶浆未满足，而血肿忽退，目闭忽开，疮脚散阔，皮破乾燥，似靥非靥，此气血两虚，津液枯竭，毒气不能外散，而反内攻，最为危候，急用黄耆、人参、白术、茯苓、官桂、牛子、麦冬、连翘、白芷、白芍。有因严寒所遏，不能靥者，宜桂枝解毒汤（百八五，此方无参则不敢用）。有因暑气熏蒸，不能靥者，宜甘露解毒汤（百八六）。痘结时，宜有腥臭之气，取其气外泄。若痘多而无臭气，其毒犹未尽泄也。然其气如腐肉，令人不可近，则毒化未清，又急宜清毒活血，不然，恐变出非常。痘靥后忽泻脓血痂皮者，古谓之倒靥，毒既下泄不留内攻，俟其下尽自愈，不必妄治。若泄而水穀不分，宜陈氏木香散（百八四）合豆蔻丸。多服热药，以致热毒猖狂，痘烂不能收者，宜回浆散加前胡、牛子、连翘、麦冬、车前、木通，外用轻粉、黄连为末，调油搽之，或以芒硝为末，调猪胆汁敷之。又有表过痘烂，水流不止者，用人参、黄耆、白术、白芷、防风、茯苓，又用除湿散（百八十），外用败草散敷之。痘破成坑，不能合口，用生肌散（百八八）或绵茧散（三十七）掺之。脓后不能结痂，反成腐烂，连皮脱去，此由中气不足，急用保元汤（百七十）加当归、白术、茯苓、牛子、连翘、官桂、木香治之。必其破处复加肿灌，黄汁堆结成痂，谓之补浆，原无痘处，复出一层，谓之补空，如此方可望其生，否则必死。痘损破灌脓作痛，脓水不干，名疳蚀疮，犯著即流血不止，不急治，必溃伤筋骨而死，宜大补汤（百八九），外用绵茧散（三十七），靥时有外溃脓水淋漓者，谓之水靥，宜用新瓦为末，筛令极细，绢袋包扑患处，俟干痂堆积不落，内又熏脓，即以瓦灰鸭蛋调敷，立收而愈。或用房上多年败草为末⿰扌艳之，或荞麦粉或松花粉更好，或多年黄牛屎烧灰，亦可。头而损破，反复肿灌，脓血浸淫，须防坏眼、崩鼻、败面、缺唇，用升麻解毒汤（百九十）。痘疮原多溃烂，收结后，手足等处仍作热臭烂，脓水不止，宜生肌散。其有仍作热作脓者，毒未净也，宜大连翘饮（二十九）。又有馀毒流注各处出清水者，宜绵茧散。痘出稠密，用药极力攻浆，浆足而溃烂流脓，作臭气，此为吉，盖脓成而毒解矣，宜松花粉敷之，不必妄加调治。若身热不结痂，宜清表解毒汤（二十七），倘身不热，口不渴，唇淡食少，手足冷，不能依时结痂，须大补气血，用温表调中汤（二六）。
朱：痘出稠密，时值炎热，溃烂臭秽，蝇蚋逐臭生蛆，甚至有拖尾之蛆，藏于烂痘之内，见之生怕，然亦不必惊惶。毒火内盛者，宜清表解毒汤，元气内陷者，宜温表调中汤，催其回水结痂，外用蛆药，取嫩柳叶铺席上，令儿睡，蛆尽出而愈，或用猪肉片引出，以藜芦、贯仲、白蔹为末，真香油调敷。此二方前方出张氏，后方出《纲目》，朱氏有药无名，特为补出。又方用经霜桑叶及野薄荷煎汤洗之，蛆自去。痘已成脓而痘顶之上有小孔，痘浆从此漏出，名曰漏浆，此元气虚弱，肺气不固也，急用松花粉⿰扌艳之，堵其小孔，使结厚痂，再看虚实寒热，用药助其回水结痂。收结时，身热唇紫，两颊通红，此毒乘于肺，将发肺痈也，宜清金解毒汤（百九一）。

痂不落  ***************************
痂黑唇红，舌有苔，身有热，痂不落者，馀毒为殃也，宜调元化毒汤，外用细茶、猪膏共擂，绢包印痂上，茶以解其热，膏以润其燥。若痂薄唇白，舌无苔，此元气虚，血不润，故不落也，宜人参、黄耆、当归、炙草、蝉蜕与服，外用鸡膏与茶润之，自落。痘痂不落，虚弱之甚，昏沉不省人事，宜人参清补汤（百七七）。痂干陷入肌肉不落，用乳香二钱、轻粉二钱共为末，猪膏调敷，或用鹰粪烧灰，马齿苋汁和蜜调敷，或百花膏（二百廿九）润之亦好。过服辛热，痂不落者，用升麻、葛根、防风、连翘、蝉蜕，解其肌热，其痂自落。
补：痂不落，胸背手足无妨，惟面上不落可虑，毒聚于阳会也，宜大连翘饮（二十九）加白芷，外以百花膏润之。痂至半月或一月，黏肉不脱，或发痒，此因发表太过，无力收敛也，宜人参固肌汤，用人参、黄耆、炙草、当归，蝉蜕、糯米引。痂虽干好，但半边掀起半边黏著不脱，宜升麻葛根汤（升葛芍草），加防风、荆芥、蝉蜕、连翘。
〔附方〕　黑豆半盏，煎浓汁，加猪脂熬膏搽之，鸡子黄熬油搽之。

结痂逆症  ***************************
遍身未见黄浆，而口唇上下先黄，热而忽焦者凶，见此速宜剔破。未靥将靥时，口唇腐烂，白至舌者死，毒攻胃也，口中常如食物者，不治。头颅、地角及手足心先收，此邪火入心肾也，必凶。面部胸腹，俱未收而脚先收者不治。遍身臭烂如饼样者死，急用内助散（八百二）或可救。遍身发痒，抓破不见脓水，皮卷如豆壳者死。痘浆靥，寒战咬牙，手足摇动，噤口不开者危，急用人参、黄耆、白术、茯苓、附子、炮姜、丁香、肉桂。收靥时痰壅喘急，声哑目闭者死。目闭腹胀，足冷过膝者死（痘后同）。目无神光，瞳子不明，珠带灰色者死。

痘后  ***************************
收结痂厚，迟之三日自落者吉。痂色光润，其瘢带红，更无他症，饮食如常者吉。自食痘痂，虽有他症，任凶不凶。痂落后，虽不发热，而怠倦嗜卧，不思饮食，或手足冷，或津液少而渴，或瘢白不红，皆内虚也，宜补中益气汤（三十），不然恶变，生他症。
补：瘢紫痂落后，瘢红紫者，毒盛血热也，用当归、赤芍、白芷、升麻、桔梗、连翘、红花、紫草、灯芯。

痘后逆症  ***************************
痂落而瘢雪白，此因浆清痂薄，气血大亏也，急用十全大补汤或四物汤加白术、陈皮、红花（按：瘢白甚，以手拭过，不见红色，此血不足也，虽过月馀，亦必死，急用十全大补汤，去茯苓，加红花，重用白术；以手拭过，稍红者，此气不足也，宜保元汤，多服至瘢红方止，若怠缓不治，必肌瘦，食减而死）。面色青白，神气昏暗，目无神光，心腹疼痛不治。眼睛吊白，失智亡魂，不省人事，不治。寒战咬牙，手摇足掉，噤口不开者，不治。牙龈腐黑，臭不可闻者，胃烂也，不治。抓破穿肌，遍身肉烂，不治。口鼻出蛔不止者，胃绝也，不治。遍身大热，忽一日之内其痂尽落，即发惊搐，此毒入攻心也，不治。潮热不退，肌肤消瘦如柴者，不治。


卷三上·杂症  ——————————————————————————————————————————————————————————————————————————————————————————

发热  ***************************
初起之时，毒火方张，宜乎身热。热微则痘轻，大则毒重，必痘出。热始渐除，出齐则热宜退。若当退不退，速宜解毒。初热宜表散，见标宜清解，总以清利为主。盖便利则火从下泄，切不可用补滞之药。
痘正出时，身不热者吉，微热者亦无妨，惟大热者可忧，出齐而壮热蒸蒸尤可忧，将来痘必稠密，晕必红紫乾枯，宜调元化毒汤（十），去参、耆，俟痘晕不干不紫，始用参、耆。痘稠密，身热不退，宜鼠黏子汤（四十九）。
起胀时发热，此时痘出皮肤，热宜退矣，热不退者，内毒未解，急宜解毒。内毒未解发热，其症有二：有毒气壅盛不出者，痘必红紫乾焦，兼之烦闷，宜调元化毒汤，若仍不退，宜大成散（百四三），服此，痘光润起水，即热未尽退，亦当更用补剂。有元虚不能送毒而热者，其痘必淡白，虽见点稀疏，亦是留毒，不可翫忽，宜千金内托散（十六）。灌浆时发热，无妨，痘出齐则热宜退。至灌浆时，身又宜热，身不热则脓不成，用药宜补不宜凉。
结痂时潮热，热不甚者，乃元阳运化，熏灼脓浆，以成结痂之功，所谓烧盘之症也，不必服药，倘误用寒凉退热，必变轻为重矣。若浆清痂薄，忽然大热者，馀毒将兴，欲发痈疽，宜大连翘饮（二十九）。弱者扶元解毒汤（一百十），热退则馀毒解矣。
聂：痘浆充满，初转褐色，此回水之候也，忽然遍身大热，当先看脐之四围及腰间，如有小红颗粒，此乃出解毒疹也，又名盖痘疹，宜宣毒透疹汤（七三）托之，后用大连翘饮，一剂即愈。收结之时，忽发大热，必是馀毒熏炽，断以解毒为主。但大病之后，元气虚耗，解毒中亦须顾其元气，此大连翘饮之类，亦不宜过服也，慎之。
痘后发热，症有数端：有气血回元而热者，悠悠潮热，不烦不渴，不一二日，气还血复，热自退矣，不必服药。有痘后元亏，或久坐久视、劳动伤神发热者，但安息调养，不必服药。有感冒风寒发热者，必声重鼻塞，恶寒恶风，宜补中益气汤（三十），热甚以升麻为君，加前胡，咳嗽加陈皮、桔梗、半夏、南星、炒芩，不过一二服，其热自退。有馀毒将发痈疽而潮热者，必其痘浆清，痂薄，热而烦渴，舌有黄苔，遍身俱热，有一二尤热甚者，则痈之所在也，宜大连翘饮。弱者加参、耆，大便闭者加酒大黄，必热退痛止，药方可止，毒清热退，即宜温补，以救元神。
聂：发热稍缓，头热面不热，手足心热，手足背不热，精神困倦，大小便利或胸腹热，饮食减少，宜补中益气汤，渴加麦冬、五味。
张：有气血两虚而热者，其热稍缓，头热面不甚热，手足心热，手足背不热，精神怠倦，大小便利，其热多在午后，宜十全大补汤。有馀毒不作痈疽，特传于肝肺而发热者，昼夜不息，舌有黄苔，血燥皮红，或十指搐缩，用生地、柴胡、白芍、炒芩、殭蚕、钩藤、牛子、知母、丹皮、泽泻、花粉、枣皮、甘草。
〔附方〕　三四日热不退，用千步土百草霜、鸡子白调敷脐上，燃七寸香久。水粉鸡子白调，搽太阳太阴并五心，搽后用铜镜二只，将两手掌覆镜上，热即退。此方麻痘前后可用。水粉鸡子白作饼，贴手足心。雄鸡生破开，入麻油、雄黄、朱砂末，乘热敷脐上。

寒热并作  ***************************
火动则热，火郁则寒。初热时，痘欲出而不能出，气血与毒火相攻，故乍寒乍热，宜宣毒发表，俟痘出自定，用苏解散（八）或加减升麻汤（百十二）。痘已出，寒热并作，宜调元化毒汤（十）。行浆时寒热并作，内虚，毒不能出也，宜千金内托散（十六）。落痂之后，忽然畏寒，畏寒之后，复又发热，似疟而实非疟，此乃气血两虚，急用补中益气汤（三十）加酒炒白芍、法制半夏各五分，一服立愈。痘后寒热并作，内虚也，寒多者理中汤。

头痛  ***************************
初热时头痛，轻，多因感冒风寒所致，用升麻、川芎、白芷、防风、藁本、薄荷。起发时头痛，亦是感冒风寒，治同上。收靥时头痛，身发热，是馀毒将攻目也，宜解馀毒，用羌活、川芎、连翘、牛子、防风、荆芥、黄芩、黄连，或加栀仁、蒺藜、蒙花、柴胡。痘后大热，头目大痛，馀毒上攻，目疾将作也，宜连翘饮（二十九），去木通、车前、滑石，加升麻、桔梗、川芎、薄荷、白芷、蒙花、菊花。目红，去当归，加胆草、红花、生地。必热退痛止，药方可止。
〔附方〕　生姜切开，入雄黄末，纸包浸湿煨，擦痛处。紫苏煎服。
补：头肿：痘后出外，忽然头肿，两目不开，此非痘毒，乃风寒也，宜羌活防风汤（二百廿一）。

呕吐哕  ***************************
有声有物谓之呕，有物无声谓之吐，有声无物谓之哕。发热之初，毒攻胃管，故有是症。吐而酸刺有声，吐讫反快，精神不倦，此毒逆上行，因吐而毒亦解，不必施治，俟痘出，吐自止（痘痛吐泄，总勿乱治）。吐无声，虽有内热，胃亦稍虚，然不可骤用暖胃之药，恐闭其毒，惟虚寒之甚者，其见症必面青唇淡，精神困倦，不思饮食，或食下即吐，顺快无声，宜参砂和胃散（五）。哕乃毒火内郁，张口似吐非吐，最为危候，若咽痛不能纳物，再加失声，必不救矣。初见即宜解毒兼利小便，用栀连二陈汤（一百）。凡治乾呕，须利小便，以引火下行，若利之不下，则必死矣。
补：乾呕，土败也，宜定中汤，用朱砂、明雄黄各一钱为末，真黄土一块，百沸汤泡，盖定少顷，取出调前药末服，或用土水于房内熏之更妙，此方兼治吐泄烦躁。胃有痰热作吐者，必心窝作痛，二便不利，用桔梗、陈皮、半夏、香附、藿香、木通、车前、茯苓、甘草。食积作吐者，必腹中膨胀，隐隐作痛，宜升消平胃散（四），兼四苓散（一百一）或二陈汤，加山楂、神麴、枳实（上焦吐者，由于气，中焦吐者，由于积，下焦吐者，由于寒）。
补：饮水过多呕吐，此水逆也，宜五苓散。呕吐黄水，腹不痛者无妨，腹痛则凶。不痛由内无蓄热，必数日未进穀气，脾胃空虚，本色形于津液，稍与和胃扶脾，饮食得进，自无事矣。若腹痛，则毒留脾胃，必大热熏灼，口臭，唇皮硬，舌有苔，法宜宽脾解毒，用陈皮、厚朴、山楂、牛子、慈菇、石膏、石斛、甘草、黄连、木通、白芷。吐清水，无妨，此胃寒肝盛，法宜暖胃平肝，用砂仁、藿香、陈皮、白术、茯苓、白芍、炙草、煨姜煎服。吐浓痰，无妨，痰虽火结，吐则内宽，不必施治。吐臭痰，难治，胃中毒火甚也，急与清胃解毒，臭止或可救，或痰中带血者亦然，用生地、牛子、慈菇、人中黄、天花粉。
见点时呕吐，最伤脾胃，脾胃一虚，必难起胀，宜详虚实调治之，泄泻亦然。毒火上奔者，其吐酸苦有声，吐讫反快，精神不倦，痘色必红紫，宜栀连二陈汤（十九）。
朱云：痘粒尖圆红润，姑少待之，倘吐出有酸馊气，见点之后、不甚爽快，兼之腹痛，此停食作痛而呕吐也，宜升消平胃散（四）。胃气虚损者，其吐有物无声，不酸不苦，吐讫困倦，不思饮食，痘色淡白，宜参砂和胃散（五）。
起胀时乾呕多凶，毒郁于中，故也，急宜解毒。
灌浆时呕吐，痘之成浆，全要脾胃坚固，吐则胃弱，泄则脾虚，方起胀灌浆之时，一经吐泄，痘即落陷，急宜健脾温胃，用参砂和胃散。
痘后忽然呕吐，不思饮食，形气瘦削，此虚寒也，急用香砂六君子汤（七十六）加煨姜温之，若用升消平胃散，必死。
〔附方〕　煨姜蒸水服，竹茹（姜煮汁）、姜三片、枣三枚同煎服，胡椒五六粒研末，灯心汤下，大枣五枚去核，内藏生姜，纸包水浸透，煨蒸水服。

泄泻  ***************************
初热作泄，乃毒气奔越，从泄而解，不必施治，俟痘出，其症自平，然虚实寒热之殊，不可不辨，泄而小便清利，其粪或白或青，食物不化有酸馊气，其泄滑溜。自下无声，泄后疲倦，此虚泄也，宜术苓调脾散（六），或参术散（二十一），服此不止，用七味豆蔻丸（二十二）。泄而小便赤涩，其粪或黄或赤或黑，其气甚臭，泄时有声，直泄而远，此热泄也，宜加味四苓散（十二）。气弱者，加肉桂；腹痛，加木香；后重出肠，加升麻；素有食积，加厚朴、陈皮、山楂、神麴、木香、胡连；泄带红色，加百草霜；身热烦渴，加柴胡、黄芩、麦冬。痘隐隐不出加升麻。有一等自首至尾，泄泻不止，而无恙者，必结痂乃止，但此必精神如故，痘色红活，起胀灌浆，无他变症。初热时泄红，乃热郁肠胃，用黄连、牛子、慈菇、人中黄，一服立平。初热泄白，乃脾胃虚寒，用参术散等方。初热泄赤黑水，此脏腑已败，不治。初热泄下脓血如死肝豆汁，此胃烂也，不治。
见点时泄泻呕吐，最伤脾胃，脾胃一虚，必难起胀，宜详虚实调治之。见点时泄泻，毒气奔越者，痘色必红紫，宜加味四苓散。虚寒滑利者，痘色必淡白，宜参术散或七味豆蔻丸。
聂：痘色灰白，虚寒泄泻，手足冷，宜回生丹（五十一）或异功散（五十）。
起胀时泄泻，其痘将陷，急宜健脾，用参术散，或七味豆蔻丸。
结痂时泄泻无妨，多是馀毒奔越，不宜骤止。但馀毒泄下者，泄必有声，泄下或黄或赤而臭，或直射而远，此热注大肠，馀毒因泄而解，毒尽泄自止，若不止，用五苓散加牛子、木通、车前。惟泄下青白，滑溜无声，乃脾虚也，宜参术散或七味豆蔻丸。
〔附方〕　大糯米罐内煮饭，入胡椒末，作饼贴脐。五倍子末或灶心土，热醋和饼贴脐。糯米入胡椒七粒，煮粥食。

吐泄  ***************************
发热之际，或初见痘之时，有毒气作吐作泄者，其吐必酸刺有声，神气不甚困倦，其泄必黄色臭秽，虽吐泄交作而胸腹不痛，此毒气因吐泄而减，所谓吐泄为顺候，而不必治者，惟此一症耳。吐泄交作，胸痛甚，见腹痛。
补：邪在上焦则吐，在下焦则泄，在中焦则吐泄交作。发热至见点未透时吐泄，宜柴苓汤即小柴胡合四苓散。不可以为里寒，遂用丁、桂、姜、附等热药；不可以为里虚，遂用参、耆、术、蔻等补药。起胀灌浆时，吐泄，宜参术散（二）之类以补脾。起灌时吐泄最险，惟初出及收靥后吐泄可治。外受寒邪，内伤寒物，痘色灰自，吐泄交作，手足厥，寒战咬牙，宜陈氏异功散（二百廿五）。

吐泻蛔虫  ***************************
初热毒火煽动，虫不能安，故上逆胃口，或因吐甚，触动其虫，出二三条无妨。若滚滚而上，则火灼内伤，脾胃已坏，不能疗矣。其后则脏腑寒凉，虫亦不安，皆不可治。世有以川椒、黄连等药安蛔者，孰知其本既坏，从定其标，亦何益哉？蛔从便出，少则无妨，多亦不救。痘出时泻不止，蛔虫从口鼻、大便滚滚而出者，不治。结痂时吐蛔泄蛔，俱不治。痘后吐蛔，或从鼻出，皆由里热，蛔不能安，盖热毒上蒸，则蛔从上出，热毒下迫，则蛔从下出，其症皆凶，急用黄连止蛔汤（百三五）。
●吐蛔方　用鸡子白调绿豆粉，敷脐上。

大便闭  ***************************
初热之时，热注大肠，大便不通，但可于解毒汤中加枳壳以破其滞，黄连以涤其热，切不可用大黄、芒硝斩关之药，致伤脾胃。若秘结之甚，加酒大黄少许。发热至报苗数日内，大便闭，用败毒和中散（三），加酒蒸大黄一钱。
灌浆时，六七日不大便，闷塞作痛者，宜清毒活血汤（十四）去参、耆，加淮牛膝二钱，紫草、归各重用，煎熟去渣，入生蜜半盏，服之。再不通，加酒大黄三钱，微利之。若仍不通，用猪胆导法或蜜导法，或用麻油灌入穀道，或猪膏煮熟连汁服，终不可用硝、黄。用未去油之豆蔻治闭结，既能滑肠，又不伤脾。
痘后有三五日或七八日不大便者，不论有身热无身热，看其元气壮实，即以大连翘饮（二十九），去木通、滑石、车前，加枳壳、熟大黄下之。痘之首尾，俱要便调，痘后便闭恐留馀毒，如无他症，则必误服辛热，以致阴血受伤，不能滋润，宜润肠汤（百九），有热加知母、石膏。
〔附方〕　葱一把，蜜和抖饼贴脐。绵花裹小柱头，蘸麻油、皂角末纳穀道。

小便闭  ***************************
初热之时，热蕴膀胱，故小便闭，宜六一散（九十二），或于清毒汤中，加车前、木通、滑石。
聂：小便不利，黄赤，宜导赤散（四十四）。不效，用八正散（五十二）。起胀时，小便涩，无妨，津液上升于痘故也。

烦躁  ***************************
初热毒火鼎沸，五脏不宁，宜生烦躁，甚则其毒必甚，宜解毒汤（百十三）。服此烦躁少解，即勿服，俟痘出自定。若仍烦躁不宁，则毒气壅盛，必连服数剂，其毒乃开。
聂：发热至报苗，数日内，烦躁谵语，口渴饮水，宜败毒和中散（三）。
朱：痘出未透，二三日间，烦闷燥渴，小便赤涩，睡卧不宁，宜十神解毒汤（四十七）。
痘出稠密涌盛，红紫凸绽而润泽，口渴喜饮，善饥喜食，烦躁不安，大便久闭，小便赤涩，可专用清凉解毒，不必兼补养也，故既出以后，未收以前，可以专解毒者，惟此一症，以其血气与毒气俱盛故也，然亦百中之一二耳。
按：此症宜四顺清凉饮（二百廿二）。
起胀时烦闷，险，毒郁不宣也，宜解毒。
灌浆时，大热烦渴，用参麦汤（人参、麦冬）。
补：灌浆时烦躁，痘顶平塌，色淡白，浆不充，此气血不足也，宜保元汤（百七十）加麦冬、枣仁、当归、白芍。若自利不止而烦躁轻，则陈氏木香散（百三八），重则异功散（五十）。
靥后发热，口渴烦躁，宜麦门冬汤（二百卅四）。痘后虚烦不眠，宜竹叶石膏汤（二百卅），应中病即止，不可多服。
凡昼日烦躁，夜则安静者，此阳气盛也，宜人参白虎汤加栀仁；昼日安静，夜则烦躁者，阳气陷入于阴也，宜四物汤加栀仁。
〔外治方〕　烦闷，大热不退，用生艾叶一两，黑豆一摄，白芥子三钱，醋煮，一滚为度，共擂烂作饼，敷心前，连换数次。

口渴  ***************************
初起潮热口渴，无妨。若渴甚则毒必甚，治宜解毒，不宜止渴，毒火清，渴自止。起胀时口渴，小便涩，无妨，津液上升于痘故也。灌浆时口渴，津液尽行于痘，故渴，渴亦要进辛热，以为作脓之计，若痘好，不必施治。痘后大渴引饮，必有馀毒馀火，当用清凉，解胃中毒火。

惊搐狂躁  ***************************
初热时，小便不长，梦中或发惊悸，急与定心散（九十），灯心汤为引，否则惊搐之症至矣。惊搐之症，有目睛上吊，口不能言者；有身若反弓，手足僵直者；有目翻白，双手惊拳者；有牙关紧闭者；有口吐白涎者；有舌频出，名蛇舌风者；有大叫如鸦声即死，名乌鸦风者；有嘴歪头摇，名黄蝎风者；有十指惊搐，名鹦爪风者，此皆毒从心经过，故有是症，必痘出而惊乃定。随搐随醒者吉，醒而有汗者吉，若面色青蓝，形神昏暗，醒后目闭无魂，不思饮食，潮热大作，是恶候也。昔人谓未痘先搐为顺症，岂其然乎？惊搐只可扶持，不可把捉，恐郁其气，则立毙矣。
聂：身热至二三日后，痘欲出不出，烦闷惊搐，狂言谵语，切不可惊惶失措，惟详审虚实寒热而治之。此等症皆由毒气在内，不得宣发，然症有不同，不可不辨。毒气壅盛于内，不能骤发于外，而惊搐狂躁者，痘影红紫，面赤唇紫，声音亮，口气粗，身热，手足热，脉洪数，宜清解散（七）以宣之，大便躁结者，用败毒和中散（三）下之。有内毒本盛，外为风寒所束，郁滞不得出，而惊搐狂躁者，形色多同前症，但声重鼻塞，或鼻流清涕，脉浮数，宜苏解散（八）以发之，此症多在寒凉之月，或不谨避风寒者乃有之。有血气虚弱，送毒不出，而惊搐狂躁者，痘影淡白在皮下，不见红活，唇淡面白或带青，脉迟缓，或谵语，宜温中益气汤（九）托之。分别既当，一剂之后，痘出而惊狂定矣。有发热二三日，全无痘点形影，忽然惊搐，状与急惊风一样者，此亦痘气壅盛，不能宣发所致，宜用清解散（七）宣之，痘出惊即定矣。若医者不知是痘，误作急惊，以寒凉投之，或以驱痰药峻下之，其儿必死，盖阻遏其毒，使不得出而内攻也。故未出痘之儿，若遇此等症，即当详审，恐是出痘，不可作急惊治。
张：惊搐必用镇惊丸（九十一），又要用六一散（九十二），必使小便清长，则热退而惊自定。惊搐，用桃树皮、葱子、灯芯三味捣烂，敷囟门、肚脐及手足心，一炷香久，则惊自醒，痘自出。又于手足合骨二处，灯火一灸，以扯散风痰。
见点时痘未出齐，亦常惊搐谵语，皆由毒气内壅，俟痘出齐，其症自定，仍用镇惊丸及定心散治之，古谓先痘后惊为凶者，以出齐后言也。
痘后惊搐，乃毒化未尽，火毒攻心也，此时血气已衰，正不胜邪，故曰；痘后发搐是凶机。搐而易退者，尚可治，若连绵不已则必死矣，宜清神散火汤（九十三）或粉红丸（九十四）。
补：痘后胃弱，饮食不化，亦能发搐，其人必面黄潮热，大便馊臭，秘泄不调，或吐利腹痛，大便秘者，宜四顺清凉饮（二百卅二），泄者宜六君子汤。
惊搐灯火　有用药而惊搐不止者，牙关咬紧，药不能进，急用大灯心蘸苏香油焠之，顷刻即醒。两手曲池各一穴，两手虎口各一穴，两脚三里各一穴，两脚鞋带各一穴，两脚虎口各一穴。男从左上焠下，女从右上焠下，俱先手后足，焠后抱儿睡一时，看痘苗出见，惊搐即止，百发百中。若烦躁顿闷，不省人事，则不可救矣。倘遇元气虚弱，又兼大吐大泻，泻出白色，有酸馊气，宜温中益气汤，倍加参、耆、术、苓，痘出惊搐自止，切不可用灯火，盖火能劫其有馀，不能治其不足。曲池在肘外曲横纹尽处；三里在膝外侧下三寸；鞋带在脚背曲处；虎口在大指次指相近之桠处。
（按：惊搐，单焠男左女右手虎口，一灸亦效）。

乱语  ***************************
初起时乱语，重毒气迷心故也，宜解毒清心降火，兼之消痰，用解毒汤（百十三），加花粉、朱砂，兼用定心散（九十）。后生失阳，方其发痘，欲出不出，狂言乱语，此毒郁心经，既不敢清凉以解毒，又不敢骤补以助火，急用剖鸡方，其痘自出，狂乱自止。方见腰痛。凡欲补而不敢补，其痘不能出者，俱用此方立效。见点之后，未出齐之时，常有惊搐谵语，皆热毒风壅所致，治法见惊搐狂躁。起胀时乱语，险毒郁于内故也，仍宜解毒汤兼定心散。灌浆时乱语，此是血亏神乱，宜归脾汤，以补血宁心为主，切不可认为实热，妄用清心降火。结痂时谵语，只用补血安神。痘后昏迷错语，此时毒气已散，元气未复，精神疲倦，故昏昏喜睡，即呼之不醒，亦自无妨。若连日不醒，口中喃喃，自言自语，形如醉人，每多妄说，此邪热乘心胞也，宜导赤解毒汤（百十四）或安神丸（百十五）。热毒太甚，狂言燥渴，宜辰砂益元散（五十四）。毒入心经，狂躁不知人事，宜猪尾膏（五十五），虚人禁用。

咳嗽  ***************************
初热咳嗽，无妨。咳嗽多出肺经，非肺受风寒，即肺留毒火也。火熏涎液，液化为痰，故有嗽。治嗽以清火消痰为主，初发用苏解散（八）加黄芩、花粉，痘出齐，嗽渐止者，吉，盖毒已尽出于皮毛之外也。治嗽消痰，六日以前，宜于清解方中加花粉，七日以后，宜于补托方中加款冬。至于半夏、南星，则惟收靥时痰重者，方敢用之。
起胀时咳嗽，此时咳嗽宜减，不宜加，加则毒留于肺，主险，宜于化毒汤中，加桔梗、陈皮、款冬、花粉兼治之。亦有先不嗽，至六七日，偶感风寒而嗽者，表散其邪，其嗽自止。
灌浆时咳嗽，从前有嗽，至此热出皮肤，嗽宜退矣，若犹不退，肺中尚有客热，宜于内托剂中，加款冬、陈皮、桔梗。倘嗽愈甚，痰涎壅盛，痘又无浆，则毒火攻肺，将变失声，危甚。
结痂时咳嗽，痘若有痂无妨，须用桔梗、陈皮、半夏、款冬、桑白皮、茯苓、炙草煎服，痘靥无痂则凶。
痘后咳嗽，此馀毒流入于肺，肺热生痰，故咳嗽也，宜清金降火。若久而不止，胸高气喘，则不治矣。
凡嗽，用宁肺散（百十六）。元气虚弱，风邪入肺而咳嗽者，必乍寒乍热，宜补中益气汤，加桔梗、陈皮、半夏、白附、杏仁。潮热不息，肝肺二经皆有风热而咳嗽者，宜柴胡、赤芍、炒芩、栀仁、胡黄连、全蝎、钩藤、川贝、花粉、桔梗、陈皮。梦遗咳嗽，失音昏沉，用生鸡蛋一个，开小孔，沥去黄白，元参二两取汁，入壳内，纸封固，再用熟黑豆捣烂，包蛋壳煨一炷香久，取出退火气，服元参汁。
〔附方〕　杏仁煎汤，白附子磨服。

声哑  ***************************
初热声哑不治，丹田肺气欲散也。然有啼叫失声者，无妨。又有感冒风寒失声者，必有嗽，音浊不清，宜甘桔汤加防风、荆芥，以疏其风寒，则音亮矣。起胀时失声，痘若起胀红活，则是内痘起胀，闭塞肺窍，俟内痘靥，其声自开，或用甘草、桔梗、元参、牛子、山豆根、黄芩煎水噙。若痘色灰白倒陷，声哑，则毒火内攻，肺气已绝，必不能救。
聂云：此症急用参麦清补汤（十八），兼用千金内托散（十六），或可救十之一。灌浆时失声，毒陷内攻，肺气将绝，然痘未甚陷，急用内託大补元气，气旺痘升，其声自复。结痂时失声，痘靥无痂者，必死。其痘若好，则或因气弱而声不亮，宜用人参、黄耆、白术、茯苓、诃子、五味、炙草；或因痰壅肺道而声不出，宜用陈皮、桔梗、半夏、款冬、白附、沙参、茯苓、炙草，豁动其痰，声自开矣。误服鹿血，以致失声，用雪梨汁磨象牙服。

喉痛  ***************************
初起喉痛难治，此毒郁之甚，其火上炎也，宜败毒和中散（三），又用理咽散（百十六），频频噙服，但初噙一二日，恐有火毒，宜吐之。聂：咽喉肿痛，首尾俱用利咽解毒汤（四十二），外用玉锁匙（四十三）吹之。
痘出稠密，毒火上炎，咽喉必痛，初见痘标之时，不必专治咽喉，惟有托痘一法，倍加桔梗以利之。
起胀时喉痛，或失声，内有痘也，虽痛无妨，仍用理咽散与噙，但不可服，此际脏腑空虚，不敢用凉，俟内痘靥，痛自止。有咽烂成坑者，由前失于解毒，毒火熏蒸所致，痘好可救，仍用理咽散与噙，复用吹喉丹（一百十八）吹之，若痘陷，则难救矣。
灌浆时喉痛险，外痘出齐，则内痘起胀，外痘灌浆，则内痘当靥，至此犹喉痛，乃毒留于肺，肺中毒火熏烂咽喉，最危候也，用牛子、桔梗、豆根、射干、黄芩、甘草煎水噙，或用利咽解毒汤，与提浆药相间服之，外用玉锁匙吹之。若痘下陷，则必死矣。凡挫喉呛水，俱如此论。
落痂时喉痛，凶，毒火未化，熏蒸胃口，元气又虚，难于清解，宜内服人参解毒汤（百十九），仍用理咽散与噙。
有一等虚火上炎喉痛者，见鼻血条。
〔附方〕　新鸭矢焙乾研细，吹之。苦参为末吹之。硼砂、冰片、水粉为末吹之。山慈菇磨水噙吞。绿豆粉、鸡子白调敷喉外，靛脚亦可。

呛水  ***************************
痘有咽喉呛水者，顺逆不同，须分辨之。灌浆时呛水者，喉中有痘也，外痘成浆，则内痘亦成浆，此与前论喉痛少异，壅于会厌门而呛也。盖是门乃饮食所进之处，既有所壅，则饮水必滥入气喉而发呛，若食物有渣，自能嚥下，不犯气道，故不呛也，待外痘靥，则内自痊，不必用药。此症虽呛水，其喉不甚痛。若痘未行浆，而喉先呛水，痛甚，此则毒气壅塞，宜用前治咽喉方治之。

喘急  ***************************
初热喘急，毒气内壅也，宜解毒。八九日喘急，无妨，内痘升胀，阻塞气道也。收靥时喘急，凶。痘若塌陷，气将绝也。
补：喘有虚有实。虚者，气息微而短；实者，气息大而长，皆肺病也。初热或痘初出，喷嚏，鼻流清涕。发喘者，此风寒客于肺也，宜参苏饮。伤食，穀气蒸而为热，上乘于肺发喘者，宜平胃散加山楂、神麴、麦芽。吐后发喘者，胃虚不能制火也，宜六君子汤。泄后发喘者，元气下陷，虚火上壅也，宜补中益气汤。泄泻日久，内虚腹胀作喘者，宜陈氏木香散（百三十八）。痘浆半足而倒靥喘胀者，宜保元汤（一百七十）加防风调独圣散，用穿山甲（炒）、朱、麝一分，痘密以致鼻塞，口中气促似喘者，此非喘也，不必施治。


卷三下·杂症  ——————————————————————————————————————————————————————————————————————————————————————————

腹痛  ***************************
朱：发热之际，或初见痘之时，吐泻交作，胸腹痛甚，吐则有馊酸之气，泻则有淡白之色，亦有馊酸气，此感寒而停食也，宜升消平胃散（四）加羌活五分，一服立愈（聂无羌活）。
聂：停食腹痛者，其痛必多急疾，啼叫必甚，多在脐以上痛，面必青白，唇淡手足冷，宜升消平胃散。毒气腹痛者，其痛稍缓，有痛有止，多在脐以下痛，或连腰而痛，面或红色唇紫，手足不冷，宜败毒和中散（三），大便燥结，加熟大黄微利之。
张：宜败毒散（九十五）。有平日腹痛者，至发痘之时，腹痛亦发，此不必治，痘出其痛自止。
见点三日内，腹痛发厥，痘出不快，用蝉蜕去翅足为末，每服一钱，痘出自定。见点时，腹痛烦躁，宜芍药防风汤（九十六）；若大便闭结，宜大黄化毒汤（九十七）。
灌浆时腹痛，最险，此时毒出皮肤，不宜痛矣，痘陷浆清者，毒入内攻也，若脓浆满足，则为风寒食积所致，宜升消平胃散。或一向未大便，因燥粪作痛者，用胆导法，便通则痛止。
结痂时腹胀而痛，浆不满，痂不厚，此内留馀毒，宜牛子、连翘、山楂、神麴、厚朴、陈皮、香附、木香、白芷、炙草、炒芩，有热加前胡；若浆浓痂厚，则为积滞胀痛，宜前方去连翘、黄芩，加苍术、砂仁、大腹皮。方靥之时，浆清痂薄，忽然腹胀而痛，烦闷不宁，此馀毒入里，最为危险，未几渐加喘急，手足厥冷，则不治矣，速用雄黄解毒丸（九十九）。痘当靥时，忽然腹痛，其痛著在中脘，此热毒凝滞于血作痛也，宜消毒散血汤（二十八），此症极少。
痘后口噤僵直，冷汗如雨，绕脐而痛，痛定汗止，此风寒入胃，宜升消平胃散加钩藤、木香，一服立平。痘后吐泻交作腹痛，宜正气散（九十八）。大便闭结腹痛，用白芍二钱，厚朴钱半，陈皮七分，甘草三分，大黄一钱。痘后腹中饱胀，不思饮食，时时作痛，此必误服食物，或过服热药，致馀热滞积作痛，其腹必有微热，宜消导解毒，用苍术、厚朴、陈皮、半夏、木香、香附、砂仁、牛子、连翘、山楂、神麴、川芎、前胡、炙草。
腹痛时腹中滚起数团，痛定团亦平，此虫痛也，宜平胃散加使君子肉、苦楝皮、胡黄连，服后泻出蛔虫，永不痛矣。
〔附方〕　腹痛用门斗灰、灯芯汤泡服。将娘鞋烘热，熨痛处。酒麴、姜汁、麻油合饼贴脐。

腹胀  ***************************
初起腹胀，险，中后难救，俱是热郁脾胃，不能发泄而然也，治宜升发解毒兼消导之。腹胀，大便闭，用枳壳汤（百三二）。腹胀，小便赤涩，用四圣散（百三三）加泽泻、猪苓、车前，此皆痘色红紫，实热闭结者，方可用。若二便清利，手足冷，痘色淡白，脉微缓，此脏寒不能发毒而胀也，宜理中汤（百三四）或异功散（五十）。痘若陷伏不起，喘急神昏，则毒入内攻，治之无益矣。起胀时腹胀痰鸣，毒内攻也，必死。
〔附方〕　炒盐布包熨脐。艾叶、柑子叶、姜葱抖烂，加麻油炒热，布包熨脐。生姜切开，入雄黄末，纸包煨，贴脐。

心胸痛  ***************************
初发心胸突起作痛，此毒填胸膈，凝而不出，多凶，急宜解毒汤（百十三），多用桔梗、陈皮，加郁金，痘出，痛定可救。误服热物，或伤风寒与素有结痰者，无妨，痘出痛自止。痘后心胸痛，此热蓄心胸，故在脐以上痛，用郁金、陈皮、半夏、桔梗、黄连、栀仁、玉竹、木香、香附、厚朴、白芷、连翘心。
胸痛腰痛，豆豉一碗，胡椒一钱，共捣烂，生姜汁调匀，炒热，敷胸腰二处。

腰痛（最危）  ***************************
痘毒发自命门，初起腰痛，命门伤也，大凶。若连背脊尾痛，尤凶。急与扶肾，用人参、生耆、当归、元枝、牛蒡、连翘、续断、故纸、杜仲、枸杞、知母、炙草，煎服。外用生雄鸡，背上破开，取出肠肚，烧酒一杯，喷鸡腹内（一法留肠，肚入麻油雄黄末；一法先用麻油灯火于痛处二灸，然后敷鸡），乘热敷腰，紧缚一炷香久，其鸡即臭不可闻，须用二三只，痘出痛止，可救。出齐，腰犹痛，更凶，须用人参、猪尾血加冰片少许，与服。人参补气；尾血从髓而来，是入肾者也；冰片直射脏腑，其方最妙，服此痛止可救。其后总以内托补肾为主，若诸方不效，则必死矣。至十三四日腰痛者，则是血虚，补血养肾，可保无虞。
补：发热腰痛，恶候也，宜先服人参败毒散，次服五苓散加独活，然后调理气血，或有可救。
〔附方〕　艾绒麻油炒热敷痛处。热麻油揉痛处。

尻骨痛  ***************************
用芙蓉根、马鞭草，捣烂炒温敷痛处。

寒战咬牙  ***************************
小儿素受风寒，当发热之际，毒出而风寒亦出，固有恶风恶寒者，所谓伤风则恶风，伤寒则恶寒也。表散其邪，自愈。若寒甚作战慄，则寒出于肺。六日以前，多属肺热，热极生寒也，肺热之症，必唇红脉数，痘紫舌苔，治宜清毒凉肺，不可误投辛热。七日以后，多属肺寒，肺寒之症，必唇淡脉缓痘白，治宜辛补以回阳。咬牙之症，亦如此辨，但咬牙属胃，独见症者，用药宜从其经。此二症初热时难治，八九日后可治，盖至此，毒出脏寒，用补可救也。
（按：发热初出时，寒战者，此毒邪欲出不出，邪正相争，似寒而实热也，宜柴葛桂枝汤（二百卅六），加黄耆。痘正出时，外为寒邪所袭而寒战者，法同上，去人参加荆芥）。
起胀时及灌浆时，寒战咬牙，内脏空虚，俱急用桂附理中汤。
聂：痘出八九日，浆满而寒战咬牙，此真气外发，内脏虚寒也，宜建中汤（二十五），一服立止，甚者不过二服，收靥时寒战咬牙，治同上。
（按：此二症均宜大补气血，但寒战者，补气为君，补血为臣；咬牙者，补血为君，补气为臣）。
聂：或谓寒战咬牙之症，有热有寒。如痘色红紫，齐涌焮发，身热烦躁作渴，大便闭，小便赤涩，脉洪数者，热也。盖胃热则咬牙，肺热则寒战也。如痘色淡白，皮薄顶陷，身凉恶寒，大小便利，脉沉迟者，寒也，盖胃寒则咬牙（按：肝肾虚寒亦有咬牙之症），肺寒则寒战也，此说当矣。然此症属寒者十九，属热者十一，见于七八日前，间有属热者，见于七八日后，属热者寡矣。
补：痘已出齐，而寒战咬牙者，只用攻浆之药，浆足其症自退。若浆已充足，手足微有动意，非寒战也，乃浆满作痛，吉兆也。

坐立战摇  ***************************
痘后坐立战摇，气血两虚也，宜八珍汤。

发痒  ***************************
痘毒有气无形，必借气以送之，血以载之。顶尖而圆者，其气上升也；有红晕者，其血下附也。分清气血之时，痘多作痒，及气血各定其位，则气上升以化毒，血下附以养浆，其痒自定。痘虽忌痒，惟初出时痒不忌。
（按：初出痒甚者，乃皮肤闭密，邪火欲出而不能也，宜升麻葛根汤去白芍，加赤芍、防风、桂枝、淡豆豉）。
灌浆时作痒，乃毒气欲化不化，扰攘于皮肤也，最为凶候，其由来有数端。气虚不能化毒而痒者，其痘必白色，顶陷，皮薄浆清或晕脚淡红，精神困倦，二便顺利，宜参耆实表汤（卅二）或千金内托散（十六）或参归鹿茸汤（十五），俱倍加参、耆，或异功散（五十）助其长浆，其痒自止。血热作痒者，其痘红紫，口渴，宜清毒活血汤（十四）倍加参、耆。泄泻后，正气内虚，邪气外实，作痒者，宜调元托里汤（百五六）。邪秽触犯作痒者，宜平和汤（十二），外用檀香、红枣，烧烟燻之。
痘后发痒，抓破成疮者，此血热也，用黄柏、生紫草、甘草、生牛子、银花、生地、红花，共煎油搽之。
补：因风寒所感发痒者，用避秽香、大黄、苍术，加小枣、茶叶，烧烟燻之。无因而发痒者，当视疮形治之，疮干而痒，宜养血润燥，四物汤加防风、黄耆、荆芥、桂枝、牛子、升麻、甘草。疮湿而痒，宜补气除湿，四君子汤加防风、荆芥、黄耆、桂枝、牛子。将靥作痒者，正气复也，不必服药。痂落后，瘢肉凸起作痒者，宜荆防败毒散。痂落后，其瘢红多白少微痒，宜保元汤（百七十）加白芷、防风，一二剂即止，勿服。
〔附方〕　痘痒用蝉蜕二十个，去翅足，水煎服立止。荆芥穗末，纸捲成条，灯上燃之，按灭，隔一二层纸于痘上焠之。荆芥叶、千年霜烧烟燻之。生姜捣烂，烧酒炒，布包熨之。

遍身痛  ***************************
初热遍身作痛，此必平日伤风、伤寒，至痘发之时一齐攻作，所以痛也，祛风发汗，痛自止矣。灌浆时筋骨疼痛，无妨。痛而红肿者，是馀毒也；痛而不肿者，是风疾也。且馀毒发于收结之日，决不发于灌浆之时，此时作痛而不红肿，必为风寒所袭，秋冬时多有此症。用姜、葱、灰面，烧酒炒热熨之，内用生耆、当归、川芎、白芍、防风、钩藤、石南藤、白芷、骨碎补、续断、薄桂、五加皮、殭蚕、蝉蜕，弱加人参，酒煎服，服后运擦痛处，令药性行。
遍身疼痛，用黑豆一升，煮熟擂烂敷腰上。

痘痛  ***************************
痘痛者，脓浆尽升，此吉兆也。痛甚者，白芍磨酒，服少许立止，然亦不必施治。

手足痛  ***************************
初热手足痛，凶。乃毒气留滞筋骨，不得宣于肌肉，气血又不能活，宜桂枝芍药汤（百二一），失此不治，日后虽生，必致风挛，亦有素受风寒作痛者，以姜、葱、灰面共捣烂，酒炒热，敷擦痛处，或加苍术。
八九日浆行痘痛，是其常也。若筋骨痛者，则是风疾，姑置之，俟痘愈，然后以驱风兼行气血于四肢之药治之，痂后亦然。痛只一二处，肉中如有核者，此疗结于内也，用艾火，或灯火灸之，其痛立除。
〔附方〕黄豆腐切片敷痛处。桑白皮捣烂敷痛处。足底痛用铜锣一面，将两脚踏其上，一时痛止。
手心痛，初热手心痛，用一芍散。

手足摇  ***************************
手足属脾胃，初热手足摇，乃风生脾胃，惊风死症。
补：起胀时手足自摇，肌肉自动，此气血虚也，宜十全大补汤。

手足牵引  ***************************
灌浆时，手足牵引，无妨。痘若起灌，或为血亏，或为肝风，宜祛风滋血汤（百二二）。结痂时手足牵引，或十指搐缩，或耸肩摇足，点额摇头，皆是肝经有风，宜用黄耆、当归、白芍为君，茯苓、钩藤、白殭蚕（糯米炒）、天麻、炙草；点额摇头，加川芎、蝉蜕、全蝎（去首尾）、朱砂。

手足拘挛  ***************************
结痂时手足曲而不伸，或伸而难曲，艰于转动，此是气血两虚也，用人参、黄耆、当归、川芎、白芍、生地、白术、茯苓、丹皮、续断、骨碎补、虎骨、钩藤、炙草、官桂，酒煎服。骨内痛而不肿者，是风疾也，前方加防风、五加皮、南藤。

瘛瘲  ***************************
痘后忽发瘛瘲，遍身青紫，乃血气既虚，肌肤未固，倏感风邪故也。用蝉蜕末一钱，生姜、薄荷汁调服，令汗出，愈。

手足冷  ***************************
初起阳气攻毒，未达四肢，冷亦其常，痘出将齐，手足乃温，但冰冷过肘膝，则不治矣。盖阳气几绝也，急用参、耆、桂、附、归、芍、鹿茸大补气血，或有可救。儿体素弱，或吐泄后，元气愈亏，不能胜毒，痘隐不出，汗出如珠，四肢厥冷，似睡非睡，眼露白，症同慢惊，此危候也，急用附子、乾姜各四钱，陈豆豉三钱，丁香一钱，小雄鸡一只，共捣烂，烧酒略炒，敷脐上及二足涌泉穴，连换二三次，痘出诸症自退。泄泻，加灶心土。
结痂时手足冰冷，阳气将绝，不能行于四肢也。
痘后手足冷，六脉沉细，元气虚也，宜调元生脉汤（百二十），甚加附子。
（按：足冷，有火郁于上而然者，清上则火降，足自温矣，宜参苏饮去木香，加厚朴、栀仁。又按：厥冷一症，有阴阳之辨焉。阴厥唇淡面青，气冷身凉，痘色灰白塌陷；阳厥烦渴喘促，痘色焦紫，所谓热深厥亦深也。）

大便血  ***************************
初热大便血，此热注大肠也，用川连（炒）、牛子（炒）、黄芩（炒）、厚朴、香附、枳壳、红花、生地、地榆、木香、百草霜煎服，或用香连丸，亦可，此方首尾俱可用。一方用黄连、牛子、慈菇、人中黄，一服立平。
起胀时大小便血，此毒攻脏腑也，不治。急用地榆、大黄、红花根共为末，烧酒调敷尻骨，三炷香久，连换三次，血止或可救。
灌浆时便血，无妨，肠胃有痘，痘溃，故下脓血，勿作痢治，宜五苓散加牛子、血馀。
结痂时泻下脓血，此内有蓄热，或内痘溃也，下尽自愈，不必止涩。
痘后大便血，此热滞大肠也，急用凉血地黄汤（百二三）加秦艽、槐花、地榆。痘后泻脓血，亦毒从泄解，不必止涩，或便不顺利，作后重，用黄连解毒汤（一百四）或和中汤（百五）。素有积热，肠鸣腹痛，里急后重，宜先与调胃承气汤（百六）以泄其毒，次用芩连汤（百七）或香连丸（百八）。久而不止，用韭菜、白豆豉、栀仁。
肝经出痘，大便下血，眼红气粗，丹痧满面，紫黑不起，用白颈蚯蚓七条（焙乾），瓜蒌仁二十粒（去油），杏仁十五粒（去皮），尖藤茶煎汁，调饼贴脐，一炷香久，连换数次，诸症自退。胃经出痘泻血，用鸡子白调绿豆粉，敷脐下。

小便血  ***************************
初热小便血，毒坏命门，故膀胱溺血，凡见此症，痘必焦枯，腹必作胀，八九日间必死（痘初报苗以及出齐之后，如遇吐血及大小便血俱属可虑）。
起胀时小便血，毒攻脏腑，不治。
痘后，小便血，此热渗膀胱也，小便必短涩而痛，用牛子、银花、木通、车前、瞿麦、滑石、赤苓、猪苓、泽泻。又方，用苦楝皮入猪尿胞内，煮熟服，立效，然必先服前方数剂，后乃以此收功。一法，用凉血地黄汤（百二三）加木通、滑石、车前。

吐血  ***************************
初热吐血，血鲜，但一二口，无妨，若不止，宜犀角地黄汤（八十六）。起胀时吐血，亦宜清毒凉血，引火下行。若吐不止，多凶，黑血则必不救，但一二口者可救。痘后吐血，热蕴于胃也，急用凉血地黄汤（百二三）加知母、石膏、童便、香附，血止则生，不止则死。
（按：痘未尽出，过用寒凉，伤其脾气，致血妄行，吐衄昏倒，痘色淡白陷伏，宜理中汤。）

衄血  ***************************
初热鼻出血，此邪循肺窍，将达皮毛也，随出随止者，不必治。不止者，用犀角地黄汤（八十六），外用发灰散吹之（三十八）。一方用丝线紧扎小指甲边，扎尽其指，其衄立止，男左女右。
聂：痘有衄血，此毒气外泄，非恶候也，但用发灰散或清肺汤（三十九），切不可峻用寒凉，如犀角、生地、山栀、生三黄之类，冰伏其血，必为大害。世人不明此理，一遇衄血、咽喉口舌等症，即认为实热，投以寒凉，因而死者比比也。
有一种痘出稠密，毒火既盛，血气又弱，以致虚火炎蒸，或烦渴，或咽痛，或鼻时出血，难任温补，必不能成浆结痂。年长嗜欲久开之人，多有此症，最为难治。时医见其多热，率用清凉，如犀角、地黄之类，鲜有不死，宜参麦清补汤（十八），频频服之。少年虚火上炎，血不归经，吐血衄血，急取白果擂水服，后用柏树上寄生一两，山栀根皮二两，共捣烂敷脐，连换三次，吐衄自止，若未止，用犀角地黄汤。
痘后衄血，热流于肺也，急用凉血地黄汤（百二三）加黄芩、茅花。一人口鼻出血数碗，以韭菜汁半碗，服之愈。
补：靥后馀毒乘脾，脾伤不能统血而衄，宜参术散（二十一）加白芍、黄连（酒炒微黑）。

眼出血  ***************************
初热眼出血，此毒气横肆上攻，暴烈于精华也，后必不救。

耳出血  ***************************
初热耳出血，耳为肾之窍，毒气横烈，肾气已败，故血逆上攻，出于其窍，必不能救。

耳脓血  ***************************
痘后耳内肿痛，流出脓血，俗名「蚕耳」，须先用棉花搅净，后用黑砂糖，水调少许，滴清耳内，立愈，戒勿抓挖。

痘疮血  ***************************
血有从痘疮出者，肉分空虚，元气走泄也，必死。

诸窍出脓  ***************************
诸窍出脓无妨，行浆之际，有眼耳鼻出脓，口吐臭脓者，皆由其内有痘，不能结痂，溃而出脓，不必施治，内痘成脓，则毒化矣。

中风  ***************************
发热之时，腠理开张或中风邪，忽然直视，张口吐舌，不能言，宜参苏饮（百三十）或消风散（百三一），或一时无药则以姜汁灌下，且用推拿法。又用桃树皮、姜、葱、豆豉、川乌共捣，烧酒炒温，敷脐及囟门二处，汗出自愈。
痘正出时，忽然直视，牙关紧闭，此调护不谨，为风寒所袭也，且勿轻用驱风峻药，宜姜附汤（十三），浓煎灌下一二杯，出微汗即愈。
起胀灌浆痘后，有中风之症，俱用人参、黄耆、乾姜、附子、桂枝、麻黄、殭蚕（炒）、防风、炙草；牙关紧闭，用灯火于两牙交穴，各一灸，其口自开。灌脓时其痘皆好，忽然噤口直视，痘皆变为瓦霜色，是中风也，不必惊慌，急用生姜汁灌下，仍用乾姜、附子、官桂，喉中有痰，加半夏温服，令出微汗即愈。

中痰  ***************************
发热之时，毒火熏蒸，痰涎壅盛，滞于咽喉，不能言语，状若中风，但喉内痰鸣，是中痰也，最为危急。须以生姜汁灌下，若不能进药，用鸭翅毛透入喉中，搅出痰涎，令其自吐，然后用陈皮、桔梗、半夏、南星、花粉、天麻、竹黄、朱砂，浓煎服，或加礞石，或用镇惊丸（九十一），姜汁引，此急则治其标也。若痘欲出不出，急剖生雄鸡，烧酒喷，敷脐，连用二三只，将痘托出或可救。凡痘欲出不出，此方最妙。

多痰  ***************************
灌脓前后，数日有痰，用白附子，热水磨服，切不可用二陈汤，恐燥阳明，孤阳无阴，不能生化，至收靥时，用之无妨。痘出稠密，浆不甚满，至回水结痂时，饮食减，痰液多，宜养胃开痰汤（二十四）。

流涎  ***************************
灌浆时，口角流涎不止，乃胃弱也，急用参砂和胃散（五），否则胃弱不能行浆，恐变咬牙之症，则难治矣。时值疟疾，复出痘疮，口吐白涎，咳嗽失声，用生姜切片，包大附子煨，再取姜汁，和当归、生地、白芍，共捣烂敷脐中，一炷香久。

汗  ***************************
初热时，身有微汗，其毒乃出，有汗则不宜发散，然有自汗，有盗汗，痘未出之先，纵有自汗盗汗，皆不可骤止，以闭其毒。痘既出后，或盗汗自汗之甚，恐表虚后难成浆，急宜敛汗固表，用人参、炙耆、当归、白芍、桂枝、麦麸（炒）。身冷恶寒，用人参、炙耆、当归、川芎、白芍、肉桂、附子、炮姜、炙草，起水后加白术、淮山，服此仍大汗如珠，寒战不已，昏沉烦渴，此亡阳症也，不治。
痘前腠理开通，毒乃不闭，故宜有汗，痘后腠理紧闭，风邪方不能入，故不宜过汗。若有自汗盗汗之症，乃表虚也，宜用人参、炙耆、炙草、当归、黄连（炒）、桂枝煎服。又方，用当归、炙耆、炙草、生地、麦冬、黄连（炒）、麦麸，入猪心内煎服，痘后身凉，冷汗不止，形气虽实而精神稍疲，此阴阳交战，宜归耆汤（二十三）。有过服热药，汗出不止者，必浆浓痂厚。
痘出肾经，腰腹绞痛，吐泻交作，手足冰冷，大汗如注，此阴盛阳衰最险，急用乳香、没药、人参各一钱，作丸纳脐中，再用艾绒炒热，敷丸上。

不食  ***************************
初热时热郁于内，必作饱，不思饮食，此时不可骤用暖胃药，以滞其毒。若无泄泻，痘色红活，虽出齐后，不食亦无妨，俟水足浆行，毒气尽出，肠胃无热，自然思食，不必施治。惟吐泻后，痘色淡白不振，乃胃弱不食也，用人参、白术、茯苓、砂仁、丁香、陈皮、山楂、神麴、炙草，煨姜引。
灌浆时不食，凶。八九日前，毒未出尽，不食无妨。至此毒宜尽出，内脏空虚，当大进饮食矣，而犹作饱胀者，必毒留内滞，脾胃已败，急用人参、黄耆、山楂、白术、丁香、肉桂、煨姜等药，大暖脾胃。痘起有脓，饮食稍进，可治，不然血气无所资矣，痘虽起胀，亦必陷靥而死（结痂时同）。
痘后不食，亦凶。有脾胃虚寒，不欲食者，必唇舌俱白，身凉，精神困倦，懒言，用人参、黄耆、当归、川芎、白术、茯苓、丁香、肉桂、砂仁、乾姜、山楂、麦芽。有馀热留滞脾胃，不欲食者，必舌心有苔，腹胀微热，以消导解毒为主，兼与补脾。有一向能食，忽然闻食则呕，必伤食也，失治，必成疳劳，用平胃散加三稜、莪术、枳实、良姜，问其所伤何物，即以原物为引。

能食  ***************************
痘虽焦黑而饮食如常，此毒火内炽，易于克化也，必死。然总看痘色吉凶，食与不食，不足定其生死。

饮食倍进  ***************************
痘后饮食倍进，面赤，喘急，二便秘涩，内热也，不急治必变生他症，宜四顺散（二百卅二）。

嗳气  ***************************
初热时，嗳气，此热郁于胃，欲出不出，故嗳也，用香附、陈皮、桔梗、茯苓、木香、山楂，生姜引，不止加猪苓、泽泻、木通，导热下行。结痂时咳逆，俗呼呃络，此胃气上越也，取真黄土置鼻边闻之，立止。

昏睡  ***************************
结痂时至痘后昏睡，气血尽送于外，元气未复，故昏昏而睡，呼之不醒，醒亦复睡，不必惊疑，元气复自安宁矣。若连日不醒，口中哺哺，自言自语，形如醉人，每多妄语，此邪热乘心胞也，宜导赤解毒汤（百十四）或安神丸（百十五）。

肿胀  ***************************
痘出齐后，面目肿胀，而痘不起，此气血虚弱，不能摄毒，故其毒散漫，妄行肉分也，最为危候，宜参归大补汤（三十三），此症与十三逆症形如瓜瓠者相似，但不若瓜瓠之甚耳。灌浆时，头面身体肿胀，无妨，毒攻皮肤，宜其肿也，但要痘起，惟肉肿而痘不肿者危。痘后浮肿，见后。

阴囊肿胀  ***************************
阴囊肿胀，乃肾毒外泄于膀胱也，吉，至痘收齐自退，若犹不退，宜苍术、茯苓、猪苓、泽泻、木通、车前、滑石、牛子、银花、瞿麦，以退膀胱之热。
补：有厥阴肝经之热下注而发肿者，宜小柴胡汤加青皮、木通、山楂。
（按：囊肿，治法有三：一疏肝，一清肺，一泄膀胱。）
〔附方〕　石燕醋磨浓汁搽之。椒盐、葱白、地肤子，煎汤熏洗。桑白皮捣烂，麻油炒热，包定。

目闭  ***************************
初起目闭，不治，精神已衰，不能送毒，急用内托之剂，痘出可救。痘将出时忽为风寒所束，目闭，宜升提达表之药，以祛寒发痘，或用推拿法，疏通寒邪，再用生鸡剖开，烧酒喷之敷脐上，痘出目自开。八九日起胀，目闭乃眼胞肿胀，不能开也，元气内固，名曰封仓，最吉，骤开则凶。十三四日，痘毒已退，目宜开矣，而仍闭者，毒未尽化也，亦凶。

眼露白  ***************************
眼露白，凶。目为五脏精华所萃，睛若上吊，不能运动，此元神将散，又焉能送毒乎？加以失智无魂，无论前后，皆不治，必欲治之，总以内托扶元为主。惟痘前发搐，眼露白，搐后人醒即定者，则以风论，痘出其症自平。

鼻渊  ***************************
痘后鼻中时时流涕，臭不可闻，此热毒乘肺也，用丝瓜近蒂五寸，黄芩、栀仁、牛子、甘草煎服，外用丝瓜藤烧灰吹鼻，又以丝瓜灰调酒服，数日自愈。

痘疮入目  ***************************
痘出时，眼红不敢开，眼中有痘也，任白珠黑珠，俱无妨，只用清肝丸（百五一），磨水蒸出药性，再用胭脂水研烂，入药水，频频点之。又以药渣敷眼胞数日，毒散痘收，自不伤目。单用胭脂水点入亦可。
〔附方〕　眼内有痘，用青鱼胆或鲫鱼胆、鲤鱼胆、狗血，皆可点之。鲜鱼血点之，外用灯火灸手掌心。

防痘入目  ***************************
痘发之时，恐痘入目，以油胭脂涂其眼眶，或以牛子为末，蜜调敷其四旁，或白芥子为末，水调敷其足心，引热下行，皆良方也。一法，牛蒡子为末，涂儿囟门。

痘毒攻目  ***************************
痘毒入目，有赤肿作痛不能开者，有翳膜遮蔽，不能视者，此非有形之痘疮，乃无形之痘毒也。痘疮发于口舌咽喉者有之，外靥则内亦消。至于痘毒入目，必在收靥之时，或还元之后。以此为辨，当从容调治，不可纯用寒凉，致生大患，又不可用寒凉之药点洗，宜清毒拨翳汤（四十五）。气血两虚，毒火内盛，浆不能成，或不能满，至收靥时，上攻两目，始焉身热头更热，头疼两太阳更疼，细看眼胞必肿，紧闭不开，热泪长出，皆脓黏滞，急用清毒保目汤（七十四），连服二三剂，失此不治。毒火愈炎，攻脾则两眼胞红肿，攻心则大小眦红肿大痛，攻肺则白珠红丝障蔽，日夜啼叫，痛苦异常，目不由是坏乎？从前误服补剂，至收靥时，毒火上攻两目，急用清毒保目汤，红肿太甚，翳膜遮于肝肺之间，急用清毒拨翳汤，连服一二剂，自然翳退。痘翳，用蝉蜕猪肝散（七十五），每日清晨服之，两月之内，可消一半。若性情和平，百日可愈，切忌煎炒辛热等物。未出痘之先，一两月内，两目羞光，及出痘收结后，两目紧闭，急用乳酥油，搽两眼缝，润其枯，滞自开。看其两目有红丝累，用清毒保目汤一剂，不愈再用一剂，以解上攻之毒火。如有翳膜遮蔽，即与清毒拨翳汤，缓缓磨，一两月之久其翳自退，无红丝累，不必用药。
张：红肿不能开者，宜洗肝散（二百四）。有翳膜者，宜拨云散（二百五）。眼合羞明，宜羌菊散（二百六）或凉肝明目散（二百十）或望月散（二百十一）。羞明障翳，宜胆草散（二百七）。痘毒生翳，宜兔粪散（二百八）或兔粪丸（二百九）。见风太早，泪下汪洋，四弦红赤生痒，年年复发，宜祛风明目散（二百十二）。

唇口舌面  ***************************
唇与舌，五脏皆通，热毒轻者，唇口如常，口亦不臭。热毒盛者，至二三日间，唇必紫黑，或硬或裂，口气臭，急宜解毒为主。唇硬裂者，尤凶，宜清脾胃之火，解毒汤内须加石膏，又以石膏、甘草、牛子、连翘煎水，时搽唇上。口臭者治同。满口俱白，生口疮者，用清胃散（百二四）敷之，痘后同。
聂：痘有口舌生疮者，或是热毒，或是虚火，当以痘色辨之，切不可概认为实热，纯用寒凉，如痘色红紫涌盛者，热毒也，宜清上饮（四十）。痘色淡白者，虚火也，宜参麦清补汤（十八），外用赴筵散（四一）搽之。或口舌有痘肿碍，痘靥自愈，不必治之，治亦不效。
朱：痘出稠密，口舌必多破烂，但不宜作臭秽气，在长浆之际，极力攻浆，不必忧口舌之破烂。倘毒火内盛，牙床口舌糜烂臭秽，急于清毒活血汤（十四）中去人参，加熟石膏、花粉一二剂，臭秽自除。在回水之候，急用大连翘饮（二十九）去木通、车前、滑石，加黄连（酒炒）、熟石膏、薄荷、麦冬、花粉、桔梗，连进一二剂。服此臭秽不除，愈见破烂，变成牙疳，再加胡黄连、芦荟煨为末，入前方内调服。舌有白苔，其毒已重，黄苔更重，急宜解毒，变黑则难救矣。舌卷囊缩，乃火郁心经，症亦难治。然有啼叫火动，致舌卷不能食乳者，其舌下之筋必弦紧，须用指头从筋上重按之，使舌筋不弦，自不卷矣，小儿不能言，医者不可不审也。舌有黑点，舌上生疔也，必主遍身痘皆焦黑而死，急以银针剔破，去其恶血，不复生者，可救。舌心黑，口臭，二便秘，痘色红紫，用青黛、防风、全蝎、石膏、酒大黄共为末，作饼敷脐上。
结痂时面红唇裂，宜扶元解毒汤（一百十），外用紫草、生地、红花、甘草、黄芩、黄柏、牛子，俱生用，煎油搽之，此方痂后面唇生痒，与痘后疮俱可用。面疮，用细茶擂鸡膏，布裹印之。
痘后唇口生疮，上唇有疮，虫食其脏，其名曰狐；下唇有疮，虫食其肛，其名曰惑。皆由里热生虫，其人昏昏好睡，不思饮食，其声嘎哑，此最恶之候，必鼻崩齿落，失声而死，宜除慝丸（百九）。又口舌生疮，赤者名赤口疮，心脾热也；白者名白口疮，心肺热也。赤用阴阳散（百二六），白用朱矾散（百二七），通用洗心散（百二八）与服。又通名「鹅口疮」，以鹅涎洗净，或鹅粪煎水洗亦可，必洗净乃可敷药，亦有洗之即愈者，不愈，用绿袍散（百二九）敷之。

唇不盖齿  ***************************
痘后唇不盖齿，此气血两虚，毒留脾胃也，失治将变走马牙疳，急用人参、当归、赤芍、元枝、牛子、连翘、石膏、石斛、甘草、元参。

齿痒出血  ***************************
结痂时齿痒，或出血，此馀毒留于胃，将成走马牙疳也，急用连翘、牛子、慈菇、石膏、生地、银花、红花、甘草，煎水噙，内服人参、石膏、牛子、慈菇、甘草、黄芩，不过数剂，痒与血俱止。

走马牙疳  ***************************
牙龈生痒，时时出血，继而龈黑腐烂，其齿渐落，或每日落一齿，或一日落数齿，满口齿落尽乃死，治法同上，或用石膏、牛子、连翘、黄芩、生地、紫草、蛇床、枯矾、甘草，煎水与噙。牙龈腐烂，宜蝉蜕散（百九五）或救苦散（六三十）敷之。又方用蚕虫、丹皮、甘草心、连翘心、生地、银花、桑白皮、沙参、茯苓、黄柏（炒）等分，煎服。虚弱者，加人参。

泻痢  ***************************
此热毒下注大肠，或值时疫所染，五六日上，痘与痢俱，宜清毒活血，用四物汤加芩、连、木香、红花、木通，则二症兼治矣，此时既解毒，至痘起胀用补，亦无妨于痢也。
痘后欲便难便，里急后重，或赤或白，腹痛，是阃痢也，皆热毒郁于肠胃。赤属血，自小肠来，白属气，自大肠来。赤者活血为主，四物汤加炒芩、炒连、木通、甘草、桃仁、红花。久不愈者，去桃仁，加阿胶珠、姜炭。白者扶元气为主，四君子汤加炒芩、炒连、木香、滑石、陈皮。里急后重，加枳壳、生白芍。腹痛，多用木香。肛门突出，加升麻。久不愈，加黄耆、乾姜、砂仁。赤白并下，八珍汤加芩、连。小便赤涩烦渴，加生地、木通、车前、麦冬。疹后痢，由热毒甚，当用寒凉，痘后痢必以固元气为主，胃强能食者可治。
通用清热导滞汤（七七），赤痢，或赤白相兼，加红花、桃仁、地榆。白痢陈皮多用，芩、连俱不用。久痢脾虚，用补气养胃和中汤（七十八），腹痛加酒芍，或用人参、白术、茯苓、官桂、川芎、当归、赤芍、升麻。
补：痘中治痢，须用保元汤（百七十），加升麻为主，随其赤白加减治之，在痘中不致陷伏，痘后不伤元气。

便下脓血（参看泄痢大便血二条）  ***************************
痘后便下脓血，古名倒靥，毒从便解，不可骤止。若后重不顺，利，宜黄连解毒汤（百九六）或和中汤（二百）。素有积热，肠鸣腹痛，里急后重，宜先用调胃承气汤（百六），次用芩连汤（百七）或香连丸（百八）。

似痢非痢  ***************************
痘后便下脓血，不作里急后重，以清水试其脓血，搅动，浮有痘痂样，此因肠胃有痘，收结滑下，无妨，用大连翘饮（二十九）清解之，此症腹不痛为异，然间有腹痛者。痘后肠胃发痈，先必作腹痛，痈熟内溃，脓血注下，不过二三日，腹痛自止，亦用大连翘饮清解之，一剂即止，勿多服。切不可用大黄下行之药，痘毒既溃，固元气要紧。

痘后浮肿  ***************************
痘后脓血去尽，脾土已亏，气血俱衰，或感风湿，或伤饮食，或留馀毒，皆能发为浮肿。感冒风寒者，多自面目先肿，身热口渴，宜用升麻、柴胡、茯苓、木通、车前、防风、腹皮、甘草，姜葱引。微汗，肿自退。感湿气发肿者，多自足下先肿，其色光亮，手按之有窝，其起缓，且其人或好饮，小便赤涩，以水洗之愈肿，治当健脾利水，用苍术、川朴、木通、车前、滑石、瞿麦、泽泄、猪苓、茯苓皮、腹皮，煎服，外用苍术、檀香，烧烟燻之，以被蒙盖，令出湿水。食积兼馀毒者，多自腹先肿，腹中必隐隐作痛，不思饮食，且腹有微热，大便黄臭，小便赤涩，治当消导解毒，用苍术、厚朴、陈皮、腹皮、香附、川芎、山楂、神麴、牛子、连翘、木通、车前、茯苓、法夏、甘草。脾气不行发肿者，其皮如鼓，按之难下，治当理气，用人参、白术、官桂、麦冬、大腹皮、陈皮、姜皮、茯苓皮、木香、泽泻、车前、木通，名人参五皮散。血不行而肿者，皮肤之内，隐隐若有血路，治当活血为主，用四物汤加人参、陈皮、香附、木通、茯苓。面目四肢肿者，属肺，因表虚为风寒所侵，当发汗，用羌活、防风、桂枝、防己，苍术、木通、五加皮、桑皮、大腹皮、茯苓皮、姜皮、猪苓、甘草，名加味五皮散。腹胀如鼓，眼胞微肿，属脾，因脾土素弱，不能制水，或伤食滞积，脾不能消，以致湿热内蓄作肿，俱用苍术、厚朴、陈皮、大腹皮、茯苓皮、猪苓、木香。水肿者，其阴囊亦肿，加泽泻、滑石、车前、木通、葶苈子；积滞者，加山楂、神麴、三稜、莪术。莱菔丸，通治一切浮肿，用莱菔子（炒）五钱，胡椒、厚朴五钱，白术一两，共为末糊丸，陈皮煎汤下。气弱不行者，肉桂磨酒服，外用烧酒搽之，痘后遍身肿胀，毒入于脾，不能制水也，多不可救。

痘痈  ***************************
聂：痘痈发于未收口前少，发于既收以后者多，未收以前，脓浆薄者或有之，既收以后，结痂浮薄，或速结速落者多有之，又有不虚寒，而误服补剂热剂者，亦有之，俱宜大连翘饮（二十九）。但当其初发热发肿时，内外夹攻，急消散之为上。至于成脓，则儿难堪，在颈项胸腹腰背者尤险，外以三豆浆（八十三）涂之，或用赤小豆为细末，清水调敷，干则易之。
朱：痘发痈，则毒出，不能内攻，此吉兆也，然有发痈而死者，其中有阴阳之分焉。阳痈发一二处，或头上，或手足，初起肿而红，高耸有顶，宜内服大连翘饮，外敷三豆浆，可消则消之，不消则攻破出脓，脓尽用生肌散（三十六），贴万应膏自愈。至于毒火内盛，回水之际，发热蒸蒸，颈项手腿漫肿不分地界，顶不起，色不红，痛苦十分，此阴毒也，难治，用生黄耆、白术、茯苓、当归、川芎、赤芍、生地、连翘、牛子、皂刺、金银花、山甲（面炒）、玉竹、陈皮，攻其成形。服药后，顶渐高耸，脚渐收束成脓者，生；倘连服数剂，不见顶高脚束，即加人参，以补元气；若犹不效，兼之恶食呕吐，二便不调，不省人事，必死。

馀毒疽疖（参看痘痈）  ***************************
凡痘浆清痂薄者，必有馀毒，收结之馀，其毒多发于手足腕中接骨之处，红肿潮热为疽为疖。发于手足四肢者轻，发于胸腹、囟门、耳下者重，此毒由骨髓，必绵延难愈，失治多致穿筋透骨，风废拘挛，以贻终身之忧。方其始发，必然潮热，速用大连翘饮（二十九）或仙方活命饮（二百一）（疽形既现，须用此）；或用防风、荆芥、生地、赤芍、当归、连翘、牛子、黄连、紫草、川芎、木通、甘草、白芷，弱者加参耆；或用防风、荆芥、牛子、首乌、甘草，痛加乳香、没药、白芷。凡肿毒在上，用升麻引；在下，牛膝引；在手臂，桂枝引。
张：凡痘后，虽有馀毒，亦须顾其元气，解毒方内必加参耆。每见医家遇痘后潮热，馀毒发作，恒据聂公之书，辍投大连翘饮，以致变生莫测。余治此症，调元以顾其本，解毒以治其标，又必内外交攻，毒始易去。看其肿硬之最起者，是溃脓之所也，用瓦锋刺去恶血，然后用药敷四围，留口令出毒气，将四围之毒赶聚一团，再用膏药贴之，拔尽毒血自愈。已成脓者，亦刺之，令脓溃痛止，亦以膏药收功。凡馀毒不甚起顶，且不红者，多是元气亏，必用内托散，然后顶起肿聚，始能成脓。疽疖敷药诸方（二百二）。毒疮已溃，不能收口，用生肌散（三十六）或膏药方（二百三）。痘疔溃烂成坑，或疽溃不能收结，宜人参败毒散加山甲、蝉蜕、殭蚕、连翘与服，外用伏龙肝、陀参各二钱，轻粉、黄柏、杭粉、血蝎、生赤石脂各一钱，血馀五钱，黄丹（炒）八分，乳香、没药各五分，冰片一分，为末敷之，其口自合。

痘后诸疮  ***************************
遍身肢节生疮者，名疳蚀，此因风寒相搏，气血凝滞于腠理也，宜绵丝散（三十七），敷之自愈。见风太早，致成瘢癣出脓汁者，烧乾牛粪敷之。痘抓破出血，复灌脓浆，成痘风疮，年年至春即发，但不传染他人，用防风、荆芥、牛子、甘草、苦参、当归，或用当归、连翘、牛子、防风、荆芥、生地、赤芍、紫草、甘草、苍术、川芎、薄荷，或苦参丸（百九二）或花蛇酒（百九三）。外用黄丹、黄柏、黄芩、大黄、轻粉，共为末，猪油调敷，或一扫光（百九四）。再于曲池、风池、三里诸穴灸之，则永不发矣。又有皮肤之间，隐隐起者，俗呼疙疮，此馀毒留滞皮肤也，宜服解毒药，外用漆蚬剖开，取腹内之水洗之，或用蚬壳煎水亦可。蚬如螃壳，生鱼泥中，凡割漆者，必用此壳，其性凉而解毒。又方，用滑石一两，甘草五钱，为末调敷。
痘烂复灌，至成疮疥，治法同痘后发痒，或用黄豆烧灰，调油搽之。

赤火流丹（俗呼天虹肿）  ***************************
一片通红从头起者，过心不治，从足起者，过肾即死，此恶毒暴发，乘血横行也，宜内服元参、归尾、紫草、红花、石膏、连翘、赤芍、骨皮、车前、木通、防风、荆芥、淡竹叶。外用马蝗蜞三五条，置红肿处，吃去恶血，以泄其毒，或用瓦锋刺去恶血，以三漆磨好墨涂之。小便赤涩者，用元参、红花、紫草、生地、防风、牛子、连翘、木通、车前、泽泻、猪苓、滑石。

室女  ***************************
室女十四岁以后，发热之时，及报苗长浆之际，天癸暴至，不必惊恐，当问其及期否，前后错日否，腰腹痛否，惟按发热之时，用升麻葛根汤（一）。或元气素弱，用加味参苏饮（二），腹痛加酒炒香附一钱，以和其气，不可妄用别法。且发热报痘之时，天癸暴至，喜其毒火随积瘀而去，将来出痘必稀。至于长浆、足浆之时，天癸适至，亦不必惊惶，详看虚实寒热，用药助其长浆，调其回水，结痂而已。
张：发热之初，经期适至，固喜其毒随血解，然至三日后，血犹不止，则热入血室，致血妄行，否则血虚不能送毒，须臾告变矣。故经行二日，急以四灰散（二百十三）调酒与服止之。若至三日，血犹不止，急以凉血地黄汤（二百十四）治之，以痘出血止为度。女子非经行之期，于发热时，经水忽至，乃火毒内炽，触血妄行也，其毒必盛，其血必多，急用凉血解毒汤（二百十五），倍加连翘、牛子，或用柳花散（二百十六）。女子发痘，又值行经，经水方止，身发壮热，狂言谵语，如见鬼神，寻衣摸床，癫狂百出，目上直视，烦渴不宁，此阴虚似实，切不可作实热治之。痘未出者，逍遥散（二百十七）加丹皮。痘已出者，加味归脾汤，即归脾汤加柴胡、山栀。又有邪热乘虚入血室，以致谵狂者，古用泻肝散（二百十八），不若逍遥散加防风更妥。女子正值崩漏，适逢出痘，气血俱虚，必不能送毒出外，急宜大补气血，用十全大补汤或参归鹿茸汤（十五），否则必不能出，虽出亦易倒陷。女子一向经闭，血海已涸，适逢出痘，毒气郁于冲卫之间，二阳併发，其热必甚，其症最危，切不可用攻击之药，使血妄行，须养心补血，调理脾胃为主，用归脾汤略加攻毒之药，或用逍遥散。女子出痘，当起胀灌浆之时，忽然行经，恐血亏里虚，痘易倒陷，宜十全大补汤或参归鹿茸汤。女子痘当起发之时，其经忽来，不能言语，乃血虚之甚，少阴之脉不能上荣于舌也，宜当归养心汤（二百十九），待其能言，复用十全大补汤。女子痘当灌浆之际，经水大来，血虚不能化毒，以致灰白倒陷，急用调元内托散（二百二十），外用胡荽酒喷之，使痘起胀，或于空处又出一层，乃吉。服此不效，寒战咬牙，喘急腹胀，又增他症，必难治矣。
●固经方　出痘行经，一则惧其气亏，一则虑其血衰，急取桃树上寄生，擂敷足底涌泉穴，三炷香久，经水自回。

孕妇  ***************************
孕妇出痘，先以托痘为标，次以保胎为本，宜升麻葛根汤（一），加酒炒黄芩六分，土炒白术五分，以保胎元。至于长浆之际，痘晕老红或紫红，宜清毒活血汤（十四），加白术五六分。若痘晕淡红或淡白，用千金内托散（十六），倍加参耆，去肉桂，外加土炒白术一钱。
张：孕妇出痘，以清热安胎为主，初热血动者，宜四物汤加芩、连，或用罩胎散（二百廿一）。孕妇出痘，身热腹胀，手足冷，宜八物汤（二百廿二）加木香。孕妇腰痛，用保胎方（七十二）。孕妇出痘，胎将动者，急用安胎散（二百廿三），恐胎落，则痘陷也。
朱：孕妇出痘，从前不能按法调治，热蒸胎坠，当令老成稳婆搀扶产妇，以热水净浴下身，仍照半产大产之例，扶其上床，不要睡倒，须强扶少坐一二刻，用滚水白酒一锺，入童便半盏和服，行其瘀血，痘易出易起。若痘出稀疏，精神清爽，二便调，饮食好，不必妄加治法。天气寒，则以棉絮保护，天气热，切不可洗浴，妄用纸扇，贪受过门凉风。至于长浆，仍看虚实寒热，加减用药，助其足浆。倘毒火内盛，略用芩、连三五分清之。胎落痘稠密者，用人参、黄耆、川芎、当归、防风、白芷、白芍、桔梗、厚朴、木香、肉桂、紫草、牛子。产后寒战咬牙，虚甚也，宜大补汤加桂附。产后小腹急痛，瘀血未净也，略与黑神散（二百廿四）行之。胎已落者，法以补血为先。但收靥时胎落者，多有可救；发热初出时胎落者，犹可救；惟当起胀灌浆时而胎落者，多致不救。
●安胎方　孕妇出痘，腹中作痛，乃胎动也。急宜内服安胎药，外用莲蓬壳、益母草，俱烧灰存性，艾叶为末各三钱，醋调敷脐上，连换三次，其胎自安。
●下胎方　孕妇出痘，激动其胎，又不得下，或胎死腹中，最为危险。急取推车虫并其所推泥丸共焙，加威灵仙同研末，酒调为丸，纳脐中，膏药贴住，三炷香久，其胎即下。


卷四  ——————————————————————————————————————————————————————————————————————————————————————————

异痘类  ***************************
天根痘（生），诸痘不起灌，惟天庭、太阳起灌。天庭为诸阳之首，此处起，则阳气必旺，余亦将渐次起矣，十有九生。
天空痘（死），诸痘虽起，惟天庭、晓星不起，此阳气亏也，必死。
明朗痘（生），诸痘不起灌，惟太阴、太阳起灌。太阴太阳，乃日月光华之地，二处起灌，则血气俱盛，其后诸痘必起。
明蚀痘（死），诸痘皆起，惟太阴、太阳不起，日月当明而不明，如天狗之蚀焉，此气血两亏，后来诸痘必不能运化。
海溢痘（生），诸痘不起，而耳后方圆一寸独起，此处属肾，名星宿海，海既充溢，则肾旺精足可知。
海枯痘（死），诸痘皆起，惟耳后方圆一寸不起，若不调元补肾，必变唇裂齿崩死。
有根痘（生），地角方圆，其痘起胀，明润如珠，十有十全，此肾足也，肾为人之根本，故曰有根。
无根痘（死），诸痘虽好，惟地角乾枯不灌，或灰白塌陷，此肾水绝也。
抱鼻痘（陷），面部虽稀，而鼻梁左右密如蚕种，此毒聚于脾胃也。
单锁口、双锁口（危），嘴角有黑痘一粒独大，名单锁口，两嘴角俱有，名双锁口，皆恶候也，主不食，死。见此即宜剔出恶血，以拔疔散（三十五）敷之，或可救，此毒聚于胃也。
锁项托颐（危），遍身俱稀，惟颈项稠密如蚕种，不分界地，名锁项，竟至于颐者，名托颐，主饮食不进，声哑死。盖颈项为阳道上升之要枢，毒凝于此，则阳不能升，焉有不死。
猪颈痘（险），痘出喉窝及颈窝甚多，名猪颈，主喉痛咽烂，死。急用豆根、元参、桔梗、甘草、生地、川芎、归尾、木通、牛子与服，缓则毒结于喉，必难治也。
两头痘（险），自胸以上、自脐以下俱有痘，而中间一截全无，此气血不能贯通于上下腰脐之间，寒毒凝滞，若不急治，七日后必变灰白。见点之时，急用生耆、当归、赤芍、桔梗、防风、厚朴、续断、白芷、山楂、木通，入黄豆三十粒，服此，中间有痘，乃可救（按：此即断桥症也）。
逆痘（生），上身痘少，下身痘多，或从下身先出，升浆收结，俱先下身，此虽出于常数之外，其实无妨。
鬼摆痘（死），通身无点粒，各处一片红青，状若打伤，七八日内必死。
鬼痘（险），手足胸背俱多，而头面全无，其痘如鬼，不敢见于阳道也，又名无头痘，此气血不能上升，急于五日之内，提气上行，令头面略见点粒，或可救，不然，诸痘虽出，亦难起灌，即痘无虞，其后必主曲池生毒，见骨而死。若四肢胸背俱稀者，不在此例，治法用升麻、川芎、白芷、防风、羌活、前胡、生耆、当归、桔梗、甘草、笋尖、生姜引。
贼痘（死），初出如绿豆，过一日大如黄豆，再一日大如龙眼，其大甚速，根窠与顶全无血色，虽起胀，而按之虚软，痘中有此，为闭毒之症，后必上下失血死。又有一种于将热之时，或初热一二日间，天庭太阳忽见标数点，大如赤豆，光亮好看，过一二日即收没，犹之贼欲攻城陷地，先命一二细作探其虚实，名曰贼标，此标既没，随发大热，遍身之痘，必如铺毡蚕种，不可救疗，凡见此痘，俱急用银针剔破，去其恶血，以拔毒散（三十五）敷其口或可救。
蛇皮痘（死），头面遍身，俱无空地，状若蛇皮，必乾枯不能作浆，至十二三日死。（张逊玉曾治此症，先用解毒，次用补托，竟获安痊，但必猛攻，不可观望。）
药患痘（险），初标红润，至七八日忽变陷伏，此必其人气血虚弱，而毒又盛，庸医见其初标红润，翫忽不治，或审证未明，误投药饵。
九焦痘（死），天庭、地角、右颧、左颧、耳后、胸背、手足九处皆有一二点，黑陷焦枯是也。
伏阴痘（险），痘不灌浆而泻脓血，此毒气阴伏于内，不能升发于外，十一日死，早于七八日上，温中内托，或犹可救。
空仓痘（死，善治亦可救），痘虽肥满，内实干枯，全无血水，硬者名铁壳空仓，此等症，其气虽盛，其血必亏，或从前失于解毒，致毒火内炽，其血愈涸，治法见灌浆险症。
石臼痘（死），其痘四弦起，而中窝虽明亮好看，内无脓浆，摸之其硬如石，此毒凝于表，血涸于中，不可治也。
茱萸痘（险），其痘不甚起胀，四弦起而中略陷，顶有乱纹，形若茱萸，后必空浆倒陷死，此毒气盛，中气又虚，故痘顶有纹，不尖圆也。张逊玉治一儿，用川芎、升麻、生耆、赤芍、牛子、连翘、黄芩、黄连、蝉蜕、白芷、甘草煎服，外以水杨柳洗之，连进数服，茱纹乃除，后以补气为君、补血为臣，竟愈。凡治此症，必解毒行气。
虫痘（险），蝇吮其汁，痘内生蛆，痒甚，用针挑去蛆虫，治法见收结险症。
血痘（死），初出血点，其色红紫，七日内必死，又遍身如朱笔点者，内根已腐，外苗必萎，必无生理。
血泡痘（险），痘泡通红，其内是血，此血热毒炽，不能运化成浆，急宜凉血清毒，用生地、赤芍、红花、紫草、丹皮、牛子、黄芩、白芷。弱者，加人参；身热，加全胡。
聂云：此气虚也，大补其气，泡即转白，详见首卷气血篇。
（按：真血热症，痘必枯焦，带紫黑色，甚至遍身无痘处，亦不红活而紫。）
血靥痘，又名珍珠痘（甚佳），痘出稀少，四五日胖如黄豆，七八日带血而靥，十日落痂，痂若明珠，此气血充足而毒又轻，故随出随结，不及酿脓也，此痘百无一凶，且主贵。
白浆痘（险），痘初起即有白浆，其后必灰白痒塌，盖浆由脚起，乃为顺。今毒参阳分，阴血不能运化，不久即陷伏也。初起间有数点，即刺去其浆，旋有此者，又刺之，时时瞻顾，不可怠玩。内服千金散，大补气血，可保无虞。若遍身如此，则难治矣。
四围痘（死），痘出后，四围又生小痘，攒簇本痘，后必串成一痘为水泡，不可治也。此症仅见于手足者无妨，遍身如此，必不可救。
漏痘（险），痘未成脓，顶上有孔，漏出汁水堆结，形若癞头，俗呼漏疮。此表虚不能养浆，急宜补气健脾，固其肌肉，治法见灌浆逆症。
蛀痘（险），痘有小孔针嘴大，如虫蛀之状，此腠理不秘，大泄元气，不急治，必灰陷死。用人参、炙耆、当归、炙草、桂心、丁香，加荔枝引，必孔秘，痘乃起胀行浆也。
（按：此症与漏痘略同。）
瑠璃痘，又名隐血痘（危），痘虽光亮，全无血色，形若瑠璃，略擦即破，内俱清水，或出血总无脓浆，此气血不能运化毒气也，后必音哑死，急取其尤者，刺去其水，再用实浆散（百七三）加黄豆四十九粒。
赤萍、紫萍、白萍（皆死），痘出后，形若浮萍，连片虚浮，不分颗粒，又无起胀之势，其色赤者名赤萍，紫者名紫萍，白者名白萍。
草尾珠（生），遍身俱陷，惟尻骨一围，饱满润泽，其明如珠，此必肾足精充，急用内托之剂，则遍身之痘俱起矣。
黑痘（死），痘毒随血出，毒盛血热，故其痘黑，此必死之症，古方虽有数条，总以凉血解毒为主，姑载于后。初见黑点在皮肤之间者，用朱砂、冰片、牛黄，或用猪尾血调人牙散，好酒同服；初出点便黑者，用紫草茸二三钱，好酒调服；又皮肤发青紫纹者，用紫草一钱，红花、荆芥、防风、牛子、生耆各八分，甘草三分，升麻五分，木香三分；黑痕并黑靥者，用蝉蜕五个，紫草茸一钱；黑如煤炭，血不红活，用紫草、红花、生地、牛子、赤芍；黑而软者，气弱血热也，用参耆实表汤（三十二）加红花、紫草、生地；焦黑潮热烦躁者，用小无比散（百四五）加紫草、生地、红花，磨犀角调服。
气血两败痘（死），近看形如水蓼花，远望胭脂甚可夸，临浆清水无脓汁，古圣名医束手嗟。
复出痘（险），有等痘出甚稀，依然起浆收靥，究竟皮肤之内有痘未出，靥后颐下发毒死，此由元气虚弱，不能送毒故也。凡痘出稀者，须要捻子照之，若皮下隐隐有点，是痘未尽出，急与千金内托散（六十），托出其痘，方可无虞。

云翼子二十八般怪痘  ***************************
丹云绕顶，遍身痘俱好，惟头顶一片通红，此虚火上炎也，宜滋阴降火，通利小便，则火气下行矣。
紫云贯顶，遍身痘好，但头顶一片，焦紫陷伏，此毒凝阳分，阳气莫升，不久皆陷伏也。若不焦紫乾枯，则非此症。头为纯阳，足为纯阴，凡痘之起胀，必下至足，头乃行浆，收靥亦然。
乌纱覆顶，头上一片黑痘，连皮肤俱有黑气，此元阳将脱也，不治。
梨花幔头，头上一片白陷，此元阳虚也，急用保元汤加肉桂、附子、鹿茸、川芎或可救。
霞掩天庭，遍身之痘，磊落光明，惟天庭一片，俱是血泡，连皮都红，此心经蕴热，急宜清心解热，以犀角、黄连、麦冬、连翘加猪心血与服。
紫萍铺额，额上之痘，形若紫萍，此心经热毒之甚，其人闷乱不宁。若诸部痘好，用小无比散（百四五），外加元参、升麻、犀角与服，或可救。
乌纱盖额，大庭额颅俱是黑痘，兼见黑气，不治。
灰扑印堂，印堂之痘有灰色，此心经血虚，宜千金散（十六）加猪心血服。
红纱拂面，满面虽分颗粒，但点子红若朱砂，人皆以好痘，孰知此由血热大甚，若不急治，将变紫矣，宜凉血之剂。
杨花拂面，满面之痘，俱白色不起，此气血面亏也，宜千金内托散，多加鹿茸，或加附子。
赤纱绕唇，唇若涂朱，或硬裂，此脾经热甚也，宜清脾胃之毒。
乌饭沾唇，唇皆黑痘，或黑色必死。霞锦铺胸，心胸一片，红色如霞，痘无颗粒，此心经毒火散漫，不治。
紫云布胸，症与上略同，但其色紫，其死更速。
黑棋排胸，胸前尽是黑痘，三日内死。
杨花飞胸，胸前尽是白痘，全无红晕，此心经血亏，失治必转灰陷，急用参归鹿茸汤加猪心血。
桃花映背，背上痘稠密而淡红，其红散漫，界地不分，此心经火毒未清也，急用元枝、白芍、川芎、丹皮、红花、连翘、麦冬、生耆、甘草，否则不能成浆，此症宜侧睡，正卧则背上之血不行。
紫萍浮背，背上之痘若浮萍，其色紫，此毒盛而肾气又虚，宜调元化毒汤（十），去防风、荆芥，加猪尾血，效则可救。
黑砂满背，背上尽是黑点，不治。
云铺鱼背，满背清黑如云，痘若鱼鳞，此气血已枯，毒气又盛，必死。
赤鳞穿腹，腹上痘密如鳞，其色红，此脾胃火毒，宜人参白虎汤，加丹皮、生地。
黑缎缠腹，腹上连皮及痘俱黑，必腹胀音哑死。
白黎落地，痂薄色白，遍身痂痕，俱无血色，此气血两败也，急用十全大补汤，加鹿茸，否则半月后必发惊死。
葡萄落地，痘前痘后，忽然片片青紫若葡萄者，两日必死。
烂粟居臀，遍身痘好，惟臀及髓尾，如粟之丛，臭烂难闻，此下元虚也，宜大补汤。
榴花遍野，诸痘俱好，惟四肢红紫，唇口如朱，或硬裂，此脾肺热盛也，宜赤芍、生地、紫草、牛子、石膏、甘草、桂枝。
黑珠遍体，遍身痘尽枯黑，手足如柴灰，命在旦夕。
杨花发枝，诸痘俱好，惟手足灰白，宜用人参、鹿茸、白术、黄耆、丁香、附子、当归、肉桂、桂枝、炙草、煨姜。

朱氏逆症十三条  ***************************
矇头，一也，面部身上及手足俱稀疏，独头上至发际形若蚕种，此逆症也，若稠密有地界，又当别论。
盖面，二也，他处稀疏，独面上形若蚕种，无丝毫空处，此逆症也，若稠密有地界，又当别论。
托腮，三也，他处俱稀疏，独两腮颊及地角相连一片，形若蚕种，此逆症也，若稠密有地界，又当别论。
锁项，四也，他处俱稀疏，独项间形若蚕种，此逆症也，若稠密有地界，又当别论。
云锦铺胸，五也，他处俱稀疏，独胸前一处，上连咽喉之下，下及两乳之上，形若蚕种，此逆症也，若稠密有地界，又当别论。
云锦铺肩，六也，他处稀疏，独两肩及后颈窝形若蚕种，此逆症也，若稠密有地界，又当别论。
前后补服，七也，他处俱稀疏，独心窝之下，肚脐之上，背脊凤翅骨之下，脊后腰之上，前后如职官穿补服样，或方或圆，形若蚕种，此逆症也，若稠密有地界，又当别论。
断桥，八也，他处俱稠密，不分地界，独腰间周围不见痘粒，犹桥之中断，此逆症也，若上下别处所出之痘有地界，又当别论。
虾蟆瘟，九也，遍身上下，痘出稠密，不分地界，独胸腹之间，不见痘粒，如虾蟆形状，此逆症也，若稀疏又当别论。
无根，十也，通身上下俱稠密，不分地界，独两手心、两足心无痘，手足为诸阳之本，阳绝故无痘，此逆症也，若通身稀疏，又当别论。
枯树挂蛇，十一也，有单挂，有双挂，有挂在手肱者，有挂在腿股者，他处俱稀疏，独挂处如蛇形缠绕，密如蚕种，此逆症也，若稀疏有地界，又当别论。
玉带横腰，十二也，他处俱稀疏，独腰周围密如蚕种，阔不过二寸，如带之缠，此逆症也，若稀疏，又当别论。
形如瓜瓠，十三也，痘初见标，尚未出齐，及将出齐之际，痘未见起发，而面部腮颊及两目俱肿胀，形如瓜瓠，因毒气内盛，先攻脾肺，此逆症也。烦躁顿闷，昏沉不省人事者，决不可救。

水痘赤痘  ***************************
水痘，全是水泡，毫无脓浆；赤痘初出，形色微赤，亦水痘之类也。二痘初起，亦发热头疼，呕吐，即出后一二日间即结薄痂，此由脾肺湿热，外感风寒而发也。


卷五  ——————————————————————————————————————————————————————————————————————————————————————————

痘科诸方  ***************************
●（一）加味升麻葛根汤
粉葛　升麻　赤芍　甘草　桔梗　防风（去芦尾）　苏叶　小川芎　山楂肉　牛子　生姜（引）
水煎热服，取汗。
●（二）加味参苏饮
人参　苏叶　小川芎　桔梗　全胡　陈皮　甘草　茯苓　粉葛　法夏　牛子　山楂　生姜
水煎，热服取汗。
●（三）败毒和中散
连翘　牛子　黄连（酒炒）　枳壳　防风　荆芥　桔梗　紫草茸　蝉蜕（去头足）　小川芎　全胡　木通　升麻　甘草　麦冬
大便秘者，加酒炒大黄微利之，不秘勿加。
●（四）升消平胃散
小川芎　香附（炒）　苍术　紫苏　厚朴（姜汁炒）　藿香　砂仁　陈皮（去白）　炙草　麦芽　炒山楂　生姜
水煎，带热服。
●（五）参砂和胃散
人参　砂仁　法夏　白术　茯苓（去皮）　藿香　陈皮　炙草　煨姜（去皮）
煎服。
●（六）术苓调脾散
白术　茯苓（去皮）　白芍（酒炒）　神麴（炒）　炙草　白扁豆（姜汁浸去壳）　炒砂仁　香附　炒厚朴　制煨姜　大枣（去核）
煎服，或加人参。
●（七）清解散
防风　荆芥　蝉蜕　桔梗　小川芎　全胡　粉葛　升麻　黄芩（酒炒）　黄连（酒炒）　紫草　木通　牛子　连翘　山楂　甘草　生姜
水煎温服。
●（八）苏解散
前方去芩、连，加紫苏、白芷、羌活。
生姜，水煎热服。
●（九）温中益气汤
人参　白术　生黄耆　当归身（酒洗）　茯苓　炙草　川芎　白芷　防风　南木香　官桂　山楂肉　生姜
大枣煎服，中病即止。
●（十）调元化毒汤
人参　生黄耆　生白芍（酒洗）　当归（酒洗）　牛子　连翘　黄芩　黄连（各酒炒）　防风　荆芥桔梗　前胡　木通　紫草茸（酒洗）　红花（酒洗）　生地黄（酒洗）　甘草　蝉蜕　山楂　生姜
水煎温服。腹痛，去参、耆，加枳壳（炒）；大便久秘，去参、耆，加酒炒大黄微利之，大便通仍除之；若血气与毒气俱旺，脉洪数者，归、芍减三之一，去参、耆。
●（十一）加减参苏饮
苏叶　人参　陈皮　小川芎　羌活　防风　荆芥　桔梗　白芷　甘草
冬，加麻黄、生姜。水煎，带热服，但不可出汗。
●（十二）平和汤
人参　当归　桔梗　白芍　紫苏　黄耆　防风　白芷　甘草　官桂　沉香　檀香　乳香　藿香　生姜
水煎温服。
●（十三）姜附汤
白附子　老生姜
浓煎服。
●（十四）清毒活血汤
紫草茸　当归（各酒洗）　前胡　牛子　木通　生地黄　生白芍（各酒洗）　连翘　桔梗　黄芩　黄连（俱酒炒）　甘草　山楂肉　人参　生黄耆　生姜
煎服。烦渴者，去参、耆，加麦冬、花粉（酒炒）。
●（十五）参归鹿茸汤
鹿茸（酒涂，炙去毛，酥炙，恐其膻也）　嫩绵黄耆（蜜炙）　当归身　炙草　人参　生姜　龙眼肉
煎去渣，入好酒一杯，能饮者药汁与酒相伴和服。
●（十六）千金内托散
人参　当归身　黄耆（蜜炙）　酒芍　大川芎　官桂　甘草（炙）　山楂肉　南木香　防风　白芷　厚朴（炒）　生姜　龙眼肉
水煎，入好酒和服。一方有桔梗。
●（十七）参耆汤
人参　黄耆（蜜炙）　甘草（炙）　官桂　生姜
水煎温服。
●（十八）参麦清补汤
人参　麦冬（去心）　花粉（二味酒蒸，晒乾）　生黄耆　前胡　牛子（炒）　甘草（生炙各半）　白芍（酒炒、生用各半）　当归　红花　生地黄（各酒洗）　大川芎　桔梗　山楂　生姜　龙眼肉
水煎温服。
●（十九）栀连二陈汤
黄连　栀子（俱姜汁炒）　白茯苓　制半夏　陈皮（去白）　甘草（炙）　生姜
水煎缓缓服，吐止即勿服。
●（二十）加味四苓散
猪苓　木通　泽泻　赤苓　车前（略炒）　黄连　黄芩（俱乾炒）　牛子（炒香，研）　灯心（一团）
水煎，食前服。
●（二一）参术散
白术（去皮）　人参　茯苓（去皮）　砂仁　甘草（去皮，炙）　米仁（炒）　家莲子（去心）　真神麴（炒）　山楂肉　肉豆蔻（面裹煨熟去面，用火纸包，打去油，忌铁）　诃子（煨，取肉去核）　广陈皮（去筋膜）　南木香
共为极细末。每用二钱，清米饮调，食前温服，儿有不肯服者，入稀粥内和服。
●（二二）七味豆蔻丸
肉豆蔻　诃子（制俱同上）　砂仁　南木香　白龙骨（煅）　赤石脂（煅）　枯矾
面糊丸，绿豆大。每用清米饮下，三十丸或二十丸，儿有不能吞者，将丸研碎入粥内服之。
●（二三）归耆汤
当归身　黄耆（蜜炒）　酸枣仁（炒）
研。水煎服。一方加白术、茯苓；一方加麦麸。
●（二四）养胃开痰汤
人参　白术　甘草（炙）　白茯苓　山楂肉　山药（炒）　家莲子（去心，炒）　陈皮（去白）　制半夏　桔梗　生姜
水煎温服。渴者，去半夏，加麦冬、北五味；吐逆者，加藿香、砂仁。
●（二五）建中汤
人参　蜜耆　白术　当归身　大川芎　大附子（制）　乾姜（炒黑）　肉桂　炙草　丁香　生姜
水煎温服。
●（二六）温表调中汤
蜜耆　人参　白术　茯苓　官桂　大川芎　当归身　乾姜（炒）　炙草　防风　白芷　丁香　附子　生姜
水煎温服。
●（二七）清表解毒汤
地骨皮　麦冬　花粉（酒炒）　牛子　连翘　当归　猪苓　泽泻　酒芩　木通　甘草
水煎温服。
●（二八）消毒散血汤
牛子　生白芍（酒洗）　桃仁（炒去皮尖，研烂）　大黄（酒炒）　红花（酒洗）　没药　乳香（俱用灯心同研细）
煎药将熟，投入乳没，略煎温服。
●（二九）大连翘饮
连翘　牛子　柴胡　当归　赤芍　防风　木通　车前　荆芥　黄芩　山栀（各酒炒）　滑石　甘草　蝉蜕　生姜
煎服。大便秘者，另酒炒大黄。
●（三十）补中益气汤
人参　蜜耆　白术　当归身　柴胡　升麻　川芎　炙草　陈皮
渴，加麦冬、北五味、生姜。水煎温服。一方有茯苓，无川芎、陈皮。
●（三一）玄参升麻汤
元参　升麻　甘草　防风　荆芥　牛子
水煎温服。一方有红花、紫草、黄芩，无牛子、防风。
●（三二）参耆实表汤
蜜耆　人参　炙草　官桂　防风　白芷　当归　川芎　桔梗　厚朴　南木香　生姜
水煎温服。
●（三三）参归大补汤
人参　当归　蜜耆　川芎　桔梗　楂肉　炙草　防风　白芷　厚朴　紫草茸　南木香生姜
水煎温服。
●（三四）四圣石膏
珍珠　豌豆（俱烧存性）　乱发灰　冰片
用油胭脂点成膏。先将金银簪拨开疔口，将药点入，开转红活。
●（三五）拔毒散
雄黄研细，胭脂浸浓水调，点疔头上，即时红活。
●（三六）生肌散
地骨皮　黄连（炒）　黄柏（炒）　五倍子　生甘草（等分）
为细末。乾掺之。一方加枯矾。
●（三七）绵茧散
出蛾绵茧，不拘多少，以生明矾末填在内烧，令汁尽，成灰为末。乾掺之。一方加陀僧、白芷，减陀僧一半。
●（三八）发灰散
用少壮无病人乱发，不拘男女，肥皂洗净油垢气，又用温汤洗净肥皂气，入瓦罐内，盐泥封固，木炭火围泥罐一半，煅一炷香久，取出候冷，研细。每用二钱，童便七分，酒三分调服。
●（三九）清肺汤
花粉（酒炒）　麦冬　天冬（酒蒸）　甘草　桔梗　当归　生白芍（酒浸）　黄芩（酒炒）　丹皮（酒洗）　知母（蜜炒）　生姜
水煎服，入发灰一钱调服，尤妙。
●（四十）清上饮
薄荷　防风　甘草　粉葛　牛子　连翘　桔梗　黄芩　黄连　花粉（俱酒炒）　麦冬　生姜
水煎温服。
●（四一）赴筵散
薄叶　黄柏（各等分）
为细末。入青黛少许，和匀。掺之。
●（四二）利咽解毒汤
山豆根　麦冬　元参　桔梗　牛子　防风　甘草　生姜
水煎，食后良久，温服，每一煎分二三起，缓缓服之。
●（四三）玉锁匙
硼砂（一钱）　朴硝（五分）　殭蚕（一条）　片脑（五釐）
共为细末。竹管吹之。
●（四四）导赤散
木通　赤茯苓（去皮）　麦冬　车前（微炒）　生地黄　甘草　人参　灯芯（一团）　龙眼
水同煎，饥时服。
●（四五）清毒拔翳汤
黄连（酒炒）　当归　花粉（酒润）　牛子　草决明　桔梗　甘草　白蒺藜（炒去刺）　甘菊花　蜜蒙花　穀精草　木贼　粉葛　川芎　羌活　柴胡　防风　薄荷　生地黄　山栀（酒炒）　生姜
水煎，食后良久服。大便秘者，加大黄酒炒，服一二剂仍去之。此方毒轻者不过十剂愈，毒重者必数十剂乃效。
●（四六）九味神功散
人参　黄耆　甘草　牛子　红花　全胡　生地黄　紫草茸　白芍（各等分）
煎服。
●（四七）十神解毒汤
归尾　生地　红花（俱酒洗）　丹皮　桔梗　赤芍　大腹皮（洗极净，姜汁拌晒）　木通　连翘　小川芎
煎服。此方与败毒和中散可参用。
●（四八）荆防解毒汤
防风　荆芥　升麻　黄芩　黄柏（俱酒炒）　元参　牛子（炒研）
水煎服。
●（四九）鼠黏子汤
牛子（炒研）　当归身　炙草　柴胡　连翘　酒芩　黄耆　地骨皮（各等分）
煎服。
●（五十）异功散
人参　白术　茯苓　当归　陈皮　厚朴　制半夏　木香　丁香　肉果（面裹煨熟，去面，去油）　制附子　官桂　加姜　枣
水煎服。一方无附子，有诃子，煨取肉，去核。
●（五一）回生丹
丁香（九枚）　乾姜（一钱）
水煎服。
●（五二）八正散
赤苓　瞿麦　萹蓄　车前　山栀　木通　滑石　甘草　灯芯
煎服。热甚，大便秘者，加大黄。
●（五三）无价散
用无病小儿粪阴乾，将倾银罐二个，入粪上下合定，盐泥固，济火煅通红，取出为末。蜜水调服一钱，一方加麝香、冰片少许。
●（五四）辰砂益元散
滑石（六两）　辰砂（三钱）　甘草（一两）
并水飞过，每服一钱，大人二钱，灯芯汤下。
●（五五）猪尾膏
冰片（一分半）　刺猪尾血（一钱）
同研，温酒调服。
●（五六至六一）　并空。
●（六二）清胃败毒汤
殭蚕　丹皮　甘草　连翘　生地　桑皮　沙参　白茯　金银花　黄柏（蜜水炒）
体虚，加白术。
●（六三）救苦散
人中白（火煅，五分）　青黛（飞过，五分）　冰片（一分）　白殭蚕（一钱半）　寒水石（井水飞过，三钱）　黄柏（钱半）
共为细末。先以苦茶拭过，随搽患处。富便之家，加牛黄二分研入，其效更速。
●（六四）二圣散
苦参（三钱）　白殭蚕（二钱）
共为细末。吹入。
●（六五）和中汤
白术　酒芍　防风　白茯　乾葛　丹皮　桔梗　生姜　红枣
煎服。
●（六六至七一）　俱空。
●（七二）保胎方
归身（去尾）　真川芎　白茯　川续断　杜仲（姜汁炒）　玉竹　酒芩　白术　甘草
●（七三）宣毒透疹汤
乾葛　前胡　芥穗　防风　连翘　牛子　枳壳　木通　桔梗　酒芩　薄荷　甘草（去皮）　淡竹叶　灯芯（引）
如口糜烂，加熟石膏。
●（七四）清毒保目汤
柴胡　连翘　栀仁　酒芩　芥穗　防风　赤芍　牛子　蝉蜕（十二个，如有闰十三个）　当归　甘草　川芎　升麻　薄荷　桔梗　灯芯
水煎。
●（七五）蝉蜕猪肝散
兔屎（八枚）　蝉蜕（二十四个，去头足）
煎沸，入公猪肝七尖切薄片，煎熟先饮汤，后食肝。若得黑褐羊肝更妙。
●（七六）　空。
●（七七）清热导滞汤
归身　山楂　白芍　槟榔　厚朴　枳壳　陈皮　连翘　牛子　酒芩　黄连（酒炒）　木香（研末）　甘草（去皮）　生姜（引）
可加熟大黄少许。
●（七八）补气养胃和中汤
白术　人参　广木香　炙草（去皮）　白茯　陈皮　扁豆（炒）　山药（炒）　家莲子（去心）　砂仁　煨姜　陈老米
●（七九）朱：败毒散
生地　丹皮　柴胡　桔梗　薄荷　连翘　牛子　黄柏（蜜炒）　花粉　酒芩　元参　赤芍　金银花　甘草（去皮）　石膏　淡竹叶　灯芯
煎，再用犀角磨水和服。
●（八十）　空。
●（八一）加减清毒拨翳汤
生地　甘菊　归尾　川芎　柴胡　红花　草决明　木贼　白蒺藜　黄芩　牛子　连翘　生甘草（去皮）
●（八二）甘露回天饮
沙糖半盏，百沸汤调作一碗。
温服。
●（八三）三豆浆
黑豆　绿豆　赤小豆（各一合）
以酸醋浸胀，捣研浓浆，时时以鹅翎刷之。或为末，醋调敷之，名三豆散。
●（八四）张：调元解毒汤
人参　生耆　当归　连翘　牛子　防风　川芎　升麻　黄芩　黄连　前胡　木通　炙草　蝉蜕
●（八五）二宝散
犀角　玳瑁
磨水服。
●（八六）犀角地黄汤
赤芍　生地　丹皮（等分）
水煎，犀角磨服。无犀角，以升麻代之，亦可。
●（八七）扶元祛风汤
人参　白术　茯苓　甘草　当归　川芎　羌活　防风　天麻　蝉蜕　全蝎　殭蚕　木香　钩藤　生姜（引）
●（八八）清肺饮
麻黄　麦冬　知母　花粉　荆芥　诃子　桔梗　元参　竹沥　姜汁
●（八九）甘桔汤
甘草　桔梗　牛子　荆芥　元参
●（九十）定心散
滑石（飞过）　甘草　牛子　木通　车前　辰砂（研细）
灯芯汤调服。
●（九一）镇惊丸
天竺黄　胆星　天麻　防风　甘草　殭蚕　全蝎　花粉　礞石（煅）　琥珀
共为末，朱砂、辰砂二味，一半入药，一半为衣作丸，龙眼大。灯芯汤磨金银为引。
●（九二）六一散
滑石　甘草　辰砂　木通
为末，灯芯汤调。
●（九三）清神散火汤
木通　车前　麦冬　元参　黄连　甘草　栀子　灯芯
加辰砂煎服。大便秘者，加酒大黄；弱者，加人参。
●（九四）粉红丸
胆星　天竺　黄辰砂　胭脂米
为末，作丸。生姜、薄荷汤下。
●（九五）败毒散
升麻　乾葛　紫苏　川芎　防风　荆芥　前胡　桔梗　枳壳　牛子　连翘　蝉蜕　山楂　木香　白芷　地骨皮
一方，去乾葛，加紫草。
●（九六）芍药防风汤
白芍　陈皮　升麻　防风　桔梗　川芎　枳实　厚朴　牛子
●（九七）大黄化毒汤
白芍　厚朴　陈皮　酒大黄
煎。
●（九八）正气散
藿香　陈皮　半夏　紫苏　大腹皮　厚朴　茯苓　木香　白芷　山楂　神麴　炙草　白芍
●（九九）雄黄解毒丸
雄黄　盆金　巴霜
共为末，米糊丸，如米大。好酒下。
●（一百）张：栀连二陈汤
陈皮　桔梗　茯苓　花粉　黄连　黑栀　瞿麦　木通
●（百一）四苓散
白术　茯苓　猪苓　泽泻
●（百二）调脾散
白术　茯苓　白芍　神麴　炙草　香附　厚朴　木香　砂仁　莲肉　诃子肉　苡仁　山楂　肉豆蔻（面煨，去净油）　陈皮
虚甚者，加人参。
●（百三）九味丸
白术　茯苓　豆蔻（制见上）　诃子（煨取肉）　砂仁　木香　龙骨（煅）　赤石脂（煅）　枯白矾
共为末，米糊丸。
●（百四）黄连解毒汤
黄芩　黄连（俱酒炒）　枳壳　归尾　红花　酒大黄　甘草
●（百五）和中汤
人参　当归　枳壳　陈皮　木香　甘草
●（百六）调胃承气汤
枳壳　酒大黄　槟榔　甘草　姜（引）
●（百七）芩连汤
芩　连（俱酒炒）　当归　川芎　甘草　木香　赤芍
冬，加升麻。
●（百八）香连丸
川连（吴茱制）　木香
为末，醋糊丸。米饮下。
●（百九）润汤丸
归尾　生地　麻仁　桃仁　甘草
●（百十）调元解毒汤
黄耆　当归　牛子　连翘　黄芩　花粉　生地　木通　前胡　人参　甘草
●（百十一）（见三十）
●（百十二）加味升麻汤
升麻　防风　桔梗　川芎　陈皮　牛子　连翘　山楂　柴胡　蝉蜕　赤芍　甘草　木通
●（百十三）解毒汤
连翘　牛子　枳壳　木通　防风　桔梗　紫草　川芎　升麻　蝉蜕　黄芩　黄连　前胡　麦冬　甘草
●（百十四）导赤解毒汤
木通　车前　生地　门冬　甘草　茯神　石菖　栀子　人参　灯芯
●（百十五）安神丸
牛黄　黄连　当归　栀仁
共为末，入猪心血和为丸，朱砂为衣。灯芯汤下，若无牛黄，则加川贝、胆星、琥珀。
●（百十六）宁肺散
知母　牛子　桔梗　陈皮　马兜铃　杏仁　生地　川贝母　桑皮　酒芩　甘草
●（百十七）理咽散
桔梗　牛子　元参　山豆根　黄芩　甘草
●（百十八）吹喉丹
黄连　青黛　儿茶
●（百十九）人参解毒汤
人参　元参　牛子　石膏　知母　黄芩　山豆根　甘草
●（百二十）调元生脉汤
人参　炙耆　炙草　当归　门冬　官桂
甚者加附子。
●（百廿一）桂枝芍药汤
桂枝　赤芍　柴胡　防风　独活　羌活　川芎　钩藤　当归　牛子　白芷
●（百廿二）祛风滋血汤
黄耆　当归　白芍　元枝　钩藤　殭蚕　白术　川芎　官桂
●（百廿三）凉血地黄汤
黄连　归尾　生地　栀仁（炒）　元参　甘草　犀角
诸血不止，加炒蒲黄、藕节。
●（百廿四）清胃散
石膏　寒水石（俱煅）
先以黄芩　、黄柏、黄连、南星、贝母、藿香、甘草浓煎，后入二石，取起晒乾，如是者数次，取二石为末，加硼砂。
●（百廿五）除慝丸
黄连　芦荟　使君子　白芜荑　乾蟾（烧灰）　川楝
共为末，乌梅洗净捣烂，和丸。米饮下。
●（百廿六）阴阳散
黄连　乾姜
共为末。敷之。
●（百廿七）朱矾散
朱砂　白枯矾
为末。敷之。
●（百廿八）洗心散
黄连　归尾　生地　木通　薄荷　牛子　连翘　桔梗　甘草（等分）　灯芯
煎服。
●（百廿九）绿袍散
黄芩　黄连　石膏　寒水石　硼砂　甘草　青黛
共为末。敷之。
●（百三十）参苏饮
陈皮　法夏　桔梗　茯苓　紫苏　乾葛　全胡　甘草　人参
宜加麻黄、姜、葱。
●（百卅一）消风散
羌活　独活　殭蚕　防风　天麻　白附子　蝉蜕　柴胡　花粉　川芎　人参　炙草　生姜
●（百卅二）枳壳汤
枳壳　生地　紫草　酒大黄
●（百卅三）四圣散
紫草　黄耆　木通　甘草
●（百卅四）理中汤
人参　白术　黄耆　附子　炮姜　炙草　茯苓
●（百卅五）黄连止蛔汤
黄连　黄柏　炒乌梅　人参　白术　枣（引）
●（百卅六）清解丸
连翘　牛子　川连（酒炒）　枳壳　防风　荆芥　淮木通　前胡　桔梗　紫草茸　蝉蜕　川芎　升麻　人中黄　麦冬　元参　酒芩
共为末，米糊丸，青黛为衣。痘出齐，忌用。
●（百卅七）散花丸
防风　楂肉　当归　紫花地丁　牛子　慈菇　荆芥　前胡　青皮　赤芍　蝉蜕　红花　茯神　通草　人中黄
制同上。弱者，加生耆，煎水为引。
●（百卅八）陈氏木香散
木香　大腹皮　赤苓　前胡　青皮　法夏　丁香　诃子肉　炙草　官桂
或加紫苏叶。
●（百卅九）麻黄桂枝汤
麻黄　桂枝　乾姜　炙草
●（百四十）加味升麻汤
升麻　防风　牛子　连翘　赤芍　当归　川芎　红花　紫草　甘草
以人中黄易甘草，更妙。
●（百四一）清地退火汤
地骨皮　地肤子　牛子　柴胡　紫草　乾葛　连翘　赤芍　红花　木通　蝉蜕
次服去乾葛。
●（百四二）凉血解毒汤
紫草　生地　赤芍　红花　防风　荆芥　黄连　牛子　前胡　木通　人中黄　天麻　丹皮　川芎　生姜　糯米（引）
弱者，加人参、生耆。
●（百四三）大成散
穿山甲（酒炒）　甘草　雄黄　朱砂　麝香
共为末。热症，紫草、灯芯汤下；冷症，温酒下，最能攻毒，一方，有人中黄，无甘草。
●（百四四）乌金丸
殭蚕（酒洗）　炒全蝎（去尾）　甘草　紫草　白附子　麻黄　穿山甲　蝉蜕　木通　桔梗　柴胡　石膏　白芍　犀角
共为末，另用紫草、红花，好酒一碗，慢火熬酒至半碗，去渣，将酒入蜜，共熬至滴水成珠，和前药作丸，龙眼大，朱砂为衣。量儿大小与之。
●（百四五）小无比散
滑石（六两，飞过）　石膏（煅，一两）　甘草（五钱）　寒水石（煅，五钱）　郁金　甘草（水煮透，焙乾，五钱）
热甚者，加犀角，磨水调服；黑陷不起者，加穿山甲二钱，麝香五釐，紫草煎汤调服。
●（百四六）三黄汤
黄芩　黄连　栀仁（炒黑）
加红花、紫草茸、人中黄、穿山甲、人参，水煎服。
●（百四七）升麻汤
升麻　连翘　黄芩　乾葛
加红花、紫草、赤芍，水煎服。
●（百四八）凉血化毒汤
当归尾　赤芍　生地黄　木通　连翘　牛子（炒香研碎）　红花（酒洗）　紫草茸（酒洗）　山豆根
或入人粪煅过为末，调服。
●（百四九）保元汤
人参　绵黄耆
加当归、川芎、紫草茸（酒洗）、红花（酒洗）、肉桂、防风，水煎服。
●（百五十）回阳散火汤
人参　绵黄耆　当归　白术　升麻　防风　连翘　木通　甘草
水煎服。
●（百五一）清肝丸
白芍　胆草（各一钱）　防风　荆芥穗　薄荷　甘菊花　白蒺藜　连翘　黄芩（各一钱半）
共为丸，辰砂四分为衣。
●（百五二）犀角地黄汤
犀角（另磨）　生地黄　赤芍　丹皮　牛子（炒研）　桔梗　元参　升麻　防风　甘草
水煎服。
●（百五三）芎归勺气汤
人参　当归　川芎　赤芍　防风　荆芥穗　青皮　木香　官桂　麦冬　姜（引）
●（百五四）（见百四八）
●（百五五）清金汤
净知母　黄芩　石膏　桔梗　甘草　天冬　麦冬（去心）　马兜铃　木通　山栀　花粉
●（百五六）调元托里汤
人参　黄耆　诃肉　陈皮　防风　荆芥　赤芍　木香　姜（引）
●（百五七）（见百四三）
●（百五八）昇天散
人参　黄耆　当归　川芎　陈皮　淫羊藿　炙草　肉桂　山甲　木香
加桔梗。
●（百五九）人牙散
人牙火煅存性，入韭汁淬之，为末。加麝香一分，山甲二分，鸡冠血、葱白、煎酒调服。
●（百六十）四物快斑汤
当归　川芎　赤芍　生地　紫草　连翘　牛子　前胡
●（百六一）四君子快斑汤
人参　黄耆　白术　茯苓　炙草　肉桂　防风　陈皮　白芷　白芍
●（百六二）保命丹
人参　黄耆　当归　生地　川芎　赤芍　牛子　连翘　防风　肉桂　白术　淮山药
●（百六三）宽中快斑汤
陈皮　厚朴　山楂　神麴　川芎　白芷　砂仁　木香　香附　炙草
●（百六四）补脾快斑汤
人参　黄耆　炙草　丁香　防风　防己　薄桂
●（百六五）白虎快斑汤
人参　石膏　甘草　麦冬　升麻　竹叶
●（百六六）理中快斑汤
人参　白术　黄耆　炙草　肉桂　木香　丁香　乾姜
●（百六七）紫黄饮
紫草茸　人中黄（各六分）　人参（三分）
●（百六八）丝瓜化毒汤
乾丝瓜（取近蒂五寸，以此为君）　赤芍　红花　当归　紫草　川芎　牛子　连翘　升麻　甘草　黑豆　赤小豆
等分，水煎，磨犀角调服。气弱者，加人参。
●（百六九）小灵丹
朱砂　雄黄（各一钱）　乳香　没药（各钱半）　大蟾酥（五分）　麝香（二分）　人中黄（四钱）
共为末，取猪心血、鸡冠血和匀为丸。紫草煎汤送下。
●（百七十）保元汤
人参　黄耆　炙草
或加肉桂、附子、川芎。
●（百七一）救苦散
羌活　防风　牛子　桔梗　荆芥　川芎　人中黄　连翘　炒芩　甘草
●（百七二）七真汤
淫羊藿　人参　黄耆　山甲　川芎　当归　木香　炙草
加鹿茸、糯米、黄豆引。
●（百七三）实浆散
人参　黄耆　白术　淮山　当归　川芎　白芷　肉桂　山甲　山楂　陈皮　鹿茸
●（百七四）当归活血汤
当归　川芎　赤芍　生地　红花　紫草
加升麻（炒）、人参、白芷、牛子。
●（百七五）除泡散
滑石（飞过，一两）　白术　白芷（各五钱）
●（百七六）扶元活血汤
人参　黄耆　白芍　茯苓　红花　元枝　白芷　蝉蜕　牛子　慈菇　山甲
●（百七七）人参清补汤
人参　黄耆　当归　白术　茯神　枣仁　麦冬　陈皮　甘草
●（百七八）回浆散
黄耆　白术　茯苓　何首乌　白芍　人参　炙草
●（百七九）象牙散
上方加象牙。
●（百八十）除湿散
苍术　防风　白芷　赤苓　猪苓　泽泻　木通　白术　米仁　乾姜　官桂
●（百八一）（见百八七）
●（百八二）内助散
炙耆　人参　白术　茯苓　当归　陈皮　半夏　肉桂　山楂　附子　乾姜
痘有水泡者，多用白术、茯苓。
●（百八三）清金导赤饮
当归　白芍　陈皮　石膏　茯苓　炙草　黄连　山楂　桑白皮　木通　枳壳　滑石　车前　麦冬　人参　元参
●（百八四）（见百卅八）
●（百八五）桂枝解毒汤
桂枝　麻黄　赤芍　防风　炙草　桔梗　川芎　牛子　人参　生耆
●（百八六）甘露解毒汤
白术　茯苓　泽泻　木通　麦冬　生地　连翘　官桂　香薷
●（百八七）当归解毒汤
生地　当归　麻仁　牛子　紫草　枳壳　大黄（酒浸）
或加连翘。
●（百八八）（见三六）
●（百八九）大补汤
黄耆　人参　当归　官桂　牛子　连翘　甘草　茯苓
●（百九十）升麻解毒汤
升麻　白芷　炒芩　牛子　连翘　蜜蒙花　荆芥　防风　蒺藜　当归　甘草（节）　木通（节）　加黄耆
●（百九一）清金解毒汤
黄芩　黄连　牛子　前胡　丹皮　麦冬　知母　百合　黑栀　甘草　人参
●（百九二）苦参丸
苦参　黑栀　防风　枳壳　元参　独活　黄连　黄芩　大黄　菊花
等分，蜜丸。每酒下五十丸。
●（百九三）花蛇酒
白花蛇去首，置酒罈中，封口煮，俟数日退火毒，服酒并蛇。
●（百九四）一扫光
铜绿　白矾　大黄　樟脑　硫黄　川椒　胆矾　倍子　白芷　水银　锡
等分，为末，另将锡溶化，入水银搅匀，后入诸药末。猪油调敷。
●（百九五）蚕蜕散
枯矾　人中白　煅倍子　蝉蜕　烧蛇床子
共为末。
●（百九六）（见百四）
●（百九七百九九）　俱空。
●（二百）（见百五）
●（二百一）仙方活命饮
白芷　防风　乳香　没药　连翘　山甲　赤芍　归尾　贝母　花粉　金银花　皂刺　陈皮
●（二百二）疽疖方
●三豆散（见八十三）
一方用豆心渣敷之。
●铁箍散
用树上百足虫，新瓦焙为末，油调敷之，其虫腹下尽足，其背壳硬，跌下地即首尾交合如环，其大如指，长寸许。
●芙蓉膏
用芙蓉花，或叶，或皮，或根，黄荆子等分，共捣烂，鸡蛋白调敷，留顶，连敷二三次，立效。
●必胜膏
用马齿苋捣汁，猪脂、石蜜共熬膏敷之。紫花地丁擂酒服或捣烂敷。黄豆，姜，葱，共捣烂敷。
●如意散
用生南星（八钱）　生半夏　生大黄（各一两）　郁金　姜黄　白芷　苍术（各五钱）
共为末。醋调敷。
●冲和膏
紫荆皮（炒，五两）　独活（炒，五两）　赤芍（炒，二两）　白芷（一两）　石菖蒲（一两半）
共为末。醋调敷，内服六君子汤加北芥子。
●（二百三）膏药方
防风　商陆　连翘　生柏　生芩　花粉　苦参　赤芍　羌活　独活　川乌　蛇床子　麻黄　何首乌　皂刺　生南星　生半夏　白芨　山甲　草乌　木鳖　紫草　红花　蛇蜕　大戟（各一两）　桐油（三斤）
纳诸药浸一宿，熬至药渣枯浮，用棕滤过，再将乳香、没药、石脂、银朱（各三钱），血蝎、儿茶、轻粉（各三钱），龙骨（煅）、水粉（各一两），黄丹（十二两），共为细末。看油滴水成珠，渐渐入此药末，搅匀。
●（二百四）洗肝散
川芎　归尾　羌活　防风　薄荷　栀子　赤芍　红花　菊花　胆草　甘草
饭后服。眼痛，加蔓荆子、石膏、穀精草、绿豆；有翳膜，加蝉蜕、白蒺藜、木贼、石决明、蒙花；大便热结者，加大黄、黄连、牛子；小便短赤者，加车前、木通、滑石；眼红赤者，加生地、丹皮。
●（二百五）拔云散
防风　羌活　黄芩　黄连　白芷　甘菊　荆芥　胆草　石决明　草决明　石膏　蒺藜
又　蒙花散
蒙花　石决明　蒺藜　木贼　羌活
为末。清茶调服。
●（二百六）羌菊散
羌活　菊花　胆草　穀精　荆芥　薄荷　蔓荆子　栀子　连翘　赤芍　生地　黄芩　黄连
有翳，加蒺藜、决明。
●（二百七）胆草散
胆草　甘菊　蒺藜　白芷　防风　黄连　蝉蜕　木贼　栀子
●（二百八）兔粪散
兔粪（炒黄为末）　蝉蜕　木通　甘草
水煎。
●（二百九）兔粪丸
兔粪（炒四两）　石决明（煅）　草决明　白芍（各一两）　当归　防风　穀精　蒺藜（各五钱）　薄荷（四钱）
为丸。荆芥汤下。
●（二百十）凉肝明目散
当归　胆草　蒙花　柴胡　川芎　防风　川连
和猪肝煎。
●（二百十一）望月散
望月砂（一两）　蒙花　蝉蜕　穀精（各五钱）
用猪肝切开，每肝一两，入前药末一钱，包肝内煮熟，肝汁并服。
●（二百十二）祛风明目散
防风　荆芥　川芎　薄荷　生地　红花　连翘　白芍　菊花　蒙花　穀精　覆盆子　蔓荆子　川椒　生姜（引）
发时，连服数剂。
●（二百十三）四灰散
旧棕　老杉树皮　胎发　脐带
烧灰存性。一方无脐带，名三灰散。
●（二百十四）凉血地黄汤
当归　川芎　白芍　生地　白术　升麻　川连　甘草　人参　栀子　元参　阿胶
加枣二枚。
●（二百十五）凉血解毒汤
当归　白芷　升麻　红花　紫草　赤芍　桔梗　连翘　牛子　灯芯
●（二百十六）柳花散
紫草　升麻　当归　赤芍
共为末。每服七钱，葡萄煎汤下。
●（二百十七）逍遥散
白术　茯苓　当归　白芍　生地　甘草　柴胡
加丹皮、栀仁，名加味逍遥散。
●（二百十八）泻肝散
羌活　当归　栀子　胆草　川芎　防风　炒芩　柴胡　木通　淡竹叶
●（二百十九）当归养心汤
人参　当归　麦冬　生地　炙草　加灯芯（引）
●（二百二十）调元内托散
人参　黄耆　肉桂　木香　当归　川芎　白芍　附片
●（二百廿一）罩胎散
当归　川芎　白芍　人参　白术　茯苓　柴胡　甘草　条芩　防风　荆芥　白芷　乾葛　砂仁　紫草　阿胶　桔梗
●（二百廿二）八物汤
人参　黄耆　白术　当归　川芎　白芍　熟地　甘草
●（二百廿三）安胎散
川芎　当归　白芍　人参　白术　茯苓　黄芩　甘草　砂仁　陈皮　阿胶　香附　艾叶（等分）
●（二百廿四）黑神散
当归　川芎　熟地　姜炭　桂心　蒲黄　木香　陈皮　黑豆（炒）　香附（炒）
水酒各半，煎服。
●（二百廿五）败草散
墙上多年败草，研末敷。
●（二百廿六）泻黄散
藿香叶　栀子　石膏　防风　甘草
蜜酒拌，微炒。水煎温服。
●（二百廿七）胭脂涂法
先以升麻煎浓汤，去渣，用胭脂于汤内揉出红汁，以木绵蘸汤拭之。加雄黄更妙。
●（二百廿八）加味保元汤
人参　黄耆　甘草　归尾　赤芍　红花　黄芩　黄连　牛子　连翘　升麻　防风　荆芥
水煎，入烧人粪一钱，调服。
●（二百廿九）百花膏
蜂蜜不拘多少，略用汤和，以鹅翎刷之。
●（二百三十）竹叶石膏汤
石膏　知母　麦冬　甘草　竹叶
●（二百三一）羌活防风汤
羌活　防风　川芎　栀子　胆草　当归　甘草　薄叶　淡竹叶
水煎温服。
●（二百三二）四顺清凉饮
当归　白芍　大黄　甘草
●（二百三三）　空。
●（二百三四）麦门冬汤
麦冬　人参　乾葛　赤芍　赤苓　升麻　甘草　石膏
●（二百三五）（见五十）
●（二百三六）柴葛桂枝汤
柴胡　葛根　桂枝　甘草　防风　人参　白芍（各等分）　姜（引）

制药  ***************************
聂：降炎上之火，清血分之火，俱有寒因热用之义。凡痘中，前后所用解毒诸寒药，俱因毒火燥血分，故芩、连、栀、柏、大黄、花粉等味，必用酒拌湿炒燥。牛蒡子必炒香，研碎。归、芍、生地、红花、紫草、丹皮、地骨之类，必以酒临时洗用，此要法也。不明此义，为害不浅。


续集  ——————————————————————————————————————————————————————————————————————————————————————————

验形察色  ***************************
形乃气之充，色乃血之华。痘之轻重，由气血有盛衰，气血之虚实，辨于形色之善恶。初出时，点若蚊咬，滞而不起，虽起塌阔，皮薄而软，斜视若无，面唇先肿，小者稠密，大者平陷，此皆气虚形重也。小而高耸，根敛圆净，先出先胀，日见活动，光润不燥，坚实碍指，头面稀疏，饮食不减，此皆气旺形轻也。见点之初，顶若火刺，红而乾枯，紫而昏暗，夹斑带疹，白而枯涩，黑若尘铺，此皆毒滞色重也。初出淡红，渐觉明亮，四五日，顶若水白，根窠红润，此皆血活色轻也。淡红一线，紧附于根下，而无走散之势者吉。血虽依附，根脚红色隐隐出部者险。痘与肉色不分，平铺散漫者凶。气虚则顶陷，气散则塌陷，血虚则晕必枯，血离则根必散。根窠者，血之晕，脓者，血之腐。六日以前，专看根窠，无根窠，必不灌浆，六日以后，专看脓色，无脓色必难收靥。顶白根红，气血分也，四五日不分，后必作痒。顶充根附，气血交也，六七日不交，后必有变。深红壮热，疔将发也，四五日前宜清，五六日后宜补。气血之分，清浊之本乎上下也，气血之交，阴阳之互为依附也。当分不分，毒结之也，当交不交，毒隔之也，加升麻散，郁何患不分？知清热解毒，何患不交？色太淡而灰白，此血衰气滞也，急宜补血行气。太红而乾枯，此血热毒盛也，急宜凉血解毒。若失于清利，必变焦枯紫黑而成气血凝滞之症，何以化水成浆？一见焦紫黑陷，须用滂沱饮。若肚腹膨胀，大渴大热，烦躁发狂，五六日不大便，此表里实热也，非下之不救，斟酌可也。
●滂沱饮
石膏　黄芩　胡黄连　山栀　芦根　知母　木通　枳壳　银柴胡　犀角

治血热壅遏有五法  ***************************
表热盛则痘乾枯，表太凉则冰伏，内热盛则秘结，内太凉则泄泻，气壅盛则腹胀喘满。热毒为所抑而不得伸越，毒气弥盛，则表里受重，婴儿难当。故治痘之法，在安表、和中、匀气、透肌、解毒五者而已。安表，使无干枯冰伏之患；和中，使无便结泄泻之变；匀气，使无壅盛喘满之祸；透肌，使热毒得以伸，热而达表；解毒，使内外有所分消。五者不失，血热壅遏之症，势难绵密，不足忧矣。
