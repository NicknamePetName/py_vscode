
序  ***************************
妇人有专治方尚矣，盖取易基、乾坤、诗首、关睢之义云尔。自轩岐而后，薛氏、李氏相继迭兴，详著女科方书，各擅专门、而闺阃之调乃大备。吾宗从宋朝南渡，来吴隐居不仕，得二氏奥诀，有《万金方》一书，代传为枕中秘，诚胎产家之至宝也。《礼》称「医不三世，不服其药」。余先世历宗元迄今十有八世矣，不独知之审而见之明，尤且制之精而用之当，挟是而游海内，庶无道少之患哉！夫人弗克为良相佐天子、理阴阳、登斯民于春台和煦之境以寿国脉，则愿为医疗民疾苦以卫苍生，脐斯世于寿域，虽显晦不同，而利济之心均有助于帝王之仁覆天下也。语云：半积阴功半养生。不信然乎？余少承家学，负志青云，久荒于嘻，逸年飘笠萧然，寄迹平江，将隐于医，因发家藏秘籍伏而读之，知渊源有自，顾安能全活百万以继先世之志耶？
康熙己巳吴中医隐松房子二十六世孙郑元良字绘章书序。
妇人之病，有可治有不可治者，皆由其性之善恶所致也。闻有德淑性顺，举止端严，克尽妇道，孝敬翁姑，相夫教子，勤俭理家，女工井血，桑麻之劳，无不尽善者，必无灾病，设或有之，亦易疗也；在等逆盘朋恶，罔尊凌卑，不敬宗亲，惟衣食自私，犯有七法，助无，天降其疾，虽卢、扁亦难治疗，不可不知。予家传女科诸方，遇仙人所授，用无不效，夺天地之造化，为后学之阶梯，名之曰《万金方》，谓万金不易之良方也，即至亲骨肉，亦不轻授。吾祖显公尝云：积金以与子孙，子孙或不能守；积此书以与子孙，为子孙之恒业。真传家之宝也，可不重欤？可不习欤？！
二十六世孙郑隆祚谨识

诊脉切要歌  ***************************
脉为元气是先天，动静之间更有玄。三部九候如纲纪，七表八里还相兼。寸关尺定三寸理，规矩权衡四时举。何如九道怪脉多，学者忙忙失宗旨。浮沉迟数为良诀，内外之因要分别。外阳浮数里沉迟，如此观之当自决。大率两寸管上焦，当关胸口至于腰；从足抵脐凭两尺，三部详明理莫逃。浮而有力则为风，无力而虚代本宗。诊得心浮神不宁，语言错乱梦多惊。肝家见浮成瘫疾，肠嚲拘挛身更疼。脾浮疟痢气喘急，泄泻无度不进食。肺浮咳喘大便风，面肿生疮吐血脓。肾脉浮虚滞血多，齿牙疼痛背腰驼。疮生足膝多无力，犹主风搏气不和。沉而有力则为积，无力应当为风逆。沉脉主气见于心，崩漏淋淋血浸精，咯血又兼留气结，夜多不寐日醒醒。怒气伤肝肝脉沉，气痞胁痛眼睛昏。沉移脾部成中满，吐泻身黄及不仁。肺沉喘咳肺痈生，吐呕脓痰与失声。肾脉若沉腰背痛，阴喎经闭腹膨顑。迟而有力痛难禁，迟而无力为寒症。心脉来迟小便频，怔忡呕吐及心疼。肝迟七疝兼诸积，木气之伤痛在膺。冷气伤脾脾脉迟，肠鸣腹痛泻无时。肺退气急寒痰盛，饮食难消气渐衰。滑精不禁小便多，腿膝痠麻梦涉河，及自觉来身□□，却因肾脉肾家疴。数而有力当为热，无力疮痍痛痒同。心家脉数发狂言，口舌生疮小便艰。头晕日眩风热盛，只因数脉见于肝。脾数中消好嗜眠，胃翻口臭及牙宣。肺经脉数上焦热，咳唾痰腥大便艰。水竭阴衰相人生，癃闭遗溺两相侵，只因肾脉多来数，女之逢之或有娠。更看形容把脉求，肥人沉细瘦长浮。婴儿脉疾老人涩，矮促长疏又不侔。男子关前脉必充，女人尺部定浮洪。弦钩毛石分时序，四季平和胃气冲。万机曲脉既包含，生死何常别有玄。浮散沉无迟一点，数来无数病难痊。

薛氏家传女科歌诀  ***************************
大凡女子，禀受偏执，若欲治病，先戒性急。或因怒气，或为忧郁。忧郁生痰，痰因火致；怒气伤血，血伤失色。或为疼痛，或为淋疾。淋有五种，兼有五色。若欲无病，月水要正。月应乎天，水应乎地。一月一来，如期如信。怀娠育胎，坐草理顺。经或不准，或参乎前，或落于后。参前属热，落后属寒。热当清凉，寒宜温热。血实血虚，或攻或补。有孕得保其胎，次调其疾，速治则可，若延产后，自招其祸。新产之后，先理恶露，次则补虚。补虚太早，恶不能除。恶心气喘，泄泻汗珠，此为四恶，卢扁难医。即见一恶，病亦难起，小心医治，免死见几。十月怀娠，一朝坐草，瓜熟蒂落，戒勿求早。无知女娘，昏迷婆老，非理催逼，生成烦恼，致成危疾，医师难疗。叮咛切嘱，守此正道。孕妇之脉，坚强最好。细而涩微，命亦难保。新产之脉，迟沉细小。若遇洪大，虽疗亦倒。败血冲心，语言乱道。或笑或歌，佛名神号，九死一生，何须求祷。痰里心窍，或悲或啸，病似冲心，治各神妙。冲心癫狂，始终昏冒；里心亦然，昏而复觉。冲心龙齿，韭醋薰导；里心陈附，姜汁奇效。凡有痰者，先慎风寒；糯面油腻，戒勿加餐。病有危困，先喻其难；若不预断，谤毁多端。医为仁术，取利须宽，念贫苦者，乐施药丸。子痈子烦，子悬子冒，治各有条，不容遗告。子悬上升，闷而满饱，投紫苏饮，又名八宝。其馀三疾，各有方妙，遇之最奇，用之最巧。产后血风，百日疼痛，五积交加，投之必中。咳喘伤风，浓痰鼻涕，金沸草散，谓之良剂。一得身孕，月水复乘，血有馀也，漏胎撰名。腹中有块，血气之结，或为胕癖，温经益气，削除其积，元气若虚，且从姑息。痰火之症，身躯瘦极，若施艾火，速亡自逼。虚火之症，自汗骨蒸，参耆胡连，治之量情。起死回生，神仙秘术。细心体贴，用无不灵。


调经门  ——————————————————————————————————————————————————————————————————————————————————————————

调经门  ***************************
凡妇人众阴所集，常与湿居，贵乎血盛气衰也。血盛气衰，自谓从，从则百病不生。若血衰气盛，是为逆，逆则诸症生。而且妇人之疾比男子倍觉难治，如七胕、八瘕、九痛、胎前、经事、十二带，乃男子所无之症，又况慈恋、爱憎、嫉妒、忧恚、抑郁等为病深固，安危在俄顷之间，由是别立一科，见古人甚重而不可忽也，识者宜究心尔。
凡妇人经至，须避风寒，禁淋浴，节饮食，戒忿怒，除房欲，否则诸症蜂起，多成胕瘕之患，宜二陈汤加减治之。
凡妇女诸病，当以调经为先，而调经必须理气为务。调经之道，在耗其气，以行其血，使血盛气和，是即谓之从。从者，顺也，则疾病不生，孕育自成矣。
妇女经事谓之月水，又曰潮水。言月者，一月一至也。曰潮水，取其信也。一月两至者，血热也。两月一至者，血冷也。故曰：血得热则行，寒则凝。热用凉药，寒用温药。凡尺脉常盛，而右手脉大，皆其常也。若肾脉微涩，或浮滑断绝不匀；肝脉沉而急，皆经闭不调之候也。

论经闭  ***************************
室女年及笄而天癸不至，若面色不黄，饮食如故者，不在经闭成劳论，但不孕耳，不必服药。有杂症者，疗其杂症，经自流通。亦有年纪长大，而经自来者，仍能受孕。有终身从未至者，此名内石女也，非药能治之。
室女经水既来，而复不通者，必须视其脉，有症无症，以验其是疾非疾。若面色不黄，饮食如常，身不热者，其名曰歇，非疾也，不须服药。若面黄肌瘦，身热，是为童痨。诊其肝脉弦，出寸口上鱼际，非药所能治，急与成婚，自然经行而疾去，否则十死八九。盖女犯痨症，与男子不同，阴阳和而疾自愈也。成婚后，可服补中益气汤加生地、黄柏、知母。有气血不足而经闭者，亦面黄肌瘦，身热，而不甚凶，虽歇几年，服药亦可通之，但不宜用破血经，如桃仁、红花之类，只宜用生血药，以四物汤加减可也。有经闭骨蒸劳嗽，诊其脉七八至，水不制火，肌肉消瘦之极，脾胃滑泄，此不治之症也，虽药无效。
●四物汤
怀熟地（补血通肾经之药，脐下痛，非此不除。姜汁、砂仁拌制。有血虚，用四物汤，用姜汁炒，恐痰泥滞也）　当归身（和血，亦通肾经。血刺痛如刀割，非此不能除）　白芍药（和血理脾，通脾经之药。腹中虚痛，非此不能除）　真川芎（治风泄汗，通肝经。血虚头疼，非此不能除）
妇人室女经闭成痨，切不可用通血药，当以生血为主，或用补中益气加生地、黄柏、知母。如咳嗽，加五味、麦冬之类。经闭而脉不足者，当补气血。脉有馀而气血相併者，宜服当归、生地、川芎、甘草、香附、陈皮、乌药、官桂之剂。
●补中益气汤（补虚退热）
人参　黄耆　白术　归身　柴胡　升麻　白茯苓　炙甘草　广皮
热甚者，加黄芩、黄柏；气甚，加桔梗、枳实；肾虚，加黄柏、知母（盖黄柏多用，则损血；少用，则生血）。
一方加川芎、红花、白芍、黄柏。
妇人经闭，虽有四说，总之气不调和，因而血不流转故也。故调经须以理气为先。有经闭而腹少冷痛者，血海虚寒也，宜眼大温经汤。
●大温经汤　暖冲任，保小产及带下等症。
当归　白芍　麦冬　炙甘草　肉桂（一月官桂）　乾姜　阿胶　川芎　丹皮　吴茱萸（汤泡，一钱）　人参　半夏
一方加牛膝、蓬莪术、生姜三片，新汲水煎服。
有内则月水不行，外则发潮热，头目昏重，肢体劳倦，五心烦热，心冲面赤，口燥唇焦，腰背痛疼，盗汗，此气血虚损也。宜服丹皮散。
●丹皮散　兼治室女经闭，咳嗽发热等症。加陈皮（去白）、香附、柴胡。
丹皮　川芎　白术　黄芩　当归　熟地（一用生地）　甘草
一名牡丹皮汤。
有经闭而腹中结块，腰腿重疼者，此气血凝滞也。宜服通经六合汤，或红花当归散以逐其瘀血，通其经络也。
●通经六合汤　本方加延胡索，名延胡索散。
当归　白芍　官桂　蓬术　川芍　熟地（一用生地）
●调经六合汤
白术　黄芩　香附　陈皮　半夏　白茯苓　归身　白芍　生地　川芎　甘草
水二锺，姜三片，食远服。
●红花当归散　又名调经活血汤。
红花　归尾　牛膝　赤芍　紫葳花　肉桂（或用官桂）　白芷　甘草　苏木　刘寄奴
水酒各一锺，煎服。
一云加桃仁、大黄（一撮）、川芎、乌药、三稜、蓬术、香附、丹皮、延胡索。
有胃气不调而停经者，貌本壮实，饮食减少是也。盖胃气不调，血无以生，亦能致月水不通，当服化气丸，或圣和丸，与归附丸、逍遥散等药间服。一以消食健脾，使饮食进而元气复；一以和其血气，使气血自调，而经自行矣。
●化气汤
三稜　蓬术　青皮　陈皮　麦芽　神麴　香附　乌药　生姜　枳实　厚朴　甘草
一方加牵牛、半夏、益智仁（兼能顺气消癖）。
●圣和丸
广皮　青皮　三稜　蓬术　乾姜　高良姜　香附　楂肉　神麴
为丸。砂仁汤送下。
●归附丸
归身　香附（醋制）　陈皮　山楂
醋和为丸。如咳嗽者，禁用。
一方只用归、附二味。
●逍遥散　月候不调，脐腹痛，往来寒热。并治产后血虚生热。
归身　白芍　柴胡　白术　甘草　薄荷　香附　白茯苓
如血虚盗汗，加山栀、丹皮，名曰加味逍遥散。如用散，加煨姜三片，水煎服。
妇人女子经闭成痨，骨蒸痰嗽，诊其脉七至八至，视其肌肉消瘦之极，水乾火亢，脾阴已极。若脾胃实者，尚可服二生丹；不然，此必死之症，虽药无益也。
●二生丹　一名二黄散。治妇女经水不通，内热，乾血痨症。患此症者，头顶中有红发一丝，患久十分者全红，患五六分者其发半红，拨去之，服后药。若病久腹泻者，难治，勿用此方。
大怀生地（三钱）　锦纹大黄（三钱）
二味放新瓦上焙，炙焦黄，研末，陈煮酒泛丸。每用六钱，虚弱者减半，于五更鸡鸣，令妇人面向东，热陈煮酒徐徐送下，少刻觉腹微疼，即解去恶积，经水立通矣。通后只用米粥熬熟韭菜，连服四五日，再服加减四物汤，或六味丸一料。
●加减四物汤
川芎　当归　白芍　人参　黄耆　香附
●六味地黄丸
怀熟地（八两，砂仁末拌，再入猪脊筋髓一条，同煮，用酒、姜浸，九蒸九晒）　山药（四两，入姜汁，炒黄色）　山萸肉（四两，去核）　白茯苓（三两，去皮，入乳拌蒸）　丹皮（三两，去木煮酒洗）　泽泻（三两，去毛，盐水炒）
上药各制，焙乾为末，燎蜜为丸，如桐子大。每服八九十丸，空心白汤送下。如老人下部虚寒，加制附子、桂心各二两，名金匮肾气丸。
寡妇尼姑经闭，乃独阴无阳，欲不遂也，法当开郁而理其经。
娼妇经闭，娼妇本无经闭之理，间或有之，郁也，劳也，因为元气未足，即被男子所伤，以致此疾，宜服养生补血之药，则能痊矣，亦用四物汤加减治之。

月经不调类  ***************************
妇人有疾，月水不嫌其多，两乳不嫌其大，此生意也。
妇人月水不调，阴虚潮热，痰嗽渐成骨蒸者，用逍遥散，或牡丹皮散主之（此一方见前经闭条）。
妇人室女经水过期而来，其说有三：有血虚者，有血寒者，有涩滞者。
血虚者，腹不痛，身微热也，如有腹痛者，乃空痛也，当服顺气生血之药，如四物加红花、木香、陈皮、香附、甘草等药，或八珍汤加香附尤妙。
●八珍汤
人参（或用黄耆亦可）　白术　白茯苓　炙甘草　熟地　当归　白芍　川芎
有血寒过期者，宜服归附丸，或四制附陈丸。以脉为辨，浮大而无力，微濡芤细，皆血虚；沉迟弦紧，皆血寒也。
●归附丸（见前经闭条）
●四制附陈丸
有涩滞而过期者，腰腹多痛，胸膈饱闷，宜服醋煎散之剂。凡治室女经水不调诸症，其法与妇人同。
●醋煎散（名醋个）
三稜　蓬术（醋炒）　赤芍　乌药　香附　甘草
宜加归尾、官桂、熟地、川芎。
妇人、室女经水先期而来，有不及期而来也，其说有二：有血热者，腹多不痛，乃火也，皆内热所致。盖血寒则凝，热则行也，其色必紫，其脉必洪，凉血地黄汤主之；虚热者，逍遥散与补中益气汤加黄柏、知母，或用四物汤加陈皮、香附、黄柏，或用黄芩、知母醋糊为丸服之。如腹中冷痛，禁用寒凉药，宜服五积散。若作泻者，先理脾胃。乾咳嗽者，服逍遥散。
●凉血地黄汤（此方多活血辛燥之药，血热而经水参前者，不宜服）
生地　羌活　藁本　防风　当归　知母　细辛　荆芥　升麻　川芎　黄芩　川连　黄柏　柴胡　炙甘草　紫葳花　蔓荆子　红花（少许）　一方加槐花　青皮
●逍遥散　●补中益气汤　●四物汤　●五积散（俱见前闭经条内）
经先期，有气多而血海伤者，其腹必痛，以补血兼行气为主，亦慎用凉药，如归附丸、四制附陈丸、当归、川芎主之。
若妇人年四十外，月经或一月两至者，或二三日一至者，久后必成淋症，宜补中益气治之，然必怡悦乃效。
●归附丸　●四制附陈丸（见前）　●补中益气汤（见前经闭条内）
妇人月水淋漓不止，此症有三说：一为月戒来而行房，致伤胞络而成，宜先服活血之药，后理其经。小腹痛者，归附丸；不痛者，内补汤主之。
●内补汤
当归　白芍　川芎　熟地　陈皮　甘草　白术　黄芩
一方加地榆、官桂、香附、生姜、黑枣，煎服。
为气疾而经淋漓不止，若小腹痛，用四乌汤；不痛，用八珍加黄芩、川连；若饮食少进，加陈皮、山楂，而芩、连减用。
●四乌汤
当归　白芍　川芎　熟地　甘草　香附　乌药
姜汁煎，加陈皮、木香、童便。归或用尾，芍或用赤。
●八珍汤（见前）　有虚汗，人参易黄耆。
为劳伤气血，冲任虚损，而经淋漓不止，兼赤白淋者，宜服丁香胶艾汤加黑栀、黄柏、知母。腰腹疼痛者，宜紫金丸。
●丁香胶艾汤
丁香　阿胶　艾叶　当归　白芍　川芎　熟地　甘草
●紫金丸
禹馀粮（二两，煅，醋淬，研）　白芍　当归　熟地　川芎　龙骨（煅）　四制香附　白芷（各一两）　肉桂（或用官桂）　乾姜（煨，各五分）
醋和为丸。温酒送下。
一方加赤石脂（煨），另研细。产后盗汗，加黄耆、麻黄根、人参、牡蛎、甘草。
●大温经丸（见前经闭条内）
妇人月水淋漓不断，皆因气多所致。肚腹疼痛，胸膈饱满，宜服藿香正气散，或云即大个散，又名调经和气饮，实乃发散时行之剂，以之和畅滞经，则不效也。只以四物汤起剂，加香附、红花、木香、陈皮、甘草，并官桂少许引经尤妙。若腹不痛，淋漓日久，须服补宫汤。
●藿香正气散　此方专治四时感冒。
藿香　厚朴　茯苓　广皮　白芷　甘草　紫苏　半夏　苍术（或以香附代之）　桔梗　大腹皮
姜、枣煎服。
一云加三稜、蓬术、赤芍、乌药，家传加香附。
●补宫汤　兼治血淋、白浊。
当归　白芍　川芎　熟地　熟艾　陈皮　白术　甘草　阿胶　地榆
水煎服。
一云加人参、黄耆、黄芩。气多，加香附。
妇人月水淋漓，有兼泻者，有兼咳者，有咳泻并作者。泻而腹不痛者，胃苓汤；腹冷并痛者，五积散；单咳者，二陈四物汤。然亦须分咳泻之先后缓急而施治之。咳急而泻缓，先理肺经，止其咳嗽；泻急而咳缓，先理脾经，止其泻；若淋急而咳泻俱缓，又宜先止其淋；倘咳泻并作，宜先服养胃药，盖四时以胃气为本，急者必先治之；若去血过多，间遗屋漏水下，或时有鲜血者，用补中益气汤，或丁香胶艾汤加炒黑五灵脂等药。
●胃苓汤　●五积散　●二陈汤　●四物汤　●养胃汤　●补中益气汤（俱见前）
●胶艾汤
阿胶　艾绒　川芎　甘草　当归　白芍　熟地　赤石脂　地榆　菖蒲（一用蒲黄）　小苏（一用苏木）
水一锺，酒半锺，煎服。
一方加丁香，亦名丁香胶艾汤。兼治冲任虚损，崩漏淋沥，赤白带下。
妇人、室女月水淋漓不快，宜用琥珀黑龙丹治之。如兼腰痛，即服紫金丸。
●琥珀黑龙丹　兼治胞衣不下，血晕，败血冲心。
当归（酒洗）　熟地（或用生地）　良姜　五灵脂　川芎（各三两）
俱锉。入锅内，盐泥纸筋固济，炭火煅过，候火冷，取出研细，入后药：
琥珀　百草霜　乳香　生硫黄　花蕊石（各二钱二分）
研细，同前药和匀，醋糊丸，如弹子大。每用将炭火煅红，投入生姜汁浸化，以无灰酒合童便顿服立效。
●紫金丸（见前）
妇人年老经断而不断，有血气有馀者，如常经行人准信，而无他症者是也，不须服药。有气者，有伤者，有瘀血者，经水既绝而复来，胁与小腹急痛是也，并宜用四乌汤加白芍；若其势可止，用八珍汤加黄连、黄芩止之。大抵此症，乃因幼时多气积，久而成，必先戒气，方可安耳。是轻即赤淋也，重则为崩矣。吉者十居二三，宜大剂人物汤及补中益气汤加香附等药，或补宫汤主之。
●四物汤　●八珍汤　●补中益气汤　●补宫汤（俱见前）
妇人月水不调，阴虚骨蒸，寒热如疟，盗汗，咳嗽，此血热相搏也，逍遥散主之，或丹皮散亦可。
●逍遥散　●丹皮散（俱见前）
妇人经水将行，小腹先作痛者，气血滞涩也，用四乌汤，或七气汤加川芎、当归之类。
●四乌汤（见前）
●七气汤
藿香　青皮　陈皮　蓬术　三稜　桔梗　肉桂　益智仁　香附　半夏（生姜制）　甘草
有块，加归尾、川芎，又名行经；加赤芍、乌药、桃仁、大黄，香归饮。产后恶露不行，亦用此方治之。又方：人参、甘草、肉桂、陈皮，加姜三片，煎服，治气郁。
经行后而腹痛者，虽曰属虚寒，而当补。然气亦能作痛，若一概补之，岂不愈痛乎？须视其受补否，不受补者，四物汤加陈皮、香附；受补血虚者，用八珍汤加香附。如经行时泄泻者，先止其泻，然后调经止痛可耳。
●四物汤　●八珍汤（俱见前）
妇人经来色异紫黑者，瘀血也，来必不准，其说有二：曰气血相併而成紫黑者，腹痛即是；有血热而紫黑者，腹不痛是也。二者皆宜四物汤及归附丸加减治之。经来淡红色者，血虚有寒也，用调经汤加当归、麦冬、吴萸服之。
●四物汤　●归附丸（见前）
●调经汤
妇人月水准信不受胎者，其故有三：有因痰闭子宫者，有气与食生冷所致者，有男子阳衰者。痰闭子宫者，其人必肥白，其腹不痛，须用导痰汤及人参半夏丸之类，或二陈合四物治之，滚痰丸略用亦可。
●二陈汤
半夏　橘红　白茯苓　甘草　乌梅　生姜
煎服。中脘不爽，加枳实、南星，名导痰汤；热，加黄连、黄芩，名芩连导痰汤，治痰嗽饱闷。
●四物汤（见前）
●又方　亦名导痰汤。
旋覆花　半夏　陈皮　荆芥　五味子　前胡　白芍药　杏仁　桔梗　茯苓　甘草
姜五片，煎。
人参半夏丸
人参　半夏　南星　茯苓　薄荷　明矾　蛤粉　藿香　寒水石
●又方
人参　半夏　乾生姜
生地黄汁为丸。
●滚痰丸
大黄（酒蒸）　黄芩　沉香　青礞石（硝煅）
一方加朱砂为末。临卧温茶送下。
气与食生冷所致者，其腹多痛，宜用温药调治。如咳嗽，又不宜服，只以四物汤加陈皮、山楂、香附作丸，频服为妙。如气食作泻，必兼枳术丸、归附丸间服方可。
如男子精寒以致无孕，只宜男子服药，与妇人无涉也。或谓经水正而子宫寒者，万无是理也。盖子宫若寒，经水必过期矣。岂有准信而犹谓子宫寒乎？或谓子官寒者，因产时阴户著风所致，此尤为可笑。盖阴户著风，产后即不能语，而可谓之阴户著风乎？
●四物汤　●归附丸（见前）
●枳术丸
妇人冲任虚损，小腹有寒，子宫寒冷，经水不调，胎孕不成者，宜服大温经汤，或紫金丸。倘成后多损堕者，用诜诜丸治之。
●大温经汤　●紫金丸（见前）
●诜诜汤
肉桂　泽兰　熟地　川芎　当归　白芍　石斛　乾姜　丹皮　白术　玄胡
醋糊丸。酒送下六十丸。
妇人经水不准，必不受胎，然参前而孕者有之，其以血热故也。医书云：先期为血热，后期为血寒，抑有参前落后而互兼有，谓寒热并乎。大抵妇人恼怒著气，则气不调，气不调则受气，即凝血，亦不能受胎矣。夫气为血之母，气乱则经期亦乱矣。故调经当以理气为先，归附丸、四制附陈丸主之，正后服紫金丸。
●归附丸　●紫金丸　●四制附陈丸（俱见前）
经候不调，心腹刺痛，四物汤去熟地、白芍，名君臣散主之。
血虚，心腹疼痛不可忍，用四神汤治之。即四物汤去熟地，入乾姜，名四神汤。
治妇人之血痢，四物汤加阿胶、艾叶。又云加槐花、黄连、粟壳，以温血补血，出厥阴经药也。
妇人二三月经事不至，切不可便用安胎药，亦不可逐认作是病，必须详审细察，确辨其是胎是病。若胎，宜安养；病，宜调治。
按：妇人见血，如衄血，出于肺；咯血，出于肾；痰涎血，出于脾；呕吐血，出于胃。皆以脉沉细为吉，数大为凶。家传谓妇人衄血，夫心里血，肝藏血，心与肝受邪，则衄血，用定衄散治之。
●定衄散　衄血大抵由于气火上冲，血因随之而上溢，此方与病情大不合，而能定衄乎？
竹茹　熟地　人参　白芍　桔梗　川芎　当归　甘草　桂心
水煎服。
妇人伤寒，经水适来适断，发热恶寒，夜则谵语，此为热人血室，故寒热如疟，头痛等症，小柴胡汤去其寒热，兼治呕吐胁痛；后服四物汤以和其血。
●紫苏七气汤
紫苏（二钱）　茯苓（四钱）　半夏（姜汁炒，五钱）　厚朴（姜汁炒，三钱）
加姜、枣煎。
一方加白芍、陈皮、人参、桂心，亦名七气汤。
妇人月水不准，及难产产后血奔，或因气与风寒暑湿所搏，以致月经不调，或瘀血刺痛，宜服琥珀丸治之，此方有推陈致新之效。
●琥珀丸
琥珀　当归　乳香（各一两）　没药（五钱）　麝香（一钱）　木香（五钱）
上为细末，用人乳拌乳香，饭锅上煮化，下前药末，和为丸，如荧实大，朱砂为衣。临服童便、姜汁、酒送下。
一方加白芍、川乌、牛膝、鳖甲、蓬术、制厚朴、泽兰、官桂。
妇人冲任虚损，经候不调，或来不断，或过期不来，或崩中去血不止，及曾损胎，瘀血停留，小腹急痛，五心烦热，宜大温经汤治之（大温经汤见前）。
妇人月候愆期，或崩漏不止，并赤白带下，或过期不来，瘀血停留，内热虚浮，寒战，胸膈胁肋，此系冲任衰弱，脏腑虚冷故也，宜加减吴茱萸汤，或大温经汤主之。
●大温经汤（见前）　●加减昊茱萸汤（见后）
此症大抵由肝脾气郁所致，岂宜用温经活血之药，且崩漏之症亦非所宜。
妇人每遇经行彻头痛，心冲，饮食减少，肌肤不润泽，月候愆期，并崩漏不止，赤白带下，小腹急痛，此劳伤气血，亦脏腑虚寒故也，宜加减吴茱萸汤，或艾煎丸及胶艾汤主之。若去血过多，血气不足，四肢倦怠乏力，宜增损四物汤主之。
●加减吴茱萸汤　此方兼治经行时头痛，气满不食。
吴萸（两半）　当归　半夏　甘草　乾姜　丹皮　茯苓　防风　木香　官桂　细辛　麦冬　桔梗　姜　枣
●艾煎丸　淋沥崩，伤肠满痛，固经补血，信非诬。
艾叶（酒蒸，四两）　吴萸（去核，汤泡）　归身　白芍（两半）　川芎　熟地　人参　九节菖蒲
恶心，加橘红；呕叶，加丁香。酒糊或蜜为丸。酒下，或米饮汤送下三十丸。
●胶艾汤（见前）
●增损四物汤
当归　白芍　川芎　人参　甘草　乾姜
妇脏结秘涩者，四物加大黄、桃仁泥服之。
妇人本虚而得损伤者，四物汤加穿山甲服之。
经事行而身热，脉数，头昏，四物加黄芩、柴胡治之。
经水不行而虚热者，四物加黄芩治之。
经水不行，似有胎孕，腹坚胀满二三月者，用加味五积散加归尾一钱，桃仁十四粒，蓬术、香附二钱，姜二片，水、酒各一锺。如发红疹块，加木香、瓜蒌、牛膝，去乾姜；如经来发风疹红块，加荆芥，煎服。
妇人经行过四五日，腹中绵绵走动者，此血行而滞气，未尽行也，以木香流气饮治之。
●木香流气饮（分两宜轻用）　调和血脉，除臌胀大，利三焦五脏。
木香　陈皮　半夏　草果　丁香　桑皮　苍木　厚朴　木通　甘草　藿香　槟榔　人参　白芷　菖蒲　香附　赤苓　麦冬　肉桂　紫苏　白术　蓬术　木瓜　大腹皮
加姜、枣煎。
经后作痛，间或有属气滞者。然此方太峻，不可服。
妇人阴虚，经久不通，小便短涩，身体疼痛，四物加炒白术、牛膝、乌药、炙龟板、木通、香附、陈皮、白茯苓各一钱，甘草三分治之。
妇人瘀血腰痛，及血枯经闭者，四物汤加桃仁、红花治之。
经水过多，别无他症，四物汤四两加黄芩、白术各一两，亦名六合汤。
妇人痰多黏住血海，因而下多者，目必渐昏，肥人多有之，以南星、苍术、川芎、香附作丸服之。
劳伤气血，月水过多，淋漓不已，手足疼痛，四物加阿胶、艾叶、甘草、地榆、黄耆、延胡索、红花、丹皮、蒲黄、香附、砂仁服之。
劳伤气血，冲任虚损，月水过多，淋漓不止，四物加阿胶、艾叶、甘草，一方加地榆、黄耆服之，一云加黄连。
去血太过，血虚生热，自汗体热，脉微，宜服调经逍遥散。
●调经逍遥散
当归　白芍　白茯苓　白术　柴胡　薄荷　香附　竹叶　煨姜
不拘时服。
经事不准，淋漓不净，面黄内热，乏力瘦弱，须用人参大补汤治之。
●人参大补汤
人参　白茯苓　白术　甘草　当归　白芍　川芎　熟地　黄耆　柴胡
加姜、枣煎，食前服。
经过期而身热，自汗，兼泻者，先治其泻；泻而痛者，五积散；嗽而痛者，二陈四物汤加红花；咳而又泻者，先服养胃汤，或胃苓汤治之。
●五积散（又名百病无忧散，又名调中健胃汤）
陈皮　川芎　枳壳　当归　白芍（或用赤芍）　乾姜　官桂　白芷　麻黄（有汗不用）　茯苓　苍术　甘草　桔梗　半夏　厚朴　生姜
热甚，加黄芩；产后恶露不行，加桃仁、苏木，或香附；腹痛吐泻，加草豆蔻。
●二陈汤　●四物汤（俱见前）
●养胃汤　外感风寒内伤冷，神昏瘴疫尽安宁。
厚朴　苍术　藿香　半夏　草果　乌梅　生姜　陈皮　甘草　白茯苓
水煎服。寒热如疟，加香附、柴胡、青皮。加人参，即人参养胃汤。
●胃苓汤　脾家千种疾，不出范围中。
厚朴（姜炒）　苍术　陈皮　甘草　肉桂　白术　白茯苓（或用赤苓）　猪苓　泽泻
经水常过期而后来者，血少而虚也，四物加人参、白木，一云加升麻、陈皮；有痰，加半夏、陈皮服之。
经事不通，过期不来者，用延胡索一钱，香附、枳壳各五分，为末，牛膝捣汁半锺，空心调服。
经水不通，因寒搏于内者，用四物加蓬术、乾姜（室女去之），姜三片，煎服。
妇女经水不及期而来者，血热也，宜凉其血气，以四物加黄芩、黄连、香附治之。一用生地，去熟地、川芎，加柴胡、黄芩、香附。
肥人经水不及，数日而经来，且痰多者，血虚有热也，四物加香附、南星、半夏、黄连、白术治之。
经事淋沥，点滴不已，小腹痛，月候太过不干，乃血虚空痛也。经曰：血脱，必先补气，宜用四物汤加人参、白术各一钱，炙甘草三分，陈皮（炒）、艾叶（炒）、阿胶各一钱，香附七分服之。
妇人月水淋沥不断，或前或后，及腹中疼痛，用桃仁散治之。
●桃仁散
桃仁　生地　人参　甘草　桂心　蒲黄　半夏　当归　川芎　赤芍　牛膝　丹皮
加姜三片，煎七分，空心服。
妇人经事淋漓点漓不已，小腹作痛，月水大下不干，乃血气俱虚也，用四物加人参、白术、甘草、陈皮、香附、艾叶、阿胶，水煎服。
妇人血为气配，因气而行经。紫色者，气之热；黑，则热之极矣。四物加芩、连、香附之类治之。
有经水过期而色淡挟痰者，二陈汤加川芎、当归。若色淡不调，是气血皆虚也，宜参、耆、芎、归之类。如腹痛，加胶、艾等。
●四物汤　●二陈汤（见前）
妇女经水过期作痛，紫黑有块者，血热也，用四物加木香、黄芩、川连、柴胡、香附治之。
经水不调，血色淡白，宜补血气，加减四物汤主之。
●加减四物汤
川芎　当归　白芍　人参　黄耆　香附
加腹痛，加阿胶、艾叶、延胡索。
经事不行，腹中结块疼痛，及腰痛者，四物汤加蓬术、肉桂，并治血虚腹痛，微汗恶风。有寒，加乾姜。
经行微少，或胀，四肢痛，四物汤加延胡索、没药、白芷，以淡醋汤调下。
妇人经欲行，腹中上下绞痛，血涩也，四物加延胡索、槟榔、木香，一方加青皮、丹皮、香附、乌药治之。
经水将行先作痛，用枳壳、川芎、乌药、紫苏、黄芩、香附、青皮治之。
经来时腹痛者，血实也，四物加桃仁、红花、香附、黄连治之。
经水将来，先腰痛腹疼者，气滞有瘀血也，四物加桃仁、红花、香附、川连，或加延胡索、槟榔、青皮、丹皮、乌药、蓬术、木香；有热，加柴胡、黄芩治之。
经行后腹痛者，气血俱虚也，八珍汤加减用之。
●八珍汤（见前）
月水不调，心腹疼痛，四物加白术、丹皮、地骨皮，能补血温经。
脐下虚冷，小腹痛，及腰脊闷胀者，痛以四物汤加玄胡、川楝子服之。
临经时先脐腹疼痛，腹内亦痛，至两三日而后来，详后方。
生地（二钱）　丁香（四分）　归身　羌活　延胡　防风（各一钱）　杜仲（五分）　牛膝（七分）　柴胡（一钱五分）　全蝎（一只）
水二锺，煎八分，食前温服。一加香附。
妇人经行腹痛，加减四物汤治之。
●加减四物汤
当归　白芍　川芎　熟地　桃仁　红花　玄胡　香附　白术　木香　黄芩
水调服。
妇人室女经候不通，脐腹疼痛，或成血瘕，当通经丸治之。
●通经丸
川椒（炒）　乾漆（炒烟出）　蓬术　当归　青皮　乾姜　大黄　桃仁（炒，去皮尖）　川乌　桂心（各等分）
为末，一半用米醋熬成膏，和馀一半，盛臼中打丸，如桐子大。每服五十丸，淡醋汤或酒送下。
又方用大黄为细末，醋熬膏子为丸，如桐子大。温酒送下，量人虚实而斟酌用之。
治血虚月水不调，及腹痛潮热，用逍遥散主之。
经血如茄片，小便不利，口乾微热，胁痛，小腹急痛，宜服三元汤治之。
●三元汤
柴胡　当归　白芍　川芎　熟地　人参　青皮　黄芩（或用黄耆）　乌梅（或用乌药）　香附　升麻　滑石　木通
加灯心一结，食前服。
妇人血气攻痛，并两胁刺痛，用：
当归　白术　川芎　延胡　陈皮　木香　丁香　乳香　香附
上为末。每服一钱，温酒送下。
妇人血气俱冷，时发刺痛，寒热往来，劳倦，用四物加柴胡、玄胡、乌药、丹皮、陈皮、白芷、白术、官桂、乾姜、甘草、桔梗，加姜煎。
血积血瘕，用三稜、蓬术、肉桂（炒烟尽）、乾漆治之。
妇人血积血瘕，四物加三稜、蓬术、肉桂、乾漆治之。
妇从腰下冷气块，并月水不通，用沉香附子丸服之。
●沉香附子丸
沉香　附子　官桂　当归　川芎　五灵脂　木香
上为细末，醋糊丸。每服三十丸，食前米饮下。
妇人形瘦，月经不调，有时疼，热痰嗽，用青黛、瓜蒌仁、香附（童便浸，晒乾）。
上药为末，蜜丸。噙化。
治寒热，经事不通，呕吐咳嗽，用增损地薰汤主之。若兼头疼者，用通经饮主之。若此症兼加中脘不时疼痛，用调水愈通散神妙。
●增损地薰汤
柴胡（即名地熏）　半夏　川芎　人参　陈皮　芍药　甘草
加姜、枣煎，不拘时服。
●通经饮
当归　红花　牛膝　紫葳花　赤芍　甘草　刘寄奴　苏木　官桂　白芷
水、酒各一锺煎。
●调水愈通散
青皮　陈皮　三稜　蓬术　厚朴　半夏　桔梗　甘草　藿香　益智　官桂　香附
水一锺，入姜，煎八分，不拘时服。如小腹痛，加红花、归尾，又名归梢散。
妇人子宫久冷不孕，四物汤加乾姜、肉桂，其冷丈夫自觉之，灸丹田七壮，神效，穴在脐下三寸。
妇人子宫太热则伤胎，且多不孕，四物汤如黄柏、知母、柴胡，其热亦丈夫自觉之也。
肥人少子，禀受素厚，经水不调，饮食过度，亦由湿痰多，脂膜闭塞，子官不能受精而施化也。当行湿燥痰，宜服导痰汤加南星、半夏、苍术、滑石、防己、羌活，一加白术、茯苓、香附、川芎、当归、橘红、甘草、姜等药治之。
瘦人无子性急，经水不调，因子宫于涩，无血精气，不能授受故也，宜凉血降火四物汤及滋阴养血等药加香附、柴胡、黄芩治之。
●导痰汤　●四物汤（见前）
黑瘦性急之人，经水不调，久不成胎，因子宫乾涩，不能授受精华也，宜凉血降火为治，用四物加柴胡、黄芩、香附主之。
治妇人无子，用暖宫丸服之，或秦桂丸亦可。
●温经暖宫丸
细辛　吴萸　川椒　秦艽　白蔹　白薇（酒浸）　白茯苓　乾姜（炮）　石菖蒲（炒）　乌药　制附子（各一两）
共为末，蜜丸，桐子大。每服四十五丸，空心淡盐汤送下。男服补虚，女服有孕，此药须择丁已日合之，有神效。
●秦桂丸
秦艽　桂心　杜仲　防风　厚朴　白薇　乾姜　沙参　牛膝　半夏　人参　细辛
俱生碾为末，蜜丸，如绿豆大。每服四十丸，空心米饮下。一有胎孕，便不可服。
●又暖宫丸
硫黄（六两）　赤石脂（火煅）　海螵蛸　附子（炮，去皮，各三两）　禹馀粮（一两五钱）
每服三十丸，酒送下。
经水涩少，四物加秦艽、红花，一云加血见愁、白葵花。
又云经水少，面色和者，四物倍加熟地、当归各一两。
妇人虚寒，脉微，自汗，气难布息，四物加乾姜、附子。年老者宜之。
治妇女骨蒸，四物加地骨皮、丹皮。
治妇女虚热，宜茯苓补心汤合参苏饮。
●茯苓补心汤（见前）
●参苏饮　此方兼治孕妇咳嗽喘息急者。
人参　紫苏　桑皮　桔梗　贝母　甘草　天冬　麻黄　赤苓
妇女目赤，暴发云翳，疼痛不可忍者，四物加羌活、防风、龙胆草治之。。
妇人室女日蒸积热，口乾烦躁等症，宜用调经柴胡饮。
●调经柴胡饮
柴胡　人参　黄芩　大黄　当归　白芍　甘草
如咳嗽喘急，加半夏、五味、桔梗各一钱，加姜煎。
妇人气热气虚，经滞不通，至使血来肢体麻木，或身疼痛，或室女经未行，日渐黄瘦，将成痨疾，切不可用红花破硬之药，调经滋血治之。
●调经滋血汤
马鞭草　荆芥（各二分）　川芎　枳壳　桂心　当归　赤芍（各一钱）　乌梅（六分）　丹皮（五分）
水煎，食远服。
经事不调，四肢懒怠，自汗无力，详后方煎服。
生地　白芍（各五分）　熟地　全蝎（各六分）　炙甘草梢（三分）　归身　人参　黄柏（炒）　知母（酒炒）　羌活　防风（各七分）　黄耆（炒，一钱五分）　柴胡（一钱）　升麻（一分）　五味（二十粒）　丁香（二分）
经血逆行，或血腥，或吐血，用四物加三稜、蓬术、红花、乌药、人参、官桂、白芷、荆芥。
一方韭菜捣汁服之，甚效。
妇人禀受素弱，血气虚损，当补冲任，调月候，暖下元，生血气，宜人参养血丸治之。
●人参养血丸
人参　川芎　石菖蒲（各一两）　熟地　当归（各五钱）　赤芍（二两）　乌梅肉（三两）
蜜丸，桐子大。每服八十丸，米饮下。
经水或前或后，或血崩，及瘀血死胎，并养胎镇心安神，俱宜服琥珀丸治之。
●琥珀丸
琥珀　乳香　没药　辰砂（各钱三分）　麝香（少许）
各研细，灯心汤为丸，芡实大。每服一丸，如腹痛，姜汁、童便汁、酒冲下。
寡妇寒热如疟，欲男子而不得也，宜服抑阴等药，如柴胡、黄芩、赤芍、秦艽、生地、乌梅之类，此症系肝火火炽，气滞而血凝，即长年闺女亦有之，薛立斋用小柴胡汤加山栀、丹皮、川芎、白芍之类。
肥躯脂满经闭者，以导痰汤加芎、归、连、姜用之，切不用地黄恋膈引痰丸，滞故也。如必须用，必要以姜汁炒之。
瘦人血枯经闭，四物加桃仁、红花服之。
妇人室女右寸脉浮长出鱼际者，气盛也。盖女人善怀多思多妒，每事不遂意，则日郁忿懑之气无释，血日益消，气日益甚，阴阳交争，乍寒乍热，食减形羸，诸症蜂起，宜越鞠丸主之。然此脉症，惟尼姑寡妇、长年闺妇、士志商贾之妻，并失志之妇有之。夫经水，阴血也，属冲任二脉，上为乳汁，下为月水。其为患有因脾虚而不能生血者，有因脾郁伤而血耗损者，有因脾胃损而血少者，有因胃火而血消灼者，有因劳伤心而血少者，有因怒伤肝而血少者，有因肾水不能生肝而血少者，有因肺气虚不能行血而闭者。治疗之法，若脾虚而不能行者，调而补之；脾郁而不行者，解而补之；胃火而不行者，清而补之；脾胃损而不行者，调而补之；劳心而不行者，静而补之；肺气虚而不行者，补脾胃；肾水虚而不行者，补肾肝。经云：损其肺者，益其气；损其心者，调其营；损其脾者，调其饮食，适其寒温；损其肝者，缓其中；损其肾者，益其精。审而治之，庶无误矣。或谓：经闭不通，或因坠胎，或产多伤血，或因久患潮热灼血，或因久出盗汗耗血，或因脾胃不和，饮食少进而不生血，治宜生血补血、除热调胃之剂，随症用之。或因七情伤心，心气留结，故血闭而不行，宜调心气、通心经，使血生而经自行矣。又按：经脉不行，不可便认作死血，轻用通经破血之药。须审其脾胃如何，若因饮食劳倦，伤损脾胃，恶食少纳，泄泻疼痛；或因误食汗下攻克之药，伤其中气，以致血少而不行者，只宜补养脾胃，用白术、茯苓、芍药，兼黄耆、甘草、陈皮、麦芽、川芎、当归、柴胡等药，脾旺则生血，而经自行矣。又有饮食积滞致损脾胃者，亦宜消积补脾。若脾胃无病，果有血块凝结，方宜行血通经。
●越鞠丸
香附（酒炒）　苍术（泔浸炒）　抚芎　神麴（炒）　栀子（炒黑，等分）
糊为丸。

崩中带下类  ***************************
凡妇人脱血，血脱则固气，此圣人治崩漏之心法也。先补胃气以助生养之源，必以诸甘药为先务，如升阳益胃汤是也。此药人皆以为补气，殊不知甘能生血，此亦阳生阴长之理也。人身以谷为宝，但药料须视食之多寡而轻重用之，毋使药气胜于穀气，乃妙耳。如腹痛，加乌药三分（去皮），官桂少许；或口乾渴者，加乾葛三分。
●升阳益胃汤
黄耆　半夏　人参　甘草　独活　防风　羌活　白术　白芍　陈皮　茯苓　柴胡　泽泻　川连
妇人暴崩下血，此由肾水阴虚不能镇制胞络相火，故血走而崩也，凉血地黄汤主之。然此症多起于内伤，若小腹不痛，只服前凉血地黄汤，或八物汤加黄连、黄芩等药；若小腹痛者，先宜大剂四物汤加醋制香附，然后用前补药，如内补汤，或补宫汤加芩、连主之。
●凉血地黄汤　●人物汤　●四物汤　●内补汤　●补宫汤（俱见前）
妇人血崩腹痛，亦有二说：瘀血也，空痛也。瘀血者，体必作寒；空痛者，不作寒也。瘀血则当去，空痛则当补。
妇人血海虚寒，外受风冷，搏结不散，崩中带下，积聚成块，经候不调，血气攻注，腹胁疼痛，神仙聚宝丹服之。
●神仙聚宝丹
琥珀　当归　木香　没药（各一两）　明乳香（二钱五分）　辰砂（一钱）　麝香（一钱）
上各研细，童便或水泛丸，每两作十丸。每服一丸，空心温酒磨服。
更有血气虚损而得之者，凝聚成块，七胕八瘕，上则气逆呕吐，下则泻痢五色，宜服内炙散。又有血崩之人，有服煎药不效者，火也，三黄丸主之，当去大黄，易黄柏乃可。
●内炙散
丁香皮　茴香　肉桂　熟地　甘草　白术　当归　山药　陈皮　白芷　藁本　黄耆　乾姜　川芎　白芍　木香
呕吐，加广藿香、生姜；上热下冷，加荆芥。
●三黄丸
川黄连　淡黄芩　锦纹大黄
妇人血暴崩不止者，崩漏之症，皆因阳盛阴虚，刚阳触动其柔阴，逼血不能归经，而妄行泄下者。身热而腹不痛，崩者，服凉血地黄汤及补宫汤加黄芩，或八珍汤加芩、连。一方四物汤加生地、炒蒲黄、淡芩服之。
●凉血地黄汤　●补宫汤　●八物汤　●四物汤（俱见前）
妇人年老血崩，腹不痛者，八珍汤加芩、连，然此一时救急之药，必先顾其胃气为要。
●八珍汤（见前）
或问：血崩而小腹痛者，有瘀血当去，及去多空痛二者，何药？答曰：少年血崩，小腹痛者，虽崩，而服四乌汤；年高而崩，及空痛者，必用十全大补汤，有实痛者，不宜服。
●四乌汤（见前经不调类）
●十全大补汤（即四物合四君子加黄耆、肉桂）
血崩十分不止，家传用八黑散，一方用大剂四物倍加黄连治之。
经后多如崩者，用四物香附（炒黑）、乾姜、甘草、粟米百粒。
妇人经水崩漏不止，黄连解毒汤治之。
●黄连解毒汤
川连　黄柏　黄芩　山栀　连翘
水煎，食前服。
妇人崩血不止，用四物加香附末、蒲黄、白术、黄耆、地榆、人参、升麻，水煎服。甚者，加败棕灰一钱。
妇人夏月经水暴下，四物加黄芩。若腹痛，加川连。
夫妇人血崩者，按血属阴也，静则循经营行，动则错经妄行。盖七情过极，激动五志之火，五志之火亢甚，则经血暴厂，失期而来，久而不止，谓之崩中，如风动木摇，火燃水沸类是也。治崩之次第，初用止血以塞其流，中用清热凉血以澄其源，末用补血以复其旧。若止塞其流而不澄其源，则滔天之势不能遏；若澄其源而不复其旧，则孤阳无以立。此症多属虚热，其虚寒者容或有之。若老年崩久，与夫寒冷所乘者，不可以一概作虚热论也。
带下。经云：赤属血，白属气。主治在燥湿。漏、血带，俱是胃中痰积流下，渗入膀胱。瘦人白带少，如有，多主热。按：赤白二带之症，多是怒气伤肝。夫肝属木，脾属土，肝邪乘脾，木气剋土，则脾受伤而有湿，湿而生热，热则流通，所以滑浊之物渗入膀胱，从小便而出也。古人作寒湿，而以辛温为治，恐非至理矣。丹溪乃作湿热，而用苦寒治之，多中矣。然古人用辛温而愈者，是从治之法也；用苦寒，是正治之法也。又云：带症多因气所致，或起于郁。赤带多腰痛，不痛者少，治法与白带同。
妇人自淋、白带、白淫、白浊四症不同，不可混治。白淋者，淋沥不止也，多起于郁。大抵属虚寒为多。少腹不痛与去多空痛者，养营汤主之。香附必不可缺，补宫汤亦可。若用热剂，则艾煎丸，或归附丸加白芍亦可。小腹痛者，用四乌汤加归头、白芍。凡白淋变成黄水，此将欲成血淋也，艾煎丸、归附丸加益母草皆可服。人有沙淋者，尿后沉积一层，如溺器中白沙是也，此亦郁症也，有白淋、赤淋而有沙者，亦有无沙者，只是分气血而治。
●补宫汤　●艾煎丸　●归附丸　●四乌汤（俱见前经水不调类）
●养营汤
黄耆　五味子　官桂　陈皮　远志　人参　白术　归身　白芍　熟地　茯苓　甘草
白带者，如带不断也。患此症者，必腰痛。人著气太甚，亦腰痛。头眩眼花，兼有白带者，此是气虚症，香附亦不可缺，宜内补汤，或养营汤与虾□草叶同烧灰，煮酒调，频服之效，亦甚捷。凡用归附丸，不若艾煎九及醋制香附四物汤之妙也。一云：萆鍉分清饮主之，胶艾汤亦可服。若赤白带下，艾煎丸主之。若五色带下，紫金丸主之。
以上诸方，俱见前经水不调类。
●萆薢分清饮
川萆鍉　石菖蒲　益智仁　乌药　茯苓　甘草
水一锺，入盐一撮，煎服。
白淫者，或时放白水如薄精之状，寡妇、室女、尼姑多有此症，乃色欲不遂，郁火也，宜降火为主。
白浊者，膀胱经有热，浑浊如浓汁也，不治当生痈疽，莲子清心饮主之。
●莲子清心饮　兼治带下赤白，五心烦热。
石莲肉　麦冬　黄芩　地骨皮　人参　车前子　甘草　赤芍　黄耆
如发热，加柴胡、傅荷；上盛下虚，加酒炒黄柏、知母。
经水过期而白带者，痰多也，艾煎丸主之，归附丸、四附陈丸、四仙散皆可服。常咳嗽者，忌香附，逍遥散主之。
●艾煎丸　●归附丸　●四附陈丸　●逍遥散（俱见前月水不调类）
●四仙散　此方燥热，非沉寒、冷痰不宜轻服。
苍术（酒浸，去黑皮，炒，一两）　白芷　川芎　大附子（各五钱，去皮脐，面包煨）
上为细末。空心煮酒送下五分。
按：《淋症论》云：白属气，赤属血。有气血之分，无寒热之辨。凡患淋者，皆湿热也。然乎曰：尽信书，则不如无书。今之治白淋者，多用芩、连，盖因无传受故耳，岂可执一偏之说乎？盖妇人之疾，寒多热少，故养营汤治白淋而效，以其有桂也；艾煎丸服一二料可愈，亦此义也。治赤淋何如？如此热症也，不可服热药，故艾煎丸禁用，但可服八珍汤加芩、连，而香附尤不可缺。人谓香附独非燥热之药乎？曰：此女科之仙药也，开郁调经甚妙，惟常嗽者忌之。
●养血汤　●艾煎丸　●人物汤（俱见前）
妇人淋症，由肾虚而膀胱热也。膀胱与肾为表里，俱主于水，行于脾者，为小便也。脏腑不调，为邪气所乘，肾虚则小便数，膀胱热则小便涩，其状小便疼痛涩数，故谓淋也。赤淋，归附丸；白淋，艾煎丸。如恶心呕吐，加丁香、生姜。又一方治淋病，腹痛，用醋煮香附为末，食前用酒或米饮调下二钱，常服可滋血调气；或用四乌汤倍加陈皮、制香附、甘草，亦妙。
●归附丸　或以治恼怒伤肝经，水淋沥不止则止。
●艾煎丸　治虚寒带下。
●四乌丸（见前）
治淋宜泻肾与膀胱之火，而利其小便。赤淋者，即溺血也，治宜凉血清火，宜用导赤散。
妇人赤淋者，月经三五日一至，积数月不愈者是也。苦腹，用四乌汤，恐尚有瘀血未可止也。去多腹不痛、善饮食者，八珍汤加芩、连。去多饮食减者，八珍汤去人参用之，内补汤亦可，补中益气汤加黄柏尤妙。凡治赤淋，须问其小便痛与不痛，脾胃实与不实。若小腹不痛，脾胃实者，用八物汤加芩、连。若淋而小腹痛，脾胃不实者，但可服安胎饮去黄耆用之，或补宫亦可。淋而兼泻者，先实脾胃，大抵治淋先实脾胃为上。
●四乌　●八珍　●内补　●补宫　●补中益气诸汤（俱见前经水不调类）
●安胎饮
当归　白芍　川芎　熟地　地榆　艾叶　黄芩　阿胶　黄耆　白术　甘草　生姜
一云加白茯苓，一云只用白术、条芩、神麴三味各等分炒，为末，粥糊为丸，桐子大。清米汤送下五十丸。
年老患赤淋者，尤欲先顾脾胃为首，不拘小腹痛与不痛，脾胃实与不实，只宜用安胎饮加泽泻，或补宫汤治。若遽用八珍加芩、连，恐伤脾胃，脾胃受伤，更何所恃以却其疾乎？
●安胎饮　●补宫汤（俱见前）　月水不准，及白淋者，宜用此方。
归头　川芎　白术（各一两）　香附　乌药　熟地　甘草（各二两）　川连（五钱）
妇人室女，凡肚饱月水不行，或积聚不散，多用枳壳最妙，此味极为圣药，作泻亦可养胃，谓之调健。

调经十五论  ***************************
经水先期而来者，血虚有热也。治当补血清热，经自准也。
当归（一钱五分）　香附　生地　条芩（各一钱）　白芍（酒炒，八分）　阿胶（炒）　黄柏　知母　川芎（各五分）　艾叶　甘草（各三分）
水煎，空心服。
经水过期不来而作痛者，血虚有寒也，治当温经养血，痛自止也。
当归（一钱五分）　白芍（一钱，酒炒）　熟地　香附　蓬术　苏木（各一钱）　川芎　肉桂　甘草（各五分）　红花（三分）　木通（八方）　桃仁（去皮尖，二十粒）
水煎，空心服。
●调经种子神验秘方
白归身（一钱二分半，酒洗）　白芍（酒炒）　川芎（各五分）　熟地（一钱三分，自制）　四制香附（钱半）　广皮　丹皮（酒炒，各八分）　白茯苓（五钱，乳蒸）　吴茱萸（一钱，炒）　延胡索（八分）
若过期三五日紫色者，乃血虚有寒也，外加官桂一钱，炒乾姜炭二钱，熟艾二钱；若先期三五日紫色者，血虚有热也，外加黄芩三钱。照方连进四剂，加生姜三片，水二锺，煎八分，清晨空心服；涩再煎，临卧服，俟经水来时服起，一日一服，药尽经止，一交媾即成孕矣。如未成孕，俟后经来，如法再服四剂，必成孕矣。
《万病回春义集》尚有调经数方，亦宜写在上。
第一：凡妇女血气不和，饮食少进，肚腹膨胀，呕吐恶心，宜服和气散治之。
●和气散
厚朴　白术　陈皮　草果　黄芩　小茴香　枳壳　香附　延胡索　甘草　藿香　砂仁
上为末。每日空心米饮调下一二匙，或用好酒调服。
第二：凡室女十五六岁，经脉不通，日夜寒热，手足麻痹，饮食少进，头痛恶心，腹中忽结一块冲痛，此症误食生冷所致，可服四物调经散。
●四物调经散
香附（五钱）　当归　川芎（各三钱）　白芍　熟地　柴胡　陈皮　小茴香　白术　三稜　蓬术　黄芩　白芷（各二钱）　小青皮　肉桂　甘草　砂仁（各一钱五分）　红花（三分）
上作四帖，水锺半，姜三片，葱头三根，煎七分，空心热服。遍身痛，加羌活、独活三钱；咳嗽，加半夏、杏仁、五味子二钱；腹痛，加延胡索、乾漆三钱；疟疾，加常山、草果二钱；泄泻，加肉豆蔻、粟壳二钱，去枳壳。
第三：凡室女十七八岁，经脉不通，或阻百日，或半年，颜色青黄，饮食少进，寒热往来，四肢困倦，头痛目眩，肚腹疼痛，五心烦热，呕吐，膨胀，此脾胃血气虚弱，误食生冷，急宜补气血，扶脾胃，调经水，先服逍遥散，次服加味八珍汤，后服调经丸，决无误也。
●逍遥散
柴胡　当归　白芍（各四钱）　川芎　熟地　麦冬　黄芩（各二钱）　半夏（二钱五分）　甘草（一钱五分）
上分四帖，水锺半，姜三片，煎七分，空心热服。若呕吐，加砂仁、白木、香附各三钱；咳嗽气急，加五味、苏叶、桔梗二钱。一方加薄荷、茯苓。
●加味八珍汤
人参　白茯苓　熟地　小茴香（各三钱）　当归　白芍　香附（各五钱）　白术　川芎（各四钱）　柴胡（二钱）　甘草（一钱）
上作大帖，姜三片，水锺半，煎七分，食远服。若腹痛，加乾漆、枳壳、延胡索各二钱；呕吐恶心，加良姜、砂仁各二钱；手足麻痹，恶寒，加肉桂一钱五分。
●调经丸
当归　陈皮　白芷　牛膝　三稜　蓬术（醋制）　延胡索（各一两）　白术　川芎　枳壳　小茴香　熟地（各一两五钱）　香附（二两）　粉草（五钱）
上醋煮粳米为丸，桐子大。空心米饮或酒下九十丸。一方加黄耆、乌药、白芍、生地、大茴。
第四：凡妇女二十岁既嫁，后但遇经动则浑身痛，手足麻，或寒热头痛，目眩，此因失调理触动经水之患，可服乌金散解表以和其气。
●乌金散
厚朴　羌活　独活（各二钱）　陈皮　白芷　茯苓　麻黄（各一钱五分）　枳壳　半夏（各一钱三分）　当归（钱三分）　白芍　桂枝（各钱二分）　桔梗　苍术　川芎（各一钱）　牛膝（九分）　甘草（八分）
上作一帖，葱、姜三根（片），水锺半，煎七分，空心服，连进四剂。咳嗽，加杏仁；泄泻，去枳壳，加肉豆蔻（去油）、粟壳各一钱。
第五：凡妇人二十一二岁，经水不调，赤白带下，或如煤汁，或成片下，此症血气虚弱也。兼发潮热咳嗽，饮食少进，四肢无力，日久变成骨蒸瘦瘵疾。急服调经和气散；虚弱可进八珍汤，次服温经汤。
●调经和气散　●八物汤（俱见前）
●温经汤
当归　香附子　鹿茸（盐酒炙）　人参　川芎　熟地　白术（土炒）　茱萸　白茯苓　延胡索　陈皮（去白）　小茴香（各三钱）　白芍（四钱）　沉香（五钱，磨汁）　甘草（一钱）
上作六帖，每帖加姜三片，煎七分。潮热，加柴胡三钱；汗出不止，加酸枣仁、黄耆各二钱；咳嗽，加杏仁、五味子、半夏、桔梗各三钱。
第六：凡妇人二十三四岁，心腹胀满，气腠上膈，不思饮食，腹内结一块如覆盆，此经后潮热，误食生冷，乃生是症。若不调治，后成大疾，可服加味四物六君子汤。
●加味四物六君子汤
陈皮（去白）　半夏（炮）　白茯苓　枳实　川芎　赤芍　苏叶　槟榔　桔梗　白术　当归　香附　厚朴　砂仁　红花　黄连（酒炒）　前胡（各二钱）　甘草（一钱五分）
上用八帖，姜三片，水煎服。若口乾潮热，加竹沥半锺同煎，要和姜汁；咳嗽，加杏仁、五味子各一钱。
第七：凡妇人二十五六岁，血海虚冷，经脉不调，或时腹痛，或下白带如脑髓流，或如米泔，不分信期，每来淋沥不止，面色萎黄，四肢无力，头晕目眩眼花，此症气血俱虚，宜服四物补经汤，兼服乌鸡丸。
●四物补经汤
当归　白芍　香附（各五钱）　川芎　熟地　元胡　黄耆　白木　白茯苓　黄芩　陈皮（去白，三钱）　人参　阿胶　沉香（另磨）　小茴香　吴茱萸（各二钱）　砂仁（一钱五分）　甘草（一钱）
上用八帖，加姜三片，水锺半，煎七分，热服。
●秘传乌鸡丸
熟地　白术　川芎　白芍　厚朴　香附　甘草（各三两）　人参　砂仁（各二两）　海金砂（四两）
上药合一处和匀，用乌骨公鸡一只，约二三斤，不落水去净毛，并去肚杂及头翅足，将前药取一分置于鸡腹内，及外余药一併置入铜罐内，用好酒五碗，水二锺，文武火煮至干，取出去骨，用净肉，上药晒乾为末，酒糊粳米为丸，如桐子大。每晨米饮或酒送下八九十丸。
第八：凡妇女二十七八岁，身体向虚，经水不时，淋漓不止，或有成片，或似黑水，面色青黄，头晕眼花，四肢困倦，此症急宜调补，不然即成血崩等患，宜服止经汤四五帖、四物补经汤十馀帖。
●止经汤
当归　白芍　熟地　川芎　香附（各五钱）　阿胶　黄芩　蒲黄　白术　侧柏（盐酒炙，一钱）　砂仁　甘草（各一钱）
上匀四帖。咳嗽，加五味、砂仁三钱；腹痛，加枳壳、元胡、乾漆三钱；泄泻，加肉豆蔻、粟壳二钱；气急，加半夏、苏子二钱。
●四物补经汤（见前）
第九：凡妇人三十二三岁，连年生育，败血过产，以致经水不准，或一月或四十日一度，或阻两月，不时腹痛，败血结成块，饮食少进，困倦目眩，潮热，恶心，烦躁，此乃血虚胃弱，急当调治，免成患内伤，恐成痨瘵，可服红花当归散七八帖。
●红花当归散
红花　当归（各六钱）　川芎　赤芍　熟地（各五钱）　柴胡　陈皮（各三钱）　小茴　枳壳　三稜　牛膝　元胡　厚朴　黄芩　香附　白术（各二钱）　甘草（钱半）　生姜（三片）
上作七八帖，兼加味八物汤服八帖。遍身痛，加羌活、独活三钱；泄泻，加肉豆蔻、粟壳二钱；咳嗽气急，加杏仁、五味、桔梗、苏叶三钱。
●加味八珍汤（见前）
第十：凡女人三十四五岁，气血脾胃俱虚，或因当风坐卧，以致外邪乘虚而入，遍身麻痹，不能转侧，肺气受气，咳嗽痰盛，宜服三稜交加散。
●三稜交加散
羌活　当归　川芎　独活　白芷　半夏　厚朴　苍木　防风　陈皮　枳壳　麻黄　桔梗　防己　桂枝　白茯苓　甘草
上作五帖，姜三片，带须葱三枝，水锺半，煎七分；兼用八物汤数剂。
第十一：凡妇人三十六七岁，经行太多，此因气血虚甚：胃气不足，宜调气血，养气血脾胃，将年老无崩患，服八珍散兼乌鸡丸调理。
●八珍散
即八珍汤内香附、乌药。上匀四帖，加姜三片煎。腹痛，加元胡、乾膝三钱；潮热，加柴胡、黄芩三钱。
第十二：凡妇人三十七八岁，经脉断绝，腹中常有块痛，头晕眼花，饮食少进，乃气禀虚弱，以致断经太早，腹中瘀血未散，不时攻痛，须散血和气方」可，宜服蓬莪术散治之。
●蓬莪术散
香附（三两）　当归（酒洗）　赤芍　熟地　蓬术　元胡　白术（土炒）　枳壳　黄芩　青皮（一两五钱）　川芎　三稜　砂仁（炒）　乾漆（二两）　红花　甘草（一两，各为末）
空心酒调服三钱。
第十三：凡妇人四十二三岁，经行断绝，五十外复至，其经水无期，常常淋漓，或成片，或漏下不止，乃阴阳相反，血气妄行，此最难治，宜服和经汤，兼四物补经汤，及乌鸡丸兼服方可。
●和经汤
白芍（一两二钱）　当归（酒洗）　熟地　茯神　黄芩　香附　白术（各一两）　川芎　枣仁　蒲黄（炒）　白芷（各九钱）　阿胶　陈皮（去白，各八钱）　小茴　甘草（炙，各一钱）
上锉。每服一两，姜三片，煎。
●四物补经汤　●乌鸡丸（并见前）
第十四：凡女人经候不调，参前落后，诸般疾病，即一味可立效，名四制香附丸。
●四制香附丸
香附（一斤，一份盐水、姜汁浸，煮，焙乾；一份山栀四两，水拌，同上炒，去山栀；一份来醋浸，煮，焙乾；一份童便浸一宿，炒乾）
上为末，醋和丸，如桐子大。每服五十丸，醋汤或盐汤，或酒下，服至半斤见效。
第十五：凡妇人月水不调，及久闭血从口鼻出者，先磨京墨一杯服之立止；次用归尾、红花各三钱，水锺半，煎，其经即通。

调经问答（计七条）  ***************************
问：室女经闭成痨者，何药治之？
答曰：此病必经水来，方无疑，否则必成痨怯，宜用石膏柴胡汤。如症脾胃实者，可用生地、大黄、二生丹之类。
●石膏柴胡汤
石膏　柴胡
问：妇人瘦弱而月水不至，或面色萎黄，好吃茶，何药治之？
答曰：宜服紫苏饮，或用紫苏七气汤，谓之调中。
●紫苏饮
苏梗　橘红　甘草　归尾　川芎　赤芍　生姜　人参　大腹皮　葱头
水煎服。
●紫苏七气汤（见前）
问：妇人肥白而月水不止者，何药治之？
答曰：此多因痰涎所致，当去其痰，而经自止矣，宜二陈汤，或合四物汤服之。一云止用二陈汤倍加白芍甚妙。
●二陈汤　●四物汤（见前）
问：妇人暴崩下血不止者，何药治之？
答曰：宜服补宫汤。
●补宫汤（见前）
问：妇人月水淋漓不断者，何药治之？
答曰：四旬外者以淋断，宜服艾叶丸，或四物加胶艾汤亦可。年少者，归附丸。要吃茶叶，或时腹胀者，或服紫苏饮亦妙。
●艾叶丸（疑即艾煎丸，见前）　●胶艾汤　●四物汤　●归附丸（并见前）
问：妇人身热如蒸，索汤水无已，与经闭不行，有身热而不渴者，用药何异治之？
答曰：内热太甚，欲饮汤水，与经闭不行者，用四物汤人生地、芩、连、知母之类即愈。身热如蒸而渴者，此消渴也，用知母石膏汤治之。如咳嗽，加麦冬、五味子、桑皮、贝母、半夏，或用四物合小柴胡汤亦可。有身热而不渴者，此阴虚也，用补中益气汤治之。如头痛热而不渴，作风寒治之。
●知母石膏汤
知母　石膏　甘草　糯米（一合）
水二锺，煎服。
●四物合小柴胡汤
当归　白芍　熟地　川芎　柴胡　甘草　黄芩　人参　半夏
加姜、枣，水煎服。
●四物汤　●补中益气汤（并见前）


胎前门（上卷）  ——————————————————————————————————————————————————————————————————————————————————————————

多男子论  ***************************
一有夫妇，而后有父子，婚姻之后，当求子嗣方者。男子三十而娶，女子二十而嫁，今之男女十六七以上，并听嫁娶。盖男至十六而精通，女至十四而天癸至，然后阴阳完实则生子，坚强壮实。夫求嗣之法，当于妇女经水初净后一二日求合者，倘女年岁逢双，须在单月行房；年岁逢单，须在双月行房，则男女媾精而成孕，孕而多男矣。大抵交感之日，切须天朗气清之时，宜避晦朔弦、八节九毒，及甲子庚申、风雨雷电、大寒大暑，以及饥饱怒醉、远行病后、日月星辰之下、神庙柩灶之所，虽系夫妇正色，犯者多咎，即受胎，必不仁、不孝、顽劣、癫狂、暗症、聋㿠，多病夭殇，或形容不备，必自凶灾，不可不戒。又男至八八而阳精竭，女至七七而天癸绝，若男逾六十四，女过四十九，虽能生子，难臻上寿，以其数尽故也。

求子论  ***************************
《素问》云：天地者，万物之父母也。阴阳者，天地之男女也。夫男女之合，二情交畅，阴血先至，阳精后施，血开里精而成男胎；阳精先至，阴血后渗，精开里血而成女胎。男子二八精气溢泻，必三十而娶；女子二七天癸始至，必二十而嫁。自然二气充实，交合孕育而多寿龄。由是观之，婚姻贵乎及时。若父少母老，生女必羸；母壮父衰，生男必弱。或男子精气不浓，妇女血衰气旺，皆不能受孕。治法：女子当养血抑气，男子当益肾生精。又宜戒喜怒，节嗜欲，则阴阳和平，乐有子矣。

种子法  ***************************
夫人生于世，夫妇之伦具焉。既有夫妇，则生嗣以继宗桃，养生送死所由系焉。《书》曰：不孝有三，无后为大。每见世人有夫妇之道，而不得种子之术，致绝后裔，良可哀哉！若男子情意先动而精气走泄，妇人情意未动，玉门未启，精虽充，而玉门不纳，不能成胎。若妇人情意先动而阴户自开，男子情意未生，妇兴已过，纵然精盛，而阴户固闭，亦不能受胎。余具种子妙诀，使无子之士先须补养自己精神矣。其壮实，而女子亦须补养调摄，然后交感，无不应验。若阴血先至，阳精后充，则血裹精，精入为骨，而成男；阳精先至，阴血后渗，则精里血，血入为经，而成女；若阴阳并至，则非男即女，或成双胎者有之。故精欲泄之时，则纳玉茎至妇人情极处略偏向左，盖妇女子宫有二穴，一左一右，左则成男，右则成女。要男偏左，要女偏右。要男用太阳时，要女用太阴时。如妇人经水来五日，经水初过，黄水未净之际，子宫未闭，男女媾精，俾夫妇各得其法，而有螽斯之庆，且此时血气壮盛，更无疾病。若五日之后，子宫已闭，只虚交淫欲而已，竟何益哉！此种子之妙法也。

受胎论  ***************************
东垣曰：经水断后或一日二日间，血海始尽，精胜其血，感者成男；三日四日后，血脉已旺，精不胜血，感者成女。《易》曰：乾道成男，坤道成女。乾坤者，阴阳之情性也。左右者，阴阳之道路也。男女者，阴阳之遗象也。父精母血，因感而生，精之施也。血能摄精成其子，此万物资始于乾元也。血成其胞，此万物资生于坤元也。阴阳交媾，胎孕能成，所藏之处名曰子宫，一系在下，上有两岐，一达于左，一达于右。精胜血则阳为主，而成男；血胜精，则阴为主而成女。此确论也。

升精法  ***************************
凡交合已毕，即使妇人仰卧端正，身体虚悬，则精上升矣。或谓令妇人曲左足虚悬，盖欲其达于左也。歌云：玉池金液入丹田，配合须还造化源，河车般下崑崙顶，能使老弱返童颜。

转女为男法  ***************************
告愚曰：阳施阴化，所以为娠。遇三阳男左施十月而生于寅，女右施十月而生于申。寅为三阳，申为三阴，所为多生女子。但怀妊三月名曰始胎，血脉不流，象形而变，是时男女未定，故令未满三月间，取弓弩弦缚妇人腰下，满百日去之；或云三月前取雄鸡尾上长毛三茎，潜安席下，勿令知；或取夫发，及手足指甲，潜藏席下，亦勿令知。然何以知胎也？左手沉实为男，右手浮大为女。如左右俱沉实，左偏大为男，右偏大为女，左右俱大生二子。如左尺浮大者为男，右尺沉细者为女。若来而断续者，则月水不利也。

怀孕养胎法  ***************************
《家传》云：父少母老，产女必羸；母壮父衰，生男必弱。补羸女则养血，补弱男则壮脾、节色。羸女及时而嫁，弱男待壮而婚。故肥壮妇人禀受甚厚，恣于膏粱，经水不调，不能成胎，因躯脂满溢，闭塞子宫，宜利湿燥痰。若瘦弱性急之人，经水不调，不能成胎，因子宫乾涩，无血不能摄受精气，宜凉血降火。按：妇人无子，或经不行，或血不足，或有疾病，或交失法，四者而已。今当调其经，补其血，理其病，节其欲，岂有不怀孕者乎。夫妊娠一月各胚胎，阴阳新合，是月足厥阴经肝脉养之。二月儿精成于胎里，当谨护持，勿妄惊动，是月足少阳经胆脉养之。三月名始胎，此时未有定仪，见物而化，腹痛绕脐，腰背俱痛，子常垂下，是月手厥阴经心胞脉养之。四月始受水精以成血儿，六腑顺气，当静形体，和心志，节饮食，是月手少阳三焦脉养之。五月始受火精以成气儿，四肢成，是月足太阴经脾脉养之。六月始受金精以成筋儿，口目皆成，是足阳明经胃脉养之。七月始受木精以成骨儿，皮毛已成，是月手太阴经脉肺养之。八月始受土精以成肌肤儿，九窍皆成，是月手阳明大肠脉养之。九月始受石精以成皮毛儿，脉续缕皆成，是月足少阴经肾脉养之。十月五脏俱备，六腑齐通，产后百日，乃可交会。否则，虚弱羸怯之病。慎之！慎之！

诊妇人娠脉歌诀  ***************************
肝为血兮肺为气，血为营兮气为卫，阴阳配偶不参差，两脏通和皆类例。血衰气旺定为娠，血旺气衰应有体，寸微关滑尺带数，流利往来并雀啄。小儿之脉已见形，数月怀耽犹未觉。左疾为男右为女，流利相通速来去。两手失脉大相应，已形亦在通前语。左手带纵两个男，右手带横一双女。左手脉逆生三男，右手脉逆产三女。寸关尺部皆相应，一男一女分形证。有时子死母身存，或即母亡存子命。往未三部通流利，滑数相参皆替替。阳实阴虚脉得明，遍满胸堂皆逆气。左手太阳浮大男，右手太阴沉细女。诸阳为男诸阴女，指下分明长记取。三奇沉正等无疑，尺内不止真胎妇。母乘子兮纵气露，妻乘夫兮横气助。子乘母兮逆气参，夫乘妻兮顺气护。小儿日足胎成聚，身热脉乱无所苦。汗出不食吐逆时，精神结构其中任。滑疾不散胎三月，但疾不散五月母。弦紧牢强滑者安，沉细而微归泉路。又歌曰：妊娠之脉如何认，要辨阴阳衰与盛。阴阳俱盛滑而和，两手调匀数相应。其人能食身无弱，旋转常才是妊。脉来左盛是男形，右手偏洪为女孕。孕真带呕头昏闷，此是停痰恶阻病。急宜正胃与消痰，固血安胎两命全。若还腰腹俱痛胀，日晚喉干潮热症。多眠恶食倦昏疲，此属经凝非是孕。大经脉症数如此，在意消审许安静。

十月怀胎调治法  ***************************
初月胎形：一月如露珠。
初月胎形一点精，犹如草上露珠凝，宛然秉烛风中见，未入宫罗在外璆。
初月受胎，一点精血初凝，如草上露珠，未入宫罗，在璆户之所。璆户即子宫之外，如莲花蕊，半开半含，精未入内，聚散无常，此宜谨慎。若气恼惊骇，或有所触，即成滑胎之患，须服罩胎饮。
●罩胎饮　治怀胎一月，烦晕恶心，不思饮食，六脉浮紧，呕吐痰涎，可进此药。有妇害羞不言，勿误作经阻治之。
归身　白芍（各二钱，酒炒）　枳壳（三钱，麸炒）　砂仁　川芎（各一钱）　炙草（三分）
上锉作二帖，水二锺，煎七分，热服。忌食生冷等物。如恶阻，加白术、黄苓（各酒炒），或加阿胶；有痰，加半夏、陈皮；如小腹作疼，加熟地二钱，肉桂三分；如气不和，用安胎和气饮服之。
●安胎和气饮
诃子（面包煨，去核）　白术　橘红　良姜（炒）　木香　白芍　甘草（水炒）　陈米
加姜煎服。
自初孕至十月，切戒行房举重，恐致母子伤损，及产后之患。一妇人缩胎之剂，枳壳、砂仁、乌药所不可无。安胎之剂，阿胶、砂仁、桑寄生等亦不可缺。往往妇人多因怒气伤胎，所以安胎莫先于理气。
二月胎形：二月似桃花。
二月胎形北极中，如花初绽蕊珠红，分珠未入宫罗内，气受阴阳血脉通。
二月胎形，血胚阴阳两判，如桃花分枝叶延，近阴户，在母之北极中，即阴户六寸许，尚未曾生胞里，须服安胎和气饮。
●安胎和气饮
厚朴　藿香　陈皮　黄芩　桔梗　苍术　枳壳　砂仁　甘草　益智仁　小茴香　苏叶　荷叶
加丁香，水煎七分，空心温服二剂。保养母，加人参、白术、茯苓，去茴香、益智。忌葱、蒜及鲜物。此方治头痛眼花，恶心呕吐，不思饮食，腹痛腰疼，及虚弱之妇，或偶然伤触胎气，多有此患。亦有惯堕胎者，一月须两服，保过四月可不必服矣。
三月胎形：三月分男女。
三月胎形似血凝，有宫无室味无真，母思食味千般爱，苦辣酸咸并不真。
三月胎受，三魂生动，如蚕虫渐长，一头大，一头小，虽未入宫罗，已至脐下，微有胞里，亦恶心呕吐，或触动胎气，风寒发热，头疼，皆可服前之安胎和气饮。如疟疾，加青皮、草果各三钱；潮热，加柴胡、黄芩各三钱；咳嗽，加五味子、杏仁各二钱；气喘，用药汁磨沉香五分，入药同服。三四月呕吐不止，此名恶阻，宜服半夏茯苓汤。
●半夏茯苓汤
半夏　茯苓　陈皮　甘草　桔梗　人参　熟地　旋覆花　川芎　白芍
加姜煎。
●茯苓丸　服前方吐止后，宜服此方。
葛根　枳壳　白术　甘草（各一两）　人参　乾姜　赤苓　肉桂　陈皮　姜半夏（各五钱）
蜜丸。米汤下三十丸。
四月胎形：四月形象具。
四月胎形入室宫，在娘腰胯内相逢，忌食兔獐及大蒜，免使胎内受邪攻。
四月胎形，七魄静镇，已入宫罗，衣里已备，渐至丹田。忌食热物毒物，恐伤胎也，宜服活胎和气饮。
●活胎和气饮　治四五月胎气，困倦，气急，饮食无味，贪睡，头晕，四肢痠软等症。
枳壳（三钱）　厚朴　香附　陈皮（去白）　苍术　苏叶（各一钱）　砂仁（六分）　炙草（五分）
一方加小茴香，水锺半，煎七分，空心服二剂。
五月胎形：五月骨节成。
五月胎形男女知，入宫胎稳始成儿，男酸女淡母思食，未定阴阳可预知。
五月分脏安神，男女已定，入宫罗之内，其胎安稳，宜顺气养胎之剂。可服养胎和气饮，一云即瘦胎饮。治五六月胎气不和，肚腹膨胀，腰腹疼痛，不思饮食，劳倦殊甚。
●瘦胎饮
益母草　白芍　香附　枳壳　砂仁　甘草（各一钱）　当归　益智仁（各钱五分）
水煎服三剂。
若觉腰痛，有恶水下，或伤胎气，以致迫近于下，兼小水不通，浮肿者，须服后方。
白术　黄芩　砂仁　当归（各二钱）
淡竹叶三片，灯心二十根，煎。
是月欲知男女胎，令孕妇前行，使人后唤之，右回头，必女；左回头，必男。又闻思酸是男，思淡是女。一孕成五六个月，胎气不安，腰痛腹疼，食觉无味，宜服此方。
当归　白芍　白术　熟地　苏梗　黄芩　大腹皮（各一钱）　砂仁（六分）　陈皮（三分）
加姜三片，黄杨树梢七个。
一孕五月，胸腹上下疼痛，宜服此方。
当归　白芍　茯苓（各一钱）　砂仁（炒，去衣，三钱）　紫苏（五分）　甘草（炙，三分）
有汗，加煨姜三片，水煎，食远服。
六月胎形：六月毛发生。
六月胎形在腹留，女魂手足动轻游。男魂左手如抽线，腹内婴儿渐渐浮。
六月胎形，六腑已备，其胎男动左，女动右，在母腹中渐渐浮动，如鱼戏水，一般须服前之活胎和气饮，或瘦胎饮，看症施治，每月进二剂。一有孕六七月，胎劳动伤力小，腹痛，或腰痛，身热，恶心，兼下黄水，或纯鲜血者，宜服此方。
川芎　当归　白芍　熟地　白术　黄芩　茯苓　地榆　阿胶　艾叶　甘草
水煎服。
七月胎形：七月动左手。
七月胎形身觉斜，男随左胁动些些，女于右胁时时动，行步维艰母叹嗟。
七月胎形，七精开窍，或在东，或在西，上下不定，亦有降生成人，所以胎母不能胜其动静，宜安胎饮，或知母转胎饮。
●安胎饮
当归　熟地　茯苓　半夏　黄芩　川芎　白芍　阿胶（各一钱）　甘草（炙，三分）
●知母转胎饮
知母　苏叶　滑石（各一钱）　枳壳（二钱）　益母草　黄芩　香附（各钱半）　甘草（五分）
上锉。分二帖，水锺半，空心服。
此方专治七八月内胎重，行步艰难，脾胃虚弱，气急上冲，胸中胀满，咳嗽，偶食热毒之物，忽然晕倒，此胎受邪热，不安冲心，名曰子悬症，勿误作中风治也。
一云：服转胎饮加益母、黄芩、香附、滑石、知母、苏叶，煎服。
八月胎形：八月动右手。
八月胎形渐长成，发生毛发安精神，母眠两足如瓜肿，耽闷忧愁困倦行。
此月神具真灵，毛发俱生，令娘烦闷不安，饮食不下，脾胃不和，似痢非痢，居母右腹，食母血，常时升降，不可以手按，按则不垂，恐伤其子。谚云：七成八败。宜服瘦胎调气饮，或和气平胃散。
●瘦胎调气散
黄芩　白术　当归（各二钱）　猪苓　泽泻　枳壳（各一钱）　白芍（七分）　陈皮（五分）　甘草（三分）
加姜煎。
●和气平胃散　专理胎前脾胃虚弱，胎气伤而不和，热毒攻，五脏成痢疾者，可进此剂。
苍术　厚朴　陈皮（各钱五分）　甘草（三分）　猪苓　泽泻　升麻　柴胡　地榆　肉豆蔻（各一钱）　白芍（七分）
如两脚肿胀，或手足或遍身肿，行步艰难，不思饮食，服后方。
黄芩　白芍　白茯苓　枳壳　白术　大腹皮　青皮
活鲤鱼煎汤代水。
按：怀妊至八月，合进瘦胎之药。今人多用枳壳散，非为不是，必胎气肥实者可服。胎气本弱，岂宜又瘦之也。不若进救生散，能安胎益气，令子紧小，无病易产，为稳当耳。
●救生散
人参　诃子（煨，去核）　麦芽（炒）　白术（炒）　神麴（炒）　橘红（炒）
煎服。
九月胎形：九月三转身。
九月胎形重若山，七精九窍始完成，一夜三升三合血，母心烦躁体难安。
九月胎形，宫室罗布，七精俱足，如山之重。七精者，眼有光，鼻有息，耳有闻，口知味，喉有声，脏腑通，二便亦利，身能转侧。左右胁下大动胎，母愈觉烦闷矣，宜用保生如圣散安之。
●保生如圣散　专治九个月当产之时，忽然腹痛水行，盖为胎前食热物伤胎，使气不顺，水先放下，儿不能产，宜急服此方。
益母草（一两）　大枳壳（两半）　陈皮（四钱）　当归（四钱，虚弱者倍用）　白芍（四钱）　砂仁（二钱）　益智仁（一钱）　甘草（六分）
水二锺，煎八分，渣再煎，共二锺，不拘时服。如不产，急取鲤鱼，不拘大小，同煎，再服一剂，临服时入好醋一茶匙，温服，立下。如再不产，将药渣又煎一锺，吞下乌金丸一颗，则无不产矣。乌金丸在后十月胎形内。
此月儿居在腹，转胎随其升降，不可抵住，使胎不动，不动则血凝，使母身肿，坐草艰难，即服前瘦胎调气饮。如肿，服八月胎形内鲤鱼煎方。
●逍生散　于八九月服之，易产。
苏梗　枳壳　广皮　砂仁　人参　白术　当归　白芍　甘草
加滑石、香附各一钱，葱头五个，黄杨脑七个。
怀孕八九月，胎动，或跌伤，揍上心腹，腰痛等症，用安胎达生散。
●安胎达生散
紫苏　陈皮　川芎　人参　白芍　甘草　当归　大腹皮　生姜　葱白
水煎服。
有孕九个月，宜服保产远生散，或束胎散间服，甚妙。
●保产远生散
黄芩　人参　白茯苓　滑石　枳壳　甘草　大腹皮　陈皮　香附　白芍　黄杨头（七个）
春月，加川芎；体气实，加香附、陈皮、紫苏；形气虚，加人参一钱，白术；夏月，加当归、川芎、黄芩、陈皮、香附各一钱，益元散钱半，白芷五分；冬月，不用黄芩；虚弱，加当归、熟地；性急，加川连；食积，加山楂；湿痰，加滑石、半夏；有热，加黄芩；食后易饥，加黄杨头；腹痛，加木香、官桂。
●束胎饮
大腹皮（三钱）　人参　陈皮　白术　当归　白芍　紫苏（各一钱）　炙甘草（三分）
或加枳壳、砂仁、青葱五叶，黄杨头七个；春月，加川芎；夏月，加芩、连。
十月胎形：十月已满足。
十月胎形已定孩，四肢缺缝骨精开，产下即宜加谨慎，莫使儿下客风吹。
此月气足，万象皆成，骨精缺缝俱开，肢体百骸皆备，受胎满足，方能诞生。刘五姨云：小儿初出，乘未哭时，即挖去口内毒血，稍迟则无及矣。且莫久留在地，恐其贼风侵犯也。崔氏云：初生儿子落盆，即令稳婆包里谨慎，庶免风患。一云十月已满，多有恣情内伤，或因患潮热之症，又兼过多食热毒之物，薰蒸余血打团，或因七情怒气所伤，临产横逆，食忙不谨，辄用稳婆，一时用力，误死其胎在腹，今备秘方活水推生无忧散，以济急用，不可轻传，但服一二剂，又加乌金丸一粒，神效。
●活水推生无忧散
生地　川芎（各四两）　当归　白芍　苏叶　枳壳（各二两）　益母草　秦艽　肉桂　陈皮（各一两）　急性子（四钱）　蕲艾　甘草（各五分）　或加砂仁　益智
上共为末。每服末药一两，用鲤鱼一个（半斤起，约十三四两止），末药匀作二服，水三碗，上鲤鱼煎至二碗，临服时入好醋一匙，吞下乌金丸一颗。若死胎不下，急取无根水，如前法煎药服之，救人性命，神效，神效。
●乌金丸　择日虔诚修合制，起死回生真秘方。
阿胶（十四两，蛤粉炒成珠）　熟艾（一两，去梗，端午日收）　败笔（即苏木）　穀麦芽（各二两）　蛇衣（即蛇蜕全者一条，或云去头，要蛇头下山者佳）　旧笔尖九个（火煅存性）
共为细末，炼蜜为丸，如芡实大。每服一丸，童便、好酒送下化服。
凡妊妇至十月未产者，当服大补气血之药，以培养之，庶分娩无忧。胎前属气虚有热者，须多用四物汤加阿胶、白术、黄芩、香附、砂仁、糯米，水煎服。
●四物汤（见上卷调经门经闭条内）

妊娠服药禁忌歌  ***************************
蝥斑水蛭及虹虫，乌头附子配天雄，野葛水银并巴豆，牛膝薏苡与蜈蚣，三稜代赭芫花麝，大戟蛇蜕黄雌雄，牙硝芒硝牡丹桂，槐花牵牛皂角同，半夏南星与通草，瞿麦乾姜桃仁通，硼砂乾漆蟹甲爪，地胆茅根都失中（一云厚朴、贝母、滑石亦忌）。

胎前十八论  ***************************
第一问：妊娠两三月，胎动不安者何？
答曰：男女阴阳会通，血气调匀，乃成其孕。设若下血腹痛，盖因子宫久虚，致令胎堕，其危甚于正产。若妊娠曾受此苦，可预服杜仲丸以养胎。
●杜仲丸
杜仲（去皮锉，姜汁浸，炒去丝）　川续断（酒浸，各一两）
上为末，枣肉煮烂，杵和丸，桐子大。每服七十丸，一日二服，空心米饮下。
第二问：胎动腹痛者何？
答曰：胎动腹痛，其理不一，盖缘饮食、冷热、动风、毒物，或因再以交媾，摇动骨节，伤犯胞胎，其候多呕，气不调和，或服热药太过，气血相干，急服顺气药安胎；不然变成漏胎，则难安矣。
第三问：贻漏经血妄行不止者何？
答曰：妊娠成形，胎息未实，或因房事惊触，劳动过度，伤动胞胎，或食毒物，致令子宫虚滑，经血淋沥。若不急治，败血凑心，子母难保，且渐胎干，危亡不久。
第四问：妊娠面赤，口苦舌乾，心烦腹胀者何？
答曰：盖缘恣情饮酒，因食桃、李、梨、羊、鸡、面、鱼、膻腥、毒物，致令百节痠疼，大小便结涩，可服归凉节命散治之。
●归凉节命散
川芎　苎根　白芍　麦冬（去心）　当归　白术（各一两）　糯米（半合）　炙甘草（五钱）
上覩咀。每服四钱，水盏半，煎一盏，温服。
●冬葵散　合妊娠小便不利，身重恶寒，起则眩晕，及水肿。
冬葵子（三钱）　赤茯苓（二钱，去度）
上为末。每服三钱，米饮调服，利则住服。如不通，恐是转胎，加发灰少许，神效。
曾有一孕妇，腹胀，小便不利，吐逆，诸医难，进温脾胃、宽气消胀等剂，服之反吐甚，药物不纳，转加胀满凑心，验之胎死腹中，又服诸下胎药，不能通解，举家惊惶，因得鲤鱼汤。论曰：足肿，俗呼为皱脚。亦有通身肿满，心胸急胀，名曰胎水逆。去妊妇心前衣服看之，胸肚不小，急以鲤鱼汤三五服，大小便皆得利，恶水肿消胀去，方得分娩死胎，可谓更生之人矣。此症盖缘怀身腹大，妊妇不自知觉，人人皆以为身孕，如此终不以为胎水病，医人何以得知？故书此论，病皆宜自当觉察。
●鲤鱼汤
当归　白芍（各三钱）　白茯苓（四钱）　白术（五钱）
上覩咀。每服四钱，用鲤鱼一尾（半斤左右），刮鳞破肠，白水煮熟，去鱼。每服用鱼汤一盏半，生姜七片，橘少许，同煎至一盏，定心服。如胎水去，未尽再合服。
第五问：胎冷腹胀，虚痛，两胁虚鸣，脐下冷痛，欲泄，小便频数，大便虚滑者何？
答曰：胎气既全，子形成身，或食瓜果、甘甜、饮冷不时之物，当风取凉，受不时之气，则令胎冷，子身不能安处，皮肤疼痛，筋骨拘急，手足拳变，以致母有此症，急服安胎和气饮可耳。
●安胎和气饮（见前初月胎形内）
第六问：妊娠心惊神悸，两胁膨胀，腹满连脐急痛，坐卧不安，气急逼迫胎惊者何？
答曰：胎气既成，五脏安养，皆因气闷，或为喧呼，心怯悸乱，致令胎惊，筋骨伤痛，四大不安，急服大圣散安胎保孕。
●大圣散
白茯苓　川芎　麦冬　当归　黄耆（各一两，蜜水炙）　木香（不见火）　人参　甘草（炙，各五分）
上覩咀。每服四钱，水盏半，加生姜五片，煎七分，去渣，不拘时温服。
第七问：怀孕月数未满半产者何？
答曰：本因脏腑虚微，气衰血弱，病气相感，精气攻冲，侵损营卫，有妨乎胎，以致胎落，名曰半产，急宜调治，可保安康，稍缓必成虚劳不可治也。
第八问：妊娠小便淋沥者何？
答曰：缘因调摄失宜，脏腑气虚，盖系酒色过度，伤其气血，致水脏闭涩，遂使淋沥，名曰子淋，宜服安荣散通利小便。
●安荣散
人参　麦冬　细辛（洗）　通草　滑石（各一钱）　当归　灯心　炙甘草（各五钱）
上为末。每服三钱，用麦冬汤调服。
●桑螵蛸散　治孕妇小便不禁。
桑螵蛸（十二个，炙）
上为末。每服二钱，空心米饮调服。
●白薇散　治妊妇遗尿不知。
白薇　白芍（各等分）
为末。每服二钱，米饮调，温服。
第九问：妊娠下痢赤白者何？
答曰：盖因冷物伤脾，辛酸损胃，冷热不调，胎气不安，气血凝滞，下痢频频，时有时无，或赤或白，肠鸣后重，穀道疼痛，急服蒙姜黄连丸，不论冷热二症皆可服之。
●蒙姜黄连丸
乾姜（炮）　川连（去须）　砂仁（炒）　川芎　阿胶（蛤粉炒）　白术（各一两）　乳香（另研，三钱）　枳壳（五钱，炒）
上为末，用盐梅三个，取肉，入醋糊少许，丸如桐子大。每服四十丸，白痢，乾姜汤下；赤痢，甘草汤下；赤白痢，二味煎汤下。
第十问：妊娠外感风寒，浑身壮热，眼晕头旋者何？
答曰：盖因风寒客于皮肤，伤于营卫，或浴临风，或取冷背受，致令头目昏疼，憎寒发热，甚至胸闷心烦。大抵胎前二命相关，不可轻易妄投汤剂，感冒之初，止宜进芎苏饮以发表邪，其病自愈。
●芎苏饮
苏叶　川芎　白芍　白术　麦冬（去心）　陈皮（去白）　乾葛（各一两）　炙甘草（五钱）
上覩咀。每服四钱，水一盏半，加生姜五片，葱白二寸，煎八分，去渣，不拘时温服。
第十一问：妊妇疟疾者何？
答曰：荣卫虚弱，脾胃不足，或感风寒，或伤生冷，传成疟疾，急服驱邪散，莫待吐逆，见物不思，卒治难疗。
●驱邪散
高良姜（锉，炒）　白术　草果　橘红　藿香　砂仁　白茯苓（各一两）　炙甘草（五钱）
上覩咀。每服四钱，水盏半，加生姜五片，枣子一枚，煎八分，去渣，不拘时温服。
第十二问：妊娠喘急，两胁刺痛胀满者何？
答曰：盖因五脏不利，气血虚羸，因食生冷，或发热憎寒，唇青面白，筋脉拘挛，骨节疼痛，皮毛乾涩，上气喘急，大便不通，区吐频频，宜紫苏饮。
●紫苏饮（见上卷调经问答门内）
腹痛，加砂仁。
第十三问：妊娠头旋目晕，视物不见，腮项核肿者何？
答曰：盖因胎气有伤肝脏，热毒上攻太阳穴，病呕逆，背项拘急，以致头晕眼花。若加延壅，危在须臾，急煎消风散治之。
●消风散
石膏（煅）　杭白菊（去核）　防风　荆芥穗　羌活　羚羊角（镑）　川芎　豆黄卷（炒）　当归　白芷（各一两）　炙甘草（五钱）
上覩咀。每服四钱，水盏半，好茶五分，煎八分，去渣，通口服。食后，或四物汤加荆芥、防风亦可。
第十四问：问小腹虚胀者何？
答曰：因食破冷之物伤胎，胎既受病，传于脾胃，脾胃气虚，冷逼小腹，状若奔豚，或腰重，大便秘结，两胁虚鸣，宜服温脾和胃之物加肉果之类。
第十五问：将产忽见横倒者何？
答曰：不能忌口，恣情多食，五脏气滞，六腑不和，胎气既胞，或用力太早，胎受惊触，急服催生丹，待子自顺下，香桂散下死胎。
●香桂散
麝香（五分，另研）　官桂（三钱）
上二味，研匀。调服。
第十六问：欲产忽然气血晕闷，不省人事者何？
答曰：本因用力太过，脉理衰微，精神困倦，心胸痞闷，眼晕口噤，面青发直，命在须臾，服来苏散。
●来苏散
木香（不见火）　神麴（锉，炒）　陈皮（去白）　麦芽（炒）　黄耆　乾姜（炒黑）　阿胶（蛤粉炒）　白芍（各一钱）　糯米（半合）　苎根（洗）　炙草（各三钱）
上覩咀。每服四钱，水一盏，煎八分，连灌下至醒，可谓更生人也。
第十七问：胞肥难产者何？
答曰：身居富贵，不厌口肥，聚乐不常，食物无度，既饱更卧，致令胎肥，根蒂坚牢，行动气急，况不曾预服瘦胎之剂，临产必难，八个月时可服无忧散则易矣。
●无忧散
当归　川芎　白芍　枳壳　乳香（另研，各三钱）　木香（不见火）　炙甘草（各一钱）　血馀（一钱五分）
上为末。每服二钱，水一盏，煎八分，日两服。
第十八问：坐草摹然气痿，目翻口噤者何？
答曰：盖因恣意喜怒，遂致卫竭营枯，胎转难动，坐草时用性过多，腹痛又不能忍，目翻口噤，面黑唇青，口中涎沫，子母俱殒。若两脸微红，子死母活，用霹雳夺命丹救之。
●霹雳夺命丹（修合时，勿令妇女、鸡犬见之，起死回生神效）
蛇腿（一条，用磁罐内煅）　千里马（即路上左脚旧草鞋一双，洗净，炙灰用，一钱）　金箔（七钱）　银箔（七片）　发灰　马鸣退（即蚕退烧灰，各一钱）　乳香（另研，五分）　黑铅（二钱五分）　水银（七分，用小铫子置火将铅熔化，投入水银即搅）
上为末，雄猪心血为丸，如桐子大。逆流水灌下两丸。如灌不下，化开灌亦可。

胎前问答  ***************************
问：妇人胎前中风者何？
答曰：若说话不出，此痰也，当服二陈汤加竹沥、姜汁治之。
●二陈汤（见上卷调经门不孕条内）
问：妇人胎前伤寒如何？
答曰：惟用养胃汤，见汗即止，与产后治法同。
●养胃汤（见上卷调经门经水过期条内）
问：胎前霍乱吐泻如何？
答曰：先服盐水，看他若何，方可用药。
问：妊娠遍体脱皮者何？
答曰：因发浮后服药进浮，故皮脱也，不须眼药。
问：妇人四肢浮肿，有胎气，有湿，何辨？
答曰：以手按之，指起而即满者，气也；指起而渐满者，湿也。若有胎浮肿，两手脉浮大无事，沉细者多凶。
问：妇人胎前大小便燥结者何治？
答曰：此血枯也，一味生血而已，产后治法亦同。
问：妇人胎前产后嗽而喘者，与不嗽而喘者，如何分治？
答曰：嗽而喘者，痰因气动也，宜服降气消痰之药，如桑白皮之类；不嗽而喘者，此肺中有火，宜降火消痰，使脏宁而喘自息矣。然此症难于调理，切不可服香燥之药。
问：胎前产后，身热盗汗，咳嗽见血，与胸胁痛者，何以治之？
答曰：此乃咳伤也，用知母茯苓汤加红花、当归、柴胡、枳壳，一云逍遥散去人参服之。
●知母茯苓汤
知母　茯苓　五味子　川芎　人参　薄荷　麦冬　款冬　柴胡　半夏　甘草　阿胶　黄芩　白术　桔梗
加姜煎。一云加陈皮、沙参、贝母。
问：胎前食、血、寒、火四泻者何治？
答曰：食泻，宜服养胃汤；血泻者，痢也，宜服养脏汤；寒泻者，养胃汤加木香；若作痛甚者，加乾姜；火泻者，亦宜服养胃汤加山栀、芩、连等药。
●养胃汤（见前）
●养脏汤
木香　当归　肉豆蔻　肉桂　白芍　人参　白术　罂粟壳　诃子　甘草
问：胎前产后疟疾何治？
答曰：宜用养胃汤加黄芩、柴胡、青皮服之，一云服定齐草果饮。
●养胃汤（见前）
●定齐草果饮
草果　苍术　厚朴　陈皮　半夏　甘草　乌梅
加姜三片煎，每服二钱。
问：胎前产后噎膈何治？
答曰：年大者，膈也；年小者，郁也。必服枳术丸为妙。痰多者，加橘红、半夏；气多者，香砂散。又云：年少而有痰者，加瓜蒌仁、陈皮、黄连；气多而食不下者，加山栀、神麴、麦芽、苍术，或用分心气饮。
●枳术丸
枳实　白术
●香砂散
香附　砂仁　陈皮　贝母　厚朴　茯神　白术　大腹皮　草果　苏梗　桔梗　枳壳　甘草　姜
●青砂丸
香附　白术　砂仁
●分心气饮
木通　丁香皮　人参　麦冬　厚朴　大腹皮
问：妇人腹内有块如盘大者，又兼胎孕，难服峻利之药，何以治之？
答曰：此块切不可动，且待产后治之方可。
问：胎前产后虚弱之甚，自汗盗汗，何如？
答曰：宜用补益之剂，以黄耆为主，即补中益气汤倍加黄耆服之。兼咳者，加知母。
●补中益气汤（见上卷调经门经闭成痨条内）
问：胎前产后，或平日半边头痛，兼畏寒与脑后痛，及眉稜骨痛者，何治？
答曰：此气虚而著风也，宜增损柴胡汤倍加人参。
●增损柴胡汤（见上卷调经门咳呕条内，即增损地薰汤）
问：孕妇背板痛者何？
答曰：此气所滞也，宜服紫苏饮。
●紫苏饮（见前十八论内）
问：胎前内伤，凝血作痛，既不能行血之药，如何治之？
答曰：须活血药一二帖，加入童便服之，痛稍减，即服安胎饮。
●安胎饮
当归　白芍　川芎　熟地　地榆　艾叶　黄芩　阿胶　白术　黄耆
加砂仁、苏梗、姜煎。一方加白茯苓。一方止用条芩、白术、神麴三味等分，炒为末，粥糊为丸，如桐子大，米汤送下三四钱。
问：胎前胁痛，何药治之？
答曰：宜补中益气汤加红花、枳壳服之。又曰：凡有胁痛，非柴胡、枳壳不能止。
问：胎前产后，手足麻木者何治？
答曰：四肢属脾，此脾胃虚症也，宜理脾胃，如四君子汤加减。又曰：胎前麻木，宜养血安胎为要。一云：血少所致，用八珍汤主之。
●四君子汤
人参　白术　白茯苓　甘草
如气痞，加砂仁、木香；脾胃不调，加半夏、陈皮、枳壳。
问：胎前产后，耳聋目盲者何治？
答曰：耳属气，目属血，此气血俱虚之症，宜用人参、阿胶、菖蒲、蒺藜等药。
问：盘肠生者何治？
答曰：切不可令产母见之，急将裙掩没，见之恐忧惧耳，傍人亦不许多言，即将好醋对妇人面上喷三口即收。又法：用萆麻子（去壳）四十九粒，研如泥，涂产妇头顶上。若收进速用水洗去，甚验。
问：难产者何治？
答曰：用紫苏饮，必些倍加当归、香附、白芍、枳壳，入童便服之。又法：亦用萆蓖子（去壳）四十九粒，研如泥，涂产妇右足底，产下即洗去，不可延迟。
●紫苏饮（见前）
问：极难产者何治？
答曰：用百草霜、伏龙肝二味等分，白芷少许，共为末。每服三钱，童便酒调下。一方用当归、川芎、百草霜、伏龙肝四味服之。
问：胎前产后不语者何治？
答曰：凡声出于肺，不语者痰闭其窍也，不可误认气闭，宜服导痰开窍之药，自愈。
问：妇人有孕，忽失音而哑者，宜服何药？
答曰：此肺经受热而然，肺为痰闭也，当用清肺祛痰之剂。产后亦如之。
问：胎死腹中不下如何？
答曰：小腹冷痛，其冷若冰，舌又黑，乃子死也。用带须葱头十根，煎汤一碗，再以砂仁末二钱调入汤内，似磁盖闷之，停少顷服之，立下。一云用香桂散服之。
麝香　官桂
问：胎前霍乱吐泻者何药？
答曰：阴阳清浊相干，气乱肠胃，则霍乱也。但饮食过度，触冒风寒，使阴阳不和，致清浊相干，肠胃虚者受之，亦霍乱也。热乱者，先吐，或心腹痛，则吐利并作。有头痛体痛，发热吐利者，亦为霍乱。所以然者，挟风而有寒，故风折于气，皮肤致密，血气不得宣通，故令壮热；风邪乘其经脉，气上冲，则头风；气入于脾胃，则泄利；胃逆，则吐痢呕逆也；吐痢甚者，则多烦，脏腑虚故也。手逆冷者，阳气暴竭，为之四逆。妊娠之病，吐痢甚者，则伤胎也。宜服人参散等药。
●人参散　治胎前霍乱吐泻，心烦腹痛。
人参　厚朴（姜制）　橘红（各二钱）　当归（炒）　乾姜（泡）　炙甘草（各一钱）
上为细末。每服四钱，加姜一片，枣三枚，煎温服。
●白术散　治妊娠霍乱，腹痛，吐逆不止。
白术　益智仁　枳壳　橘红（各三钱）　草豆蔻（煨，去皮）　高良姜（炒，各五钱）
上为散。每服三钱，加姜三片，煎服。
●木瓜煎　治霍乱转筋，胞内胀闷。
吴茱萸（汤泡七次，一分）　生姜（一分）　木瓜（两半）　甘草（一钱）　紫苏（一根）　茱萸（五钱）
又方：加茴香一分。
●香薷饮
香薷　厚朴　扁豆　甘草
入酒少许，沉冷暑天服。
●藿香正气散　治时行霍乱。方见上卷调经门月水淋漓条内，苍术易白术，紫苏用梗。
问：胎前停食感气者何治？
答曰：《经》云：饮食自倍，肠胃乃伤。又曰：阴之所生，本在五味；阴之五宫，伤在五味。若妊子饮食不节，生冷毒物，恣性食啖，致伤脾胃，故妊娠伤食最难用药，惟木香丸、白术丸二方最稳当。
●木香丸　治孕妇伤食。
木香（二钱）　三稜　人参　白茯苓（或用白术，各三钱）
上为末，丸如绿豆大。白滚汤送下三四十丸。
●白术丸　治妊娠气不调和，饮食见伤。
白术　紫苏（各一两）　白芷　人参（炒，各三钱）　川芎　诃子皮　青皮（各五钱）　甘草（一分）
上为末。每服二钱，水一锺，姜三片，煎七分，温服，或加苍术。勿欺公曰：胎前此症，乃虚也，只宜炒砂仁汤；气实者，养胃汤，或加味二陈汤。
●养胃汤（见前）
●加味二陈汤
陈皮　半夏　甘草　茯苓　山楂　香附　川芎　苍术　砂仁
煎服。
●木苓散　治胎前产后泄泻。
木香　厚朴　甘草　川连　苍术　陈皮
问：胎前大小便燥结不通者何治？
答曰：娠妇便秘，由脏腑气实而生热，热随停之处则成病也。如热结于大肠，则大便不通；结于小肠，则小便不通：若大小便俱为热所结，故烦满，而大小便皆不通也，宜八正散等方。
●八正散
车前子　大黄　滑石　木通　甘草　瞿麦　山栀仁　惔蓄
每服四钱，加灯心十茎，水煎空心服。
●大腹皮饮
大腹皮　枳壳　甘草　茯苓（各一钱）
为末。葱白汤下。
问：胎前咳嗽者何治？
答曰：夫肺感于寒，寒伤于肺，则咳嗽也。所以然者，肺主气，而外主皮毛，腠理不密，则寒乘气而入，故肺先受之也，以其感时寒而嗽也。秋则肺受之，冬则肾受之，夏则心受之，春则肝受之，诸脏之嗽，皆肺先受之。妊娠之嗽久不已者，则伤胎也，家传用人参保肺汤等方。
●人参保肺汤
人参　桑皮　五味　青皮　橘红　知母　天冬　地骨皮　甘草
加姜煎服。如肺中有寒热郁者，人参酌用之。一加柴胡、白芍、桔梗、茯苓、薄荷、紫菀。
●旋覆花汤　主痰嗽。
旋覆花　五味　赤苓　前胡　人参　甘草　杏仁　赤白芍　半夏　官桂　荆芥　桔梗　橘红
加姜煎服。或加细辛。
●鸡苏散　治劳伤肺嗽，痰涎有血。
蒲黄　茅根　薄荷　黄耆　鸡苏　贝母　麦冬　阿胶栀子　甘草　桔梗　生地
加生姜。
问：胎前鼻衄者何药？
答曰：衄者，由伤动血气所致。凡血气调和，则循环表里经络，涩则不散。若劳伤损动，因而生热气逆，流溢于鼻者，则成衄也。妊娠病此，多致胎堕。若有产后见衄者，不易治。
●附方：
瓜蒌仁　桔梗　黄耆　生地　白芍　当归　阿胶　赤苓
每服四钱。一云紫苏饮加黄耆可愈。
问：胎前痢疾者何药？
答曰：胎前痢疾延至产后必死，急以养脏汤去粟壳治之，庶可无事。脉沉细者生，洪大者死。
●养脏汤（见前）　有寒，加附子。一云：产后亦可用。
问：胎前呕逆不定者何药？
答曰：有痰，用金沸草汤。
●金沸草杨
金沸草　橘红　官桂　人参　桔梗　白芍　半夏（少用）　细辛　赤茯苓
有寒，用理中汤。
●理中汤
人参　白术　炙草　乾姜
有食用五积散。见上卷调经门。
血虚，用八珍汤（见前）。
问：胎前小便尿血者何治？
答曰：此内热也，宜火府丹、导赤散、八正散三方择而用之。
●火府丹
木通　黄芩（各一两）　生地（二两）　山栀（两半，下元曲屈之火，非此不除）
上为末，蜜丸如桐子大。每服五十丸，临卧木通汤下。
●八正汤
厚朴　橘红　人参（各三两）　当归（炒）　乾姜　炙甘草（各五钱）
●导赤散
生地　木通　茯苓　山栀　甘草
论曰：妊娠尿血者，由劳伤经络，有热在内，热乘于血，血得热则流溢，渗入尿胖，故溺血也。
问：胎前脏毒、肠风者何治？
答曰：枳壳散、乌梅丸、败毒散等药。
●枳壳散　产后尤宜服。
枳壳　甘草
上为末。空心滚水下二钱。
●乌梅丸
黄柏（炒）　细辛　肉桂　人参　川椒　当归　乾姜
上为末，乌梅和蜜杵丸。盐汤送下五十丸。
●败毒散　治肠风用。
柴胡　桔梗　甘草　人参　羌活　川芎　茯苓　枳壳　前胡　独活
每服三钱，加姜三片，薄荷少许。
小方：治脏毒。
用槐花入末猪脏内，煮烂为丸服之。
问：胎前下血不止者何药？
答曰：夫妊娠下血者，由冲任脉虚，不能约束手太少阴之经血故也。冲任之脉，为经络之海，起于胎内，心与小肠相表里，上为乳汁，下为月水。有孕之人，经水断者，壅之养胎，蓄之以为乳汁也。冲任气虚有热，则胞内泄，不能制其经血，故月水时下赤，名胎漏，血尽则人枯亡矣。又有因劳役喜怒不节，饮食生冷，触冒风寒，遂致胎动。若母有宿疾，子脏为风冷所乘，气血失度，胎故不安，乃下血也。宜服紫苏饮加条芩服之，或用安胎饮亦妙。
●安胎饮
白术　茯苓　地榆　甘草　熟地　当归　川芎　白芍　艾叶　黄耆　阿胶
加生姜三片。
●木砂散　治胎漏下血。
白术　砂仁（炒）　阿胶（给粉炒成珠，各三两）
加条芩五钱，蒲黄斟酌加，每服二钱，艾汤调下。
问：妊娠子烦者何药？
答曰：口乾，烦闷不得卧者，此名子烦也。按《经》云：四月受少阴君火，以养精；六月受少阳相火，以养气。所以此两月多苦烦闷，舍此而烦闷者，由母调理失宜。七情伤感，心惊胆怯所致。服麦冬汤，或用竹叶汤，或紫苏饮主之。
●麦冬汤
人参（五钱）　麦冬（去心）　防风　白茯苓（各一两）
上覩咀。每服四钱，水锺半，加生姜五片，淡竹叶十片，温服。
●竹叶汤
白茯苓　防风　麦冬　黄苓（各二钱）
加竹叶五片。
问：妊娠子肿者何药？
答曰：宜用白术散，或用紫苏饮。
●白木散
白术（一两）　大腹皮　陈皮　茯苓　姜皮（各五钱）
各为末。米饮下。
●紫苏饮（见前）
问：妊娠胎气不和，凑上心，腹胀满疼痛者，何药？
答曰：此名子悬也，亦用紫苏饮（方见前）。
问：子痈者何药？
答曰：砂仁汤。
●又附方：
人参　白术　橘红　麦冬　甘草　茯苓　厚朴　竹茹
加生姜，煎服。
问：子淋者，何药？
答曰：妊娠淋者，胞系于肾，肾间虚热而成淋疾。甚者，心烦闷乱，故名之子淋也。以安胎和气饮，或安荣散及内补汤治之。
●安胎和气饮
白术　陈皮　白芍　木香
加姜三片，陈米一撮。
●安荣散（见前十八论内）
●内补汤（见上卷月水淋漓条）
问：妇女经停二三月，身安似病，而脉滑大，六部俱匀，乃是妊候。精神如故，恶闻食气，独嗜一物，或呕吐痰水，如何治法？
答曰：此名恶阻，切勿作寒病，治宜服保生汤。
●保生汤
人参　茯苓　白术　甘草　陈皮　麦冬　厚朴
加姜煎。
一方去陈皮、麦冬、厚朴、茯苓，加香附、乌药、橘红各五钱。恶心欲吐，加丁香、生姜，煎服。
按：《产宝方》云：妊娠恶阻，谓之子病。由妇人禀受怯弱，或有风气，或有痰饮。既妊便有是症，其状面色如故，脉息和顺，但觉肢体沉重，头目昏眩，恶闻食气，好食酸硷。甚者，或作寒热，心中愦闷，呕吐痰水，胸前烦闷，恍惚不能支持。但痰有轻重耳，轻者不服药亦可，重者须以药疗之。《千金方》半夏茯苓汤、茯苓丸二方，专治恶阻。然此药近来鲜有服者，以半夏有动胎之性。盖胎初结，虑其易散，不可不谨也。
一方治恶阻，呕吐清水，甚至害十馀日浆、粥不入者，用白术一两，丁香二钱五分，人参五分，甘草一钱，生姜三片。
问：妊娠脾虚，通身浮肿，心腹饱满，肠鸣，小便不利者，何药？
答曰：用防己汤。
●防己汤
防己（钱半）　桑白皮　赤苓　苏叶（各二钱）　木香（五分）
煎服。
问：妊娠伤寒者，何药？
答曰：天时严寒，体虚为寒所触。轻者，浙渐恶寒，翕翕发热，微咳，鼻塞，数日乃愈；重者，头疼体痛，先寒后热，久而不愈，则伤胎。凡妊妇伤寒，仲景无治法，用药有避忌，不可与寻常妇女一概治之。而郑氏之方，若头痛，身热，无汗，脉浮紧者，用四物汤加麻黄、细辛治之；若过经不愈，温毒发斑，如锦纹者，四物加升麻、连翘、防风、黄芩、柴胡治之。发斑而满者，非人参白虎汤不治；若斑不透而隐者，元气不足故也，宜大加人参，则复出矣。如两感重者，十神、五积散皆可；轻者，养胃汤。
●四物汤（见前）
●人参白虎汤
人参　知母　石膏　甘草　粳米
●五积散（见上卷经水过期条）　●养胃汤（见前）
痰疟寒多者，可加熟附子。
问：难产、横产、逆生累日不下者，何法？
答曰：用催生丹及催生如圣散，或八珍汤加童便亦可。
●催生丹（即兔脑丸）
一方内有麝香一分。
乳香（一钱，另研）　母丁香（一钱）　兔脑（一具，腊月者佳，去衣膜，同上二味研匀）
上为丸，如鸡头大，阴乾。每服一丸，温酒送下。
●催生如圣散
用黄葵子末，不拘时送下三钱，此催生之圣药也。
问：欲产未产者，何药？
答曰：此气逆也，当顺其气，自安，用来苏散。
●来苏散（见前十八论内）
问：妊娠跌扑、伤损，其胎当下。安当者，何药？
答曰：当验舌以投剂，只是安胎为上。
●又方：跌仆损伤，瘀仆瘀血，胸胁作痛者用之。
当归　川芎　陈皮　红花　枳壳　破故纸　丹皮　赤芍　甘草　官桂
加童便、酒煎。
夫妊妇惊胎者，是月其胎将满，神形已具，或临产之时，从高坠下，伤损胞络，致血下行，胎动，遂抢上心胸，气绝不醒。其母面赤舌青，口无涎出者，儿死母活；若唇口俱青，涎沫出者，母子俱亡；面青舌赤，涎沫出者，母死子活；若下血不止，胎枯胞燥，令子死矣，或用增损四物汤。
●增损四物汤
川芘　赤芍　陈皮　香附　苏木
问：胞衣不下者何药？
答曰：儿既生，积血攻入衣中，相黏凝滞，当服破血红花散治之。
●破血红花散
归尾　赤芍　枳壳（各一钱）　肉桂　人参　甘草（各五分）　威灵仙（一分）
不下，再服《济生方》黑神散。去蒲黄，加附子。
●黑神散
黑豆　熟地　当归　肉桂　乾姜　蒲黄　甘草　芍药
童便、酒下。
问：临产，儿未下，胞水先放尽者，用何药？
答曰：用无优散。
●无忧散
当归　川芎（各酒浸）　木香（不见火）　白芍　甘草（炒，各钱半）　枳壳（麸炒）　乳香（另研）　血馀（煅灰研，各五分）
已上水煎，惟乳香、血馀和匀为丸。不拘时服。
问：妊妇未产，乳汁先下者，何治？
答曰：此名乳位，不须服药，预识其子多不长育。
问：临产，因为行动所伤，何治？
答曰：此死病，十死八九，宜增损四物汤加香附、当归、人参。
●增损四物汤（见上卷）
●又方：
陈皮　红花　当归　赤芍　川芎　香附　苏木
问：有胎、无胎、双胎、鬼胎，何验？
答曰：详下卷。
问：妊娠临月，欲调护易产，当服何药？
答曰：宜服达生散，则分娩易耳。
●达生散
苏梗　大腹皮　人参　陈皮　白术　当归（各一钱）　炙甘草（三分）
上作一帖，入黄杨头七个，葱头五个，煎服。
或加贝母、车前子；春加川芎、防风；夏加芩、连、五味；秋加泽泻；冬加砂仁、枳壳、木通；胎动，加银花、苎根；气上，加苏子、地黄；有痰，加黄芩、半夏；能食，重加黄杨；头胞性急，加柴胡；热、怒，加黄芩；食少，加砂仁、神麴；口渴，加麦冬、黄芩。
问：孕妇数坠胎者，何故？
答曰：夫妇女阳施阴化，故得有胎。荣卫调和，则经养周足，故胎得安而长成。若血气虚损，子脏为风寒所侵，则气血不足，故不能养胎，以致堕也。凡妊娠腰痛者，堕胎之兆也。用安胎饮主之。
一云：堕胎而安胎，必用砂仁、黄芩者。一则因怒气而动胎者，故用砂仁以顺气；一则因火气逆上、作喘而动胎者，必用条芩以清热，则胎得以自安矣。
又曰：妇人数堕胎者，由气不升降，所以胎不固。宜服四制香附丸。入艾叶四两，当归三两，酒浸，各醋炙为末。
●四制香附丸（见上卷十八论）
醋和丸，如桐子大。每服七十丸，温酒下。肥人，依本方；瘦人，加泽兰、茯苓各二两。
问：横生者何故？
答曰：儿忽先露，或手，或肩，此因用力过早之故也。腹痛临产，儿身未顺，产母即用力，遂致身横难下。当令产母仰卧，使稳婆推儿人去。凡推法：先推儿身直上，以中指抵其肩而正之，渐引指攀其耳，令其身正门路，服催生散一盏，方可用力，儿能顺下。若稳婆非精妙，手段不可依此法，恐恣其愚，以伤人命也。
问：倒产者何故？
答曰：因其母胎气不足，关键不牢，用力太早，儿身未转即直下，先露其足也。令产母仰卧，使稳婆推其足入去，候儿自顺。若经久不生，切不可令产母用力，亦不可惊恐，再轻轻用手入门中推其足，令就一畔直上，令儿头一畔渐渐顺下，直待儿身转，门路正。然后煎催生药服之。儿将欲出，方用力一送，则安然无恙矣。稳婆非好手不可用。
问：冻产者何治？
答曰：冬月天气严寒、闭塞，产母经血得冷则凝结，儿不能生，为害最深。当令产母下部不可脱去绵衣，并不可坐卧寒冷之处。傍用火炉黛灼，令房内暖热，则血得温能流通，气亦和，儿能顺下矣。如用药，当以活血主之。
问：热产者何治？
答曰：炎暑之月，生产之处人不可多。盖人之血气得热则散，热极则耗。今日夏暑炎热之际，而产母气已盛，更加人气一逼，则血沸溢而晕矣。产母即不知人事，发热，头疼，面赤，昏沉如醉，为害不浅矣。若夏月少有清凉之气，阴雨之变，产母切不可任意取凉、打扇、饮冷，以致后日生病耳。
问：盘肠生者何治？（又名子悬）
答曰：夫妊娠得宜，则气血和顺，儿亦安妥，临产亦易。若节养失宜，则血气乖戾，儿在腹亟？动上逼于心，至产育亦难。凡胎上逼心，则闷绝胎，下乃苏。甚者，致死也。用紫苏饮主之。（方见前）
问：妊娠心痛者何治？
答曰：是风邪、痰饮乘于心之经络，邪正相搏而痛也。盖心主不易受邪，若真心痛，旦发夕死。若伤别络而痛也，则乍安乍甚，休作有时也。孕妇或有病，而痛不已者，气乘胞络伤损之故也，致令胎动。凡胎转移，则多不安，不安而动于血者，则血下也。
问：妊娠心腹痛者何治？
答曰：心腹痛者，或有宿食、有冷痞，或新触风寒，皆由脏虚所致。邪正相搏而并于气，随气上降，冲于心则心痛，攻于腹则腹痛。若时痛时瘥者，其痛冲紧胞络，必致损动胎气，甚则堕也。
又云：心腹疼痛，都属风寒、食冷、痰饮与脏气相搏，故腹痛不已，则胎动也。或用加减七气汤。
●加减七气汤　胎前不宜用，以忌三稜、莪术也。
藿香　三稜　蓬术　陈皮　益智仁　甘草　桔梗　半夏　香附
●又方用：
枳壳　苍术　当归　麻黄　官桂　白芍　乾姜
问：胎前、产后呃逆不已者，何治？
答曰：胃中有痰，气不顺也，用下方治之。
半夏　橘红　防风　黄芩　瓜仁　杏仁　南星　川连　茯苓　竹茹
加姜汁煎。
夫水饮停积，结而为痰。人皆有之，少不为害，多则成病。妊娠病此呃逆，缘由胃气不调，或风寒乘之，挟痰搏于胃中，甚则伤胎也，亦恶阻之端。
问：胎前吞酸何故？
答曰：是火也。用七气汤或旋覆花汤，二方俱去半夏，恐其动胎也。产后无忌。（二方见前）
问：妊娠肢肿、腹大者，何故？
答曰：由脏气素弱。因产重，虚土不能制水。血散流入四肢，以致腹胀、肢体皆肿，小溲必涩。以利小便，健脾为上，紫苏饮加减用之。陈无择曰：凡妇女宿有风寒、湿冷，妊娠喜脚肿，俗呼为贼邪，亦有遍体肿满，心腹气急，名曰胎水。
●紫苏饮（见前）
问：胎前腰、腹疼痛，并走注痛者，何故？
答曰：肾主腰：足因劳伤损，动其经。虚则风寒乘之，则腰痛，乘隙入腹则腹痛，故令腰腹相引而痛。夫肾以系胞，其痛不止，胎动而堕也。
又曰：肾水亏也，宜用补中益气汤内加知母、黄柏、杜仲。走注痛者，败血流入经络之症，用荆防交加散。
●交加散（五积合败毒也，内加荆防）　●补中益气汤（见前）
问：胎前眩晕者何药？
答曰：此症有痰，有虚。痰，用二陈汤加芩、连、姜等，或补中益气汤加贝母、竹沥；虚，则用十全大补汤。
●二陈汤　补中益气汤（俱见前）十全大补汤（见上前血崩门）
问：胎前内伤，凝血作痛，既不可服活血药治之，何如？
答曰：只是安胎药，但以芎、归为君也，更勿疑。
问：胎前吐血、咯血、嗽血者，吉凶如何？
答曰：诸嗽血皆可治，惟面赤及口唾者不治。如嗽血，宜用知母茯苓汤。咯血，宜用扁豆散。
●知母茯苓汤（见前）
●扁豆散
扁豆　生姜（各五钱）　人参　白术　半夏　枇杷叶（各三钱）
胎前去半夏。
论曰：妊娠吐血者，皆由脏腑所伤。七情气逆，吐血而胸闷、心满，甚者，胎必堕也。
问：临产子死腹中，何谓？
答曰：因产母潮热，经旬薰蒸其胎，或交媾伤胎，须用催生无忧散服之。
●催主无忧散（见下卷）
●铁罩散　安胎顺气。
香附子（炒）
为末。浓煎紫苏汤，调服一二钱，或加砂仁末。


胎前门（下卷）  ——————————————————————————————————————————————————————————————————————————————————————————

胎前门（下卷）  ***************************
妇女成胎已后，百病以安胎为主，其馀症缓治可也。
《家传》云：胎前宜清热、养血。堕胎，必因气虚、血虚、血热。黄芩能清上中二焦之火，降火下行。故曰：条芩与白术安胎圣药。俗人不知以为寒而不敢用，反谓温热之药可以养胎。殊不知，胎前宜清热，令血循经而不妄行，故能养胎。怀孕爱物，乃一脏之虚。假如肝脏虚，爱酸。其肝气止，能生胎，余无用也。
又云：不能荣于肝，肝虚，故爱酸物。妊妇脉细匀，易产；大浮缓，火气散，难产。按：产前诸症，皆胎气所致。夫胎动、胎漏，皆下血。但胎动有腹痛，胎漏无腹痛耳。故胎动宜行气，胎漏宜清热也。恶阻者，恶心而阻隔饮食也。子烦者，烦躁而心神闷乱也。子痈者，痰涎潮搐、目吊口噤也。子肿者，面目虚浮，四肢体肿也。子气者，两足浮肿也。子淋者，小便涩少、淋沥也。转胞者，小便不通也。子悬者，心胃胀痛也。盖脾主运化水穀，妇人有胎，则脾不运化，而水穀不化，因之生湿也。湿则生痰，痰生热，热生风也。子肿、于气者，湿也。恶阻者，痰也。子烦、子淋者，热也。子痫者，风也。子悬者，气也。转胞者，虚也。湿则渗之，痰则消之，热则清之，风则熄之，气则散之，虚则补之，何为不愈哉？难产，气血虚故也。此盖九月十月之际，不谨守者有之，经脉不行已三月者，用川芎为末，空心浓煎艾叶汤调服一钱，觉腹内微痛，是有胎也；否则是经滞妊娠。吐而不食，盖为精血内郁，秽腐攻胃，则五味居然而不得食，故百日而伤味也。凡产时特忌多人瞻视，惟二三人在旁，待产讫然后，告人进视。凡临产切不可匆匆忙迫，旁人须极稳当，母得预缓预急，及产妇忧忧悒悒，则难产。若腹痛，眼中火生，是儿转运，未即生也。凡儿出，旁人皆不得问是男是女，儿始落地，与新汲井水五咽，忌与暖物，勿使产母看视秽恶，初产慎食热药、热面。饮食必至饥时，亦必温，温勿热。凡欲产时，脉必离经，其脉浮，设腹痛引腰脊，即欲生也。凡妇女经脉调，则成孕，成孕者，自一月至十月各生一经，养胎若至期，当养之经。虚实不调，则孕胎为之不安，甚则下血而堕。故善安胎者，按月依经，视其气血虚实而调之，则无堕胎之患。《经》曰：治胎产病，当以厥阴经论之，无犯胃气及上三焦。至于孕妇当戒怒、绝欲、养元气，安胎宜静不宜动，味宜凉不宜热，衣宜温而不宜寒，庶免无病矣。
●有妊脉法
歌曰：两尺脉微常带数，两寸浮大两关滑，身中无热六脉洪，俱是妇女胎脉法。
手少阴属心经，足少阴属肾经，心主血，肾主精，精血交会乃能有孕。心肾二脉动甚，怀妊无疑。
●男女脉法
歌曰：左手滑大而疾男，右手滑大而疾女，更兼两乳孰先生，左男右女定无差！
●鬼胎脉法
歌曰：乍大乍小乍浮沉，动止今明日不侔，两尺胗连三四日，鬼胎脉断更何求！
又曰：鬼胎其脉沉细，腹痛，腹中有形而不动，如抱瓮之状，按之如水，治宜补气活血。
●夜乂脉法
歌曰：脉来乱点如风雨，忽去移时复又来，此是夜乂人不识，即时诊断莫猜疑。
●死胎脉法
歌曰：脉来沉细腹腰疼，胎伏多寒冷如冰，再看母舌纹青色，胎死何须问鬼神。
●双胎脉法
歌曰：双胎脉法问如何？两尺俱洪断不诬，欲识是男并是女，纵横详见叔和歌。
孕妇百病以安胎为主。凡初孕至十月，忌食毒物、热物并生冷、难化之物，兼戒房欲及忧郁忿怒，不独伤胎，且生子多致痘殇耳。并防负重跌仆，坐卧不得偏侧，则儿形容端正矣。
胎伏不动，其冷如冰，即非好胎然。以不动言之，好胎亦有伏而不动者，不可执一而论也，宜服顺气活血之药治之。
保胎气又令人有子，宜服八珍散。药即四君子汤各一钱，四物汤各二钱，加砂仁五分，水煎服。
胎乱动不休者，此胎热故也。不可服燥热之剂，只宜紫苏饮加黄芩服之。
●紫苏饮（见上卷十八论）
妊妇胎动不安，下血不止者，用四物加艾叶、阿胶、黄芩、葱白服之。
妊妇经候不行二三月之间，似病非病，精神如故，脉洪大有力而六部俱匀，此有孕之脉。但恶闻食气，欲啖酸咸，或独嗜一物，或呕吐痰与清水，此名恶阻。不可作寒病，治宜服保生汤，或人参橘红汤，呕吐恶心，倍加丁香、生姜煎服。
●保生汤　此方专治妊娠两三月恶阻症。
白术　人参　橘红　茯苓　丁香　香附　麦冬　甘草　厚朴　生姜
若热吐，加枇杷叶；寒吐，加丁香、香附；痰火盛而呕吐者，去丁香、香附，加竹茹，即名人参橘红汤。
按：恶阻论，经云：六脉浮大而身无病者，乃知有孕。既受妊者，恒多恶阻，此由妇人质虚，平时喜怒不节，当风凉，素有宿痰，受孕后，经血既闭，阴搏阳别，气不宣通，遂致心下愤闷，头晕眼花，四肢沉重，喜食酸咸，甚则呕吐不时，治当顺气理血、豁痰导饮，则安矣。
孕妇恶阻，由胃气怯弱所致，甚者胸膈烦满，兼发寒热。肥人多痰，瘦人多火，俱用二陈汤为主。
●二陈汤（见上卷问答门）
一云：胎前忌用半夏，恐伤胎也。一云：妇孕勿食红苋及马齿苋，因皆能堕胎也。
孕妇三四月至八九月心中昏闷，四肢沉重不能动作，恶闻食气，喜啖酸咸之物，胎动不安，呕逆不食，安胎饮主之，或紫苏饮加茯苓、白术、半夏、枳实、草果亦妙。此症多自错认，延则难疗，况气、食与痰皆能令人恶心也，然则紫苏饮内加茯苓等药，其可少诸。
●安胎饮（见上卷问答门）　此方内有茯苓、甘草、生姜三味。治胎动，恶阻，下血，腰腹痛。服此固养其血，而胎自安矣。
按：条芩乃安胎圣药，世人疑其性凉而不用。近年用此方必加黄芩一撮，而堕胎者果少然，芩必用条而再以炒者尤妙。如有胎腹痛者，气不行，或有伤也，炒砂仁汤亦可。
●紫苏饮（见前）
妇人四十馀岁，经停六七个月，别无他症，但心疼耳。曾足浮已退，又诊脉，断其是胎，宜服后方。
紫苏　陈皮　当归　川芎　人参　甘草　大腹皮　白术　良姜　木香
加生姜三片，葱头十茎，嫩黄杨头五个，砂仁七粒，水煎服。
胎前中风，因体虚，为邪气所贼，服消风散治。
●消风散
荆芥穗　防风　殭蚕　羌活　厚朴　藿香　真川芎　人参　蝉蜕　茯苓　甘草　陈皮
上为末。每服二钱，茶清调下。感风鼻塞流涕者，荆芥汤下；若遍身隐疹，温酒调服。
胎前中风者少，盖因血气调和，方能受孕故也。此症偶患万一，只是儿晕，属气与痰为患，眼前昏黑而厥者是也。此症无妨急进砂仁汤，后以紫苏饮加砂仁、贝母、茯苓，切不可服乌药顺气散及苏合香丸等药。
一云：胎前产后患此症者，宜小续命汤服之。
●紫苏饮（见前）
●小续命汤
防风　肉桂　川芎　人参　茯苓　甘草　麻黄　香附　杏仁　赤芍　防己　茯神　远志　姜　枣
一云：加附子、黄芩、乾姜。如骨节烦疼有热者，去附子，加秦艽。
妊妇忽口噤吐沫，不省人事，语言舛错，宜四物汤合二陈汤，加麦冬、竹茹、竹沥、远志、石菖蒲。（二方见前）
妊妇无故忽然眩晕，搐溺，昏倒在地，不省人事，角弓反张，状如中风，或者不识，不可以中风断之，此是儿晕也，名曰子痈。须以胎气兼痰治，亦用炒砂仁汤、紫苏饮加砂仁、贝母、茯苓同服。虽至将产而发此症，仍服紫苏饮，安胎为妙。
妊妇染表症及伤寒伤风者，当浓煎带须葱汤服之，或加生姜几片、醋少许，汗出即愈。不可轻用发表药，若误用发表不惟堕胎，且母难保，戒之！戒之！瘟疫与伤寒同，惟葱头汤可解邪气，而又能安胎也。孕妇中寒，治法与伤寒同。
洁古云：胎前伤寒，须问其大小便通利否？若通利，知其必不损胎。若妊妇吐而不泻者，当知受寒所致，轻则木香酒，或兼砂仁汤；若泻而不吐者，不可服五积散，但可服胃苓汤加木香治之；若吐泻兼而作者，轻则养胃汤，重则胃苓汤加木香、消食之剂。
●胃苓汤　●养胃汤（俱见前　上卷调经门经水过期条内）
胎前伤风，宜用葱头汤发散，仍服紫苏饮安胎。医外感者，须先问曾伤食否？若有食，急先理其脾胃，或养胃汤亦可。若痰多咳嗽者，宜用旋覆花汤加芩、连，或二陈加薄荷、山楂、黄柏。兼泻者，养胃汤去人参，或胃苓汤加减。俟脾胃实后，治嗽可也。乾咳者，紫苏饮少加当归、茯苓亦可服。盖风药俱能堕胎，反为不美，故麻黄、桂枝禁忌。凡胎前咳嗽、伤寒身热者，惟多用带须葱头汤服之，大能安胎、疏风散气。若胎不安，煎砂仁汤服之。汗多，须服参苏饮。胎前嗽血者，用上清丸，或止血丸，或二陈加川柏、知母、山楂、白术。气血两虚而嗽血者，八珍汤加知柏主之。
●旋覆花汤　治男妇伤风，咳痰气急，寒热，头痛，鼻塞等症。（方见上卷问答门）
加生姜煎服，去人参、官桂、五味，以贝母代半夏。
●二陈汤　●养胃汤　●胃苓汤　●紫苏饮（俱见前）
●参苏饮　治感冒发热，头疼骨痛，半身不遂，呕吐痰涎等症，妊妇服此最稳。
人参　紫苏　枳壳　桔梗　乾葛　前胡　桑皮　贝母　茯苓　甘草　橘红　生姜
咳嗽，加五味。
●上清丸
乌梅肉（二两）　薄荷（四两）
共捣和，用黑砂糖炒熟为丸，再以白砂糖掺上。
●又方：
薄荷（三钱）　桔梗（一钱）　甘草（二钱）
为末，生姜汁泛丸。
●八珍汤
四君子养气，四物汤养血，取阴阳相生之义也。
治妊娠伤寒，出汗后，血漏不止，胎气不安者，八物汤加阿胶、艾叶、黄耆、葱白。
●又方：治妊妇伤寒，头痛壮热，不欲饮食，两胁时痛，呕逆，肢节痛，心烦等症，宜用前胡、石膏各三钱，青蒿、黄芩、知母、栀子各四分，竹茹一团，葱白三茎，煎服。
胎前四时感冒风寒，霍乱吐泻，藿香正气散主之。凡胎前伤暑及霍乱者，治法与平人同，宜六和汤主之。
●藿香正气散（见上卷调经门月水淋漓条内）　此方内加柴胡、白术、黄芩、木香。
●六和汤
砂仁　杏仁　半夏　甘草　赤苓　藿香　白扁豆　木瓜　香薷　厚朴　人参
加姜、枣煎。
胎前寒热，虚汗如雨，麦煎散并当归六黄汤主之。
●麦煎散　汗多胸饱者忌之。
浮小麦　地骨皮　黄芩　白术　麻黄根　茯苓　白芍　牡蛎　甘草
如咳嗽，加五味、知母。一方有柴胡。
●当归六黄汤　治盗汗之圣药也。
当归　生地　熟地　川连　黄芩　黄耆　黄柏
孕妇伤食，须以安胎饮起剂，或紫苏饮加神麴、山楂、麦芽、砂仁可疗。如吐泻者，服安胃汤。（三方俱见前）
胎前偏正头痛，川芎茶调散主之。
●川芎茶调散
川芎　香附　甘草　荆芥　防风　羌活　薄荷　白芷
为末。浓茶调下。一云加细辛。
妊娠跌仆，或负重所伤者，当服活血药，则恐伤胎，不服则伤不能去，何以治之？必辨其胎之生死，如腹冷而舌青者，子死也，以香桂散下之。若不能辨明其症，以佛手散探之。若胎坏者，立刻逐下。若无恙者，其痛即止。俟痛止后，尤须视其伤之轻重，而后施治。若非活血病不得去，当服紫苏饮加童便、砂仁，徐徐服之。重者只治其伤，勿顾其胎，且保母命。血行胎下，或服紫苏饮加积壳、童便、酒及砂仁末三钱亦可。
歌曰：怀胎跌仆或举重，瘀血冲心及闷痛，坏胎未出血不停，母欲归阴难保命。此谓下则血流不止，上则冲心闷乱，皆足以致母命也。凡胎动当安胎，死当下。
一云：妊娠因有所伤，胎动，痛不可忍，及下死胎，用保安散服之。
●保安散　即砂仁炒，为末，去衣，或三钱，或一两，温酒调下。一云：有胎者，砂仁宜时服之，或入白糖及炒乌芝麻末、砂仁末，三味和匀，不时吃些，最妙。
香桂丸
麝香（五分）　官桂（三钱）
为末。温酒调下，死胎即下。
●佛手散　此方治胎死腹中，服此即下。若胎未坏，则母子平安。并治难产，大有起死回生之功，不可以轻视也。
归尾　川芎　益母草（各五钱）
酒水煎，温服，服过一时，再进一服。
胎前发喘，乃胎不安，或冒风也。用带须葱白二十茎，煎汤服之，虽不服药亦能愈。盖葱通百窍，可以发散，而又能安胎也。若因伤而喘者，紫苏饮入童便、砂仁煎服，舍此无他药。
若胎气不和，凑上心腹，以致胸膈饱闷，喘急疼痛，此子悬也。亦宜紫苏饮，此药有安生去死之功也。（方见前）
胎前发呃、饱闷，乃气逆也，紫苏饮加苏子。亦有胎死腹中；冷气侵上，因而作呃者，下其死胎，而呃自止矣。
妇人无故悲泣，如有鬼物之状，此名脏燥，非大枣汤不愈。
●大枣汤　又名甘草汤，补脾气。
甘草（二两）　大枣（十枚）　小麦（一升）
治胎漏下血，用枳苓散主之。
●枳芩散
枳壳（麸炒）　黄芩（各五钱）　白术（三两）
水煎服。
孕妇腹痛而见血者，宜紫苏饮，或陈皮砂仁汤亦可。若胃口痛者，禁用指迷七气汤，服养胃汤稳当。
又有生孕痈而腹痛者，何以辨之？服安胎饮及消食理气之剂，俱不效。但腹近下处肿胀浮薄而光者，乃腹痈也。因孕妇生之，故名孕痈。宜用托里十补散，其次千金托里散加减。
附：叔和歌曰：心腹急痛面目青，冷汗气喘命必倾，血下不止胎冲上，腹中冷闷定伤身。
●十补托里散
人参　黄耆　当归　川芎　厚朴（忌）　桔梗　防风　甘草　白芷　肉桂（忌）
酒煎服。一云去桔梗，加忍冬藤。
●千金托里散　治孕妇腹痈。
黄耆　厚朴　防风　桔梗　当归　芍药　川芎　白芷　连翘　甘草　人参　木香　官桂　乳香　没药
用酒、水各一锺，煎服。
脐下冷痛，腹胀，小便频数，大便虚滑，此皆食生冷不时之物所致。宜安胎和气饮主之。又有小腹痛者，须视其脉。胎若可安，则用紫苏饮安之。不可安，则用活血行气之药。其内伤甚者，下之，始元虞耳，亦有生孕痈者，切须仔细察之。
●安胎和气饮（见上卷初月胎形门）
胎不时转动，腰腹疼痛者，安胎饮主之。
●安胎饮（见上卷问答门）　此方内有甘草，无黄耆。
胎前腹痛，亦有胎气者，名曰痛胎。（至产则愈，用紫苏饮主之，或陈皮砂仁汤常服为妥）
●紫苏饮（见前）
胎前血结不下，腹中绞痛不止者，金屑散主之。
胎前气血疼痛，或宿食、痃癖者，葱白散主之。一切血痛，内炙散，白术煎。
●葱白散
人参　青皮　川芎　当归　熟地　赤芍　麦芽（忌）　神麴　小茴　木香　肉桂（忌）　三稜（忌）　蓬术（忌）　枳壳　乾姜　厚朴　白茯苓
●内炙散（见上卷调经门血崩）
胎前腰痛甚者，肾气虚极之故也。其胎多堕，宜急服安胎饮，以固其胎。如腹不冷，加黄芩服之，或紫苏饮加黄柏，或四物汤加黄柏、杜仲亦可。（三方见前）
胎前物痛甚者，其故有三：哭泣也，恼怒也，内伤也。有胎，不宜服行伤药。只堕胎宜服童便、酒，或紫苏饮中用白芍、归鬚，加砂仁、童便，去人参，亦足以固胎。
又云：胁痛，非白芥子不能达，柴胡、枳壳亦可，此有痰者用之。
胎前患痈疽者，如未溃，用十补托里散。已溃者，加黄耆服之。黄耆盖化脓，脓泄则愈也。（方见前）
孕妇遍身拘急不自在而痛，眼黑花，夜不能卧，胎气亦有然者，服紫苏饮自愈。（方见前）
妊妇忽然耳聋目㿠者，气血不足也。安胎饮用生地为君，或补中汤加菖蒲，或十全大补汤。若因暴怒而然，必动火，用补中汤加黄柏、知母。
●安胎饮（见前）
胎前目红肿者，血热也。四物汤加生地，用黄连、柴胡、防风、甘菊等药治之。
胎前鼻衄者，多主不吉。盖血以养殆，不宜泄漏，服紫苏饮加黄芩可愈。然不但鼻血可虞，及诸血症皆忌，血热上行之故也，四物加凉血药治之。
妊娠下血，其说有二：有如经水来者，血虽不多，每月一至，名曰漏胎。此乃血有馀也，不必服他药，但服安胎饮，或紫苏饮加条芩、台术、阿胶、砂仁，自安。有伤动胎气而下血不止者，宜服夺命丹。胎未损者，服之可安；已损者，服之可下。盖漏胎者，属气虚有热，或食动胎之物所致，或热毒之气所侵，或房事劳损所致。损轻则漏亦轻，损重则漏亦重。漏尽，胎干则死矣。治法有二：如因母病动胎者，但治母病，其胎自安；或缘胎自不坚固而致母病者，但安其胎，则母病自痊矣。
又云：下血，八珍汤加阿胶、艾叶。若血崩，即此方倍加地黄、条芩。一云去艾，加入香附、砂仁服之。
●八珍汤　●安胎饮（俱见前）
胎动不安，不时转动，无故下血，腹痛腰疼，四肢沉重，安胎之法，惟顺气和胃，宜安胎治之。四物内加阿胶、白茯苓、砂仁、陈皮、葱头五茎。
孕妇大便下血者，用后方：
槐花　地榆　白术（各钱五分）　生地　川芎　芍药（各一钱）　茯苓　陈皮（各五分）　升麻　炙草（各三分）
加竹心。虚，加人参。
孕妇泄泻，用：
苍术　白术（炒）　人参　茯苓　砂仁（炒，各一两）　白芍（炒，五分）　陈皮　炙草（各二钱）
上为末。每服二钱，灯心汤下。
●又方：
用平胃散加茯苓、泽泻。如咳，加苏叶、五味子。
●平胃散
苍术　姜制厚朴　陈皮　甘草
孕妇内热，用：
黄芩（炒，七分）　砂仁（炒，去衣）　归身　白芍（炒）　白茯苓　甘草（各一钱）　白术（土炒，一钱五分）　麦冬肉（五分）
孕妇呕吐，头疼眩晕，用：
橘红（炒，二钱）　砂仁（炒，钱五分）　白术（炒）　人参　甘草（炒）　竹茹（各一钱）　茯苓　厚朴（姜汁炒）　麦冬肉（各五分）　紫苏（一分）
加姜三片，枣一枚，食前煎服。
有孕心痛，用：
芍药（炒）　砂仁　丁香（煨，各一钱）　茯苓　陈皮　草豆蔻（面包煨，二个）　黄芩（炒）　黑山栀（各五分）　吴萸（五粒）　紫苏（三分）　土炒白术（七分）　甘草（炒，三分）
胎前不语者，痰气闭其心窍也，亦名哑胎，不须服药，产则能言矣。盖声出于肺，胞络贯肾，繫于舌本络穴，故不能言也。经曰：九月而喑；十月当复，只宜砂仁一两，水煎，空心服，足矣。此方兼治伤动胎气而腹痛者，亦可安之。
胎前谵语者，用四物汤去地黄，倍加白芍、当归，合二陈汤，加山楂、薄荷，姜汁灌之。（方见前）
孕妇口乾，烦躁闷乱，心神不得卧者，此名子烦也。盖四月受君火养精，六月受相火养气。若母心惊胆寒，多有是证。《产宝》云：三月而烦者，但热而已；若痰饮而烦者，吐涎，恶食，寒热相搏，胎动不安，紫苏饮主之。
有胎而口舌生疮，咽喉肿痛，及口中见血者，只宜紫苏饮加减为妙。
儿在母腹中啼哭，不必服药，产即自愈。或用黄连煎浓汁，令孕妇常常呷之。
胎前吞酸者，火也，四物汤加芩、连、知、柏治之。（方见前）
胎前浮肿、腹胀之症有二说：有水肿，有胎气。胎前患水肿者少，只是胎气，乃气病也，谓之子肿，紫苏饮主之。若小便不利，腹胀者，乃水病也，紫苏饮加术、泽泻、木通治之。（方见前）
孕妇遍身皮脱，因发浮肿，服药肿退而皮脱也。凡肿上半身者，宜发汗；下半身者，宜利小便；若上下俱肿者，汗利兼施，以分其湿。若肿退而皮吐者，不必服药。
孕妇腹内钟鸣，此异事也，按方书治此症，用鼠穴前后土，为细末，研入麝香少许，酒调下。
孕妇临产惊恐，而胎不能转运，气多结滞也，宜用八宝饮。
治孕妇咳嗽不止，用紫菀汤主之。
●紫菀汤
紫菀（一两）　防风（五钱）　竹茹（一团）　白蜜（半匙）
妊妇胎气不安，脐腹微痛，腰间作疼，饮食不进，用下方：
当归　地黄　大腹皮（各一钱）　白术（炒）　芍药（炒，各一钱五分）　川芎　黄芩（炒）　人参　陈皮（各七分）　紫苏　砂仁　炙草（各五分）
加生姜三片，水二锺，煎服。
妊妇左肋疼痛者，用：
川芎（三分）　芍药（炒）　砂仁（炒）　陈皮（各一钱）　香附（七分）　枳壳（麸炒）　茯苓　炙甘草（各五分）
治胎孕不安，用术芩汤服之。
白术　黄芩　当归
妊娠胎动者，服之即安。死胎，使之即下，并血攻心，腹痛，俱用芎归汤主之。
川芎　当归　紫苏
水、酒各一锺，煎。
妇人有胎，腹胀脐突，面浮足肿，用顺气固胎饮治之。
●顺气固胎饮
大腹皮　陈皮　甘草　茯苓　芍药　槟榔　木香　紫苏　川芎　砂仁　厚朴　生姜
妊娠心腹胀痛，而胁肋闷，饮食不下，四肢无力，用苍公下气散治之。
●苍公下气散
官桂　槟榔　桑皮　赤芍　青皮　陈皮　羌活　紫苏　半夏　甘草　大腹皮　赤苓　灯心　姜　枣
受胎身热有汗，咳嗽，腰痛，有痰，用清金退热散主之。
●清金退热散
人参　白木　茯苓　甘草　五味　熟地　麦冬　川芎　黄耆　柴胡　桔梗　知母
受胎感寒，饮食少进，乏力，寒热，用安胎和气饮主之。
●安胎和气饮
苍术　厚朴　陈皮　桔梗　甘草　茯苓　香附　木香　当归　熟地　白术　黄芩　砂仁　生姜
孕妇虚热者，用茯苓补心汤主之。
●茯苓补心汤
茯苓　紫苏四合物汤　一云四物合紫苏饮
妇人怀孕当盛夏，渴思饮水，用四物汤加黄芩、陈皮、甘草、木通治之。
热与血相搏，口渴舌乾，欲饮水者，用四物汤加天花粉、麦冬治之。
妊妇恶阻不止，呕吐不食，有时下血，用：
四物汤加白术（炒，钱五分）　茯苓（二钱）　阿胶（炒）　地榆　陈皮（各一钱）　炙草　黄耆（炒，各五分）　砂仁（七分）
又方：治呕吐。
四物加天冬　麦冬（去心，各五分）　黄芩（炒，一钱）　小葵花（炒，钱五分）
如吐血者，加炙黄耆、蒲黄（炒）、阿胶（炒）各一钱。
妇人怀胎，小便涩少不利，名曰转胞。三个月上多有此症，两手脉涩，重则弦。此因忧患而然，涩为血少气多，弦为有饮。血少则胞弱而不能自举；气多有饮，中焦不清，则胎避而就下，故喜坠。以四物六君汤加生姜，空心煎服，随以指探喉中，出药汁停，少倾气定，又与一帖。次早亦然，至八帖而安。朱丹溪治妊娠转胞，用四物六君汤去茯苓，服后，须令探吐，七八帖始安。一云：去半夏，恐伤胎耳。
●四物六君汤（即四物汤合四君子汤加生姜）
妊妇四肢痛，不能举动，用四物汤加苍术。
妊娠伤寒，中风湿之气，肢节烦痛，头疼，脉浮而热，此太阳标病也，宜风湿六合汤主之。
●风湿六合汤
四物（四两）　防风　苍术（各七钱）
妊娠伤寒，头痛身热，无汗，脉浮紧，宜用表实六合汤。
●表实六合汤
四物（四两）　麻黄　细辛（各五钱）
妊娠伤寒，过经不愈，湿热发斑，如纹锦，宜升麻六合汤。
●升麻六合汤
四物（四两）　升麻　连翘（各七钱）
妊娠伤寒，胸胁满痛而脉弦，少阳经病也，宜柴胡六合汤。
●柴胡六合汤
四物（四两）　柴胡　萸芩
妊娠伤寒，大便硬，小便赤，气满，脉沉数，太阳传阳明症也，宜下之，用大黄六合汤。
●大黄六合汤
四物（四两）　大黄（五钱）　桃仁（去尖，麸炒，十枚）
妊娠伤寒，汗下后，虚痞胀满者，阳明虚病也，厚朴六合汤。
●厚朴六合汤
四物（四两）　厚朴　枳实
妊娠伤寒，汗下后不得眠者，宜栀子六合汤。
●栀子六合汤
四物（四两）　栀子　黄芩（各五钱）
妊娠伤寒，汗下后咳嗽不止者，人参六合汤。
●人参六合汤
四物（四两）　人参　五味子（各五钱）
妊娠伤寒，汗下后血漏不止，宜胶艾六合汤。
●胶艾六合汤
四物（四两）　阿胶　艾叶（各五钱）
一方加甘草五钱。又方加黄耆、乾姜、甘草。
妊娠伤寒，身热，大渴，蒸蒸而烦，脉长而大，宜石膏六合汤。
●石膏六合汤
四物（四两）　石膏　知母（各五钱）
妊娠伤寒，小便不利，太阳本病也，宜茯苓六合汤。
●茯苓六合汤
四物（四两）　茯苓　泽泻（各五钱）
妊娠伤寒，蓄血症，不宜服堕胎药，下之，宜四物大黄汤。
●四物大黄汤
四物（四两）　用鲜生地加大黄（童便浸）
妊娠伤寒，小便赤如血，此太阳病也，宜四物加减服之。
四物　加琥珀（五钱，研碎，另煎）
妊娠伤寒，四肢无力，拘急身凉，微汗，腹痛，脉沉而迟，此少阴病也，宜用桂附六合汤。
●桂附六合汤
四物　官桂　制附子
孕妇小便频数而久者，谓之子淋，宜内补汤。
遗尿者，亦名胎漏，立则尿下，蹲则否者，此转胞也。指膀胱而治，服五苓散加阿胶即愈。小便闭者，膀胱有热俱多，四物汤加赤茯苓、木通、山栀之类。亦有内伤而小便闭者，乃血郁不去，令之尿管痛是也。童便，或酒，或木香汤及木香酒皆可服。但过后即发，不若紫苏饮内加木香少许、山栀，童便煎服之为妙。若非内伤发热，加黄芩尤妙。若胎前大小便闭，用四物汤内易生地，加黄芩、枳壳、木通、赤苓之类。
又：孕妇大便闭结，四物汤加枳壳。因血枯肠燥，气不顺故也。一方用甘遂末，水调，厚置孕妇脐内，次服甘草汤，大小便即通。
●内补汤（见上卷调经门月水淋漓条内）　●紫苏饮　●四物汤（见前）
●五苓散
肉桂　白术　茯苓　猪苓　泽泻　一云：加煨肉蔻。
孕妇泄泻者，仅可服胃苓汤加木香治之。忌理中汤与五积散，因内有姜、桂热药故也。虚寒者，不必忌。食泻者，宜养胃汤，或亦用胃苓汤加消食之剂，其症多吐酸，恶食，腹胸饱闷，痛便作泻，泻后痛止者是也。冷泻者，可服养胃汤加木香等药，其腹畏寒而痛者是也；火泻者，宜胃苓汤加山栀、黄连等药，或云宜服大黄一味，或香薷饮，夏月暴注下迫者是也；暑泻者，胃苓汤合香薷饮；气虚作泻者，腹中胀鸣而不痛，米穀不化者是也，宜服补中益气汤，或四君子汤；湿泻者，胃苓汤加木香、砂仁、川连，或紫苏饮加泽泻、神麴、砂仁最妙。
●胃苓汤　●养胃汤　●紫苏饮（见前）　●补中益气汤（见上卷调经门经闭条内）　●四君子汤（见上卷问答门内）
●香薷饮
香薷　厚朴　扁豆
内加人参、白术、茯苓、甘草、陈皮、木瓜、黄耆，名十味香薷饮。
饮食少进，胃口饱，有痰而呕逆者，忌用人参、芩、连等。但用茯苓、半夏为妙，故香连术苓散，胎前泄泻之圣药也。胎前大小便下血，用香连术苓散加京墨汁极效。胎前痢者，切不可用芍药等药，惟胃苓汤加白术、山楂治之。此药多服数帖，虽有食积，亦可消矣。
●香连术苓散
五苓散合平胃散，加术香、川连、姜、枣。
孕妇心中满急，腹内绞痛下痢者，当归芍药汤主之。此药时服，通畅血脉，不生痈疽，且益精明目。胎前痢疾，不拘赤白，养胃汤主之。始终只此一药，便可去其病恙，否则胃苓汤亦可。若伤生冷而下白痢者，五积散一二帖亦不妨。盖生冷，非姜、桂不能除也，然亦不得已而用之。经曰：胎前痢疾，产后多危，以其下胎故也。胎前患痢，脉微小者生，洪大者死。胎前赤白痢，香连术苓散甚妙。白多者，气寒也，香倍于连；红多者，里热也，连倍于香。红痢者，紫苏饮加神麴、泽泻、白术、茯苓为妙，身无热者，加木香。此药治红白痢，屡试屡验。盖孕妇泻痢，先以固胎为要，恐因痢而下胎也。此药奏功虽缓，然服之最为稳当。钉痢者，四物汤为君。若里急后重者，不拘赤白，非枳壳、槟榔不能除，盖痢通畅而积消，泻者易止也。
●当归芍药汤
当归　芍药　川芎　泽泻　白术　白茯苓（各一两）
●五积散（见上卷调经门经过期条，方中去麻黄、官桂）　●香连术芩散（见前）
妊妇赤白痢，泄泻疼痛欲死，用下方。（此方须痢久而虚者最宜，否则禁用）
黑豆（三十粒）　炙甘草（三两五钱）　玉米壳（一两五钱）
加姜煎。
凡妊妇十月满足，谓之大产。月分不足，谓之小产。若头胎三四月而堕，嗣后第二、第三胎亦如前，复堕积久，谓之滑胎，不可复安矣。必须俟后受胎之后，即服安胎饮，至十月将产住服，始保无虞。若首胎已曾大产过一次，则兔此患矣。
●安胎饮（见上卷问答门）
内加茯苓、甘草。如腹痛，加砂仁。
按：女人受孕，胎三月而堕者，虽气血不足，乃中冲脉有伤，中冲即阳明胃脉供应胎孕。此时必须节饮食，绝嗜欲，戒烦恼及劳碌忿怒，庶免小产之患。
孕至七八月伤暑、伤热，以致子烦。胎气迫近于上，咽喉窒碍，心腹胀满，不坠似痢，每登厕坐一次，久之，至忽尔气下，方得大便通，此胎热、子烦，可用小柴胡汤加黄连、阿胶（或用炒阿胶），净川连七分，枳壳、大黄次之，乌梅姜枣煎服。俟其大便通导，却以芎苓甘砂仁继之。
●小柴胡汤（见上卷调经门伤寒条内）
若渴者，去半夏，加瓜蒌根。
胎前疟疾，惟养胃汤一方加减。
临产胞水不破而血先下，此是伤胎，非产也，八珍汤与安胎饮治之。若胞浆已破，此是欲产也，用紫苏饮，以生其血，理其气可也。催生滑胎饮一药，须胞水破痛急，十月满足者，方可服。若胞水未破，腹痛未甚者，虽满十月，恐未坐草，不得用，只服安胎饮为妥。
●催生滑胎饮　即紫苏饮，白芍易赤芍，当归用尾，去人参，用生姜五片，带须葱白三茎煎。加童便一小钟，热服。忌用桃仁等活血之剂。
●八珍汤　●紫苏饮　●安胎饮（俱见前）
●催生如圣散
秋葵子（炒，为末）
每服二钱，酒下，或用童便下尤妙。
●滑胎饮
归尾　白芍　川芎　枳壳　苏梗　地黄（各三钱）　香附（三钱）　甘草　砂仁（炒，各三分）
食前服。
●催生神验方（坐草三日，不生人事，昏愦服之，即亦不甚觉困苦，百发百中，服者勿疑）
茉莉花七朵（花开时摘下，夹书本中，勿令泄气，临时用鲜者更佳）　芝麻（一撮）
先将茉莉花盛洁碗中，次将芝麻入铜杓内炒香。用水一茶碗倾入芝麻中，煮一二沸，连芝麻倾入茉莉花碗中，少盖片时，泡出花味，与产妇服之。气壮者，连汤带药食下。气弱者，只吃汤，立时有效。未足月者，切不可服。
妇人平昔难产，及月分未足而腹痛如欲产者，以知母为末，蜜丸如芡实大，酒下。
胞水一破，儿即下地，谓之铺褥，生此产最快。若胞水破而儿不下，谓之试水。此产竟有隔一二日而产者，有服安胎饮而仅水止、痛定、安好如故，至五六日间方产者，切不可因其水破，而就用稳婆动手，及令产妇用力，反致伤生，慎之！慎之！凡累日不下者，只是养其气血，佛手散是也，或紫苏饮亦是养气血、生胞水之剂，故服之多效。难产之药虽多，只此二方灵验。临蓐先放红水，致儿干胕，如船无水，而难涩不行者，只服紫苏饮，以生其气血。盖妇女之血日夜生生不绝，非比男子，若非生长，则女之经水一月一至应期不爽，从何而至耶？
●安胎饮　●佛手散　●紫苏饮（见前）
临产，腰腹疼痛，切不可令稳婆早动手，及摩揣探候，即胞水已破，腰痛已极，亦不可坐卧、顿住，令人扶腋走动，则生自然顺利。至于横逆倒下之患，皆因早动手、早用力故也。况儿脐带繫于命门，儿将产时，两手□荡使带落脱，然后得出，安得不痛。谚云：瓜熟蒂落，此喻之最善者也。推肠生者，若肠不收，用新汲水入米醋少许，三喷即面，即缩肠。初出时，急以温汤酒温米筛盛之。若染尘垢，及著乾物，即不肯收，且黏住，断绝而母命难保矣。故将产之家，温汤与米筛及醋炭等类，不可不预备也。
横产逆生，手足先出者，用细针刺儿手足入二三分，即缩上。如不缩上，即以盐擦之，俗谓之讨盐生。难产，用兔脑丸磨服，或用童便磨神仙聚宝丹服亦可。难产或不顺者，用萆麻子十四粒，朱砂、雄黄各五分，蛇蜕尺许，烧灰，麝香一分为末，浆饭糊作一丸，用花椒煎汤，洗净产妇脐孔，放丸药在内，用绵纸数重盖覆上，外再用阔布缠住，待胎一下即去其药，切勿忘之。按：紫苏饮一药能治难产、惊恐、气结、累日不下，再如枳壳一撮甚效。
●兔脑丸（见上卷问答门）　●神仙聚宝丹（见上卷调经门血崩类）
将产三四日前，产妇口鼻舌俱青色，儿已死矣。设面色亦青，母命亦难存，妊妇舌青色，胎死腹中也，用香桂散，好酒调下。双胎一死一生，在腹中者，亦用香桂散下之。
孕妇患热病，脏腑热极，薰蒸其胎，致儿灼死。儿死著冷不能自出，但服黑神散之类，以缓其胎，胎即下矣。
●黑神散（治血晕神昏及胎损）
归尾　赤芍　肉桂　乾姜　黑豆　蒲黄　生地　甘草
加童便、酒煎。一云加苏木、红花、香附。
治胎死腹中。真珠一两，榆白皮一升，以苦酒三升煮，取一升顿服之，死胎立下。又方：以牛屎涂母腹上，立出。又：灶土黄泥三撮，以酒服之，立出。土即著儿头上，亦治横产逆生、手足先出者。妊娠未足月而胎死不出，其母欲死，以苦酒浓煎大豆服。每服一升，死胎立下。醇酒煮大豆，亦治积聚成瘕，胞衣不出。取小麦同小豆煮，令浓饮其汁，立出。
治胎前子悬，理气护胎，达生保安，须用紫苏饮服之。
●紫苏饮（安胎达生神效）
苏梗　白芍　大腹皮　归身　茯苓　香附　川芎　甘草　陈皮　乌药　人参　生姜　枳壳　滑石　砂仁
加带须葱白头，水煎服。
又：安胎易产紫苏饮。此方治子悬，亦能束胎，八九月服。
苏梗（八分）　人参　广皮　甘草（各五分）　当归（一钱二分）　川芎（七分）　白芍　条芩　白术　枳壳（各一钱）　大腹皮（三钱，盐水炒）　砂仁（六分，炒，去衣，研）
一加制香附、姜汁炒厚朴各一钱，葱头五个，加黄杨脑七个。体虚，多加人参、河水。
胎前至七八九十月，不时煎服方。
归身（三钱）　川芎　苏梗（各二钱）　砂仁（一钱，炒，去衣）
空心服。
●胎前交十月满足良方
大苏梗（八分）　制香附　当归　白芍　厚朴（姜汁炒）　大腹皮（盐水炒）　砂仁（炒，去衣，研，各一两）　枳壳（五分）
上作十帖，加黄杨头七个，葱头三个，水二锺，煎八分，每一日煎一服。
按：男女有别，男子抱阳背阴，女子抱阴背阳，在腹亦然。男朝向于内，双手仰捧母心；女朝向于外，居母心下。皆首在上，足在下，临盆时，倒转而须出矣。若产母侧卧，致儿不能转运，便有横生、逆产之患也。故坐草不可太早，须令人扶腋行动，方免前祸。或者不知此理，而徒归咎于血气之不足，岂不谬哉！然亦有卧而产者，必令仰卧平正，使产门虚而不碍可也。卧而能产，惟血气充实者能之。若不坐、不侧卧，无故顿住而难涩，涩者方可委罪于血气之不足耳，医者宜鉴诸。故催生如圣散及难产达生诸方，皆宜预备，随时酌量用之。
●天下第一神效安胎利产达生散
大苏梗（一钱二分）　归身（酒洗）　白术（土炒，各一钱五分，或用白芍一钱）　真川芎（炒）　白芷　广皮　大腹皮（去皮、心，黑豆汁洗净，晒乾）　川贝母（去心，临产用三钱，平日用一钱）　枳壳（去瓤，麸炒）　以上（各一钱）　炙甘草（五分）
有杂症，随症加减。每帖河水两锺，葱头二个，或加砂仁、生姜、黑枣亦可，煎八分，平日饥时服，产时温服，其服法每日或间日大约以数帖为度，即一二帖亦妙，产前多服更佳。如不及早服，产时急服之。临产前加入秋葵子（炒），研末一钱，此味最妙。产时调服三钱即生，故不敢早用上系仙传秘方，屡试屡验。
●保产无虞散　并治血晕阴脱，其功至广。
当归（酒洗）　川芎　菟丝饼（酒炒，各钱半）　荆芥穗　黄耆（蜜炙，各八分）　白芍（一钱二分，酒炒，冬月只用一钱）　靳艾（醋炒）　川羌活　生甘草（各五分）　川贝母（一钱，去心）　厚朴（七分，姜汁炒）　枳壳（六分，去瓤，麸皮炒）
用河水二碗，加生姜三片，煎八分，空心服，临产随时服。
此方专治难产、横产、逆生，六七日不下者；或儿死腹中，命在呼吸，服此一剂，立刻即下，保全母子；或怀孕不拘月数，偶伤胎气，腰腹疼痛，服之即愈；甚有血下，势欲小产者服之，亦可保全；如临产二三日前，觉腰痛，及行动不安，预服一帖，可保无虞。其服法，预于七八九月各服一剂，及十月服三帖，临产再热服一剂，自然快易，母子平安。此方异人所授，百试百效。
●安胎利产达生散
大苏梗　当归（酒洗）　白芍（酒洗）　广皮（各一钱）　川芎（七分）　炙甘草（五分）　大腹皮（八分，去皮、心，黑豆汁净洗，晒乾）
加车前子、黄芩，水一锺，加生姜三片，煎八分，食远服。妊妇每月服三帖，至五个月服五帖，六个月服六帖，逐月递加之，至十月不必服。虚者，加人参八分；小便闭结，头目眩晕，恶心呕吐，加川连一钱（姜汁炒），山栀仁一钱（姜汁炒黑）；有痰，加天花粉八分；胸膈痞闷，加焦神麴一钱；八九月后，可加白芷钱半，川贝母一钱（去心），锉炒枳壳八分。胎前平日如未尝服过此药，临产服前方大剂一帖。
苏梗（二钱）　白芷（加至二钱）　枳壳（加至钱半）　川贝母（去心）　归尾（各加至三钱）　秋葵子（三钱，研碎）
用益母草叶四两，长流水四碗，煎二碗半，去渣，代水煎药至一碗，临盆痛紧阵时顿服。或加滑右（水飞）钱半；如值夏月，加六一散二钱亦可。
临产腹痛甚者，用人参一钱煎汤服下，产后可保无病。
难产数日不下者，用桃仁一个劈开，一片书一「可」字，一片书一「出」字，吞之即生。
胎上冲心，葡萄煎汤，饮之立下。
●催生方　此方服下即产，果有神效。
好醋　井水　香油（各三分）　鸡蛋清（一枚）
上将银簪调服。
●达生散
车前子（一两）　秋葵子（炒，研）　白芷（各三钱）　枳壳（二钱）　牛膝（二钱，连日未产，加此味）　大腹皮（八分，痛而急坠者，加此味）　归尾　白芍　红花（各三钱，血虚无阵痛，加此三味）
●安胎扶元饮
枳壳（麸炒）　制香附　川续断　白术（各一钱）　丹参　前胡　黄芩（各八分）　阿胶（钱半，蛤粉炒）　苏梗（一钱）　广皮（五分）　砂仁末（六分）
治产道经干，经日不下。
车前子（一两）　当归（一两）　川芎（五钱）
水二锺，煎一锺，服之立下。
●催生方
川芎　茯苓　赤芍　熟地　枳壳　桂心　当归
上各三分，水二锺，煎八方，入乳香三分，化服。俟痛一二阵后，服下即生。
一方当归用尾，分两各六分，乳香三分。
●临产难下催生方
归身（二两）　川芎（一两）　人参（五钱）
如胞水已破，加益母草五钱，同煎服之。若贫者，去人参亦可。
●催生如意散
人参　乳香（各一钱）　砂仁末（五分）
上共为末，和匀。临产时，用鸡子清一枚调药，再用生姜，打自然汁调开，冷服。
●催生如圣散
当归　川芎　大腹皮　枳壳　白芷
水煎温服。
●又方：
桃仁　赤芍　丹皮　官桂　茯苓
●达生散　妊娠临月，服之易产。
大腹皮　人参　广皮　紫苏　当归　白芍　白术　甘草　生姜（三片）　枣子（一枚）
食远服。
●家传滑胎饮
大腹皮　人参　当归　白芍　川芎　广皮
临服，入童便一盏，或加炒黄车前子。
●如圣膏　治难产及死胎不下，或胎衣不下。
萆麻子（二两，去壳）　雄黄（二钱）
将二味研成膏，涂产母右足底下，才下即洗去。
凡妇人生产过多，欲绝胎者，服冷宫丸，即平胃散为丸服之。
●平胃散（方见前）
上为末，丸如桐子大，好滑石为衣。每服四十丸，新产后三日内早、晚各一服。
●又方：
柿蒂　滑石　金银花
为末，丸如桐子大。用淡醋汤下四十丸。
●又方：
用水老鸦蛋于新产后数日内滚服，可绝胎。
●去胎退孕方
川芎　归尾　赤芍　熟地　蒲黄　黄芩　山栀　苏木　荆芥　红花　桃仁　大黄　朴硝（以上三味，大便不实者禁用）
●又方：
瞿麦　川贝母　三稜　赤苓　南星　五灵脂　刘寄奴　元参　泽泻　紫葳花
俱用流水煎服。
●又堕胎方
用瓦花、红花二味，同捣绞汁，白汤和服饮下，即令其妇挺直其腹，立生。若少延迟，以皂角末吹鼻作嚏，随下此药，取效甚速。然瓦花极寒之性能烂人肚肠，服之为害难救，岂可轻用，书此以为戒。
●又方（并下死胎）：
麝香（三分）　官桂（二钱）　土牛膝（一钱）
共为细末。空心热酒送下，被盖不可见风，出汗得功。
●又方（并催月经）：
小柴胡汤内加斑蝥五十一只，不去头足。
以上诸方，非好生之德，倘有不得已之事，方可用也。
《难产》歌曰：欲产之妇脉离经，沉细而滑也同名，夜半觉疼应分诞，来朝日午定知生。身重体热寒又痛，舌下之色黑复青。腹上如水子当死，急须逐下保娘身。面赤舌青仔细看，母生子死不虚称。唇口俱青沫亦出，孃儿俱死定难生。面青口赤频吐沫，母死子活定知真。不信后来俱应验，方知先哲不虚陈。
《临产脉症》歌曰：怀耽足数十月定，七八九月少全命，或有七八九成者，此是母身血气盛。暗怀月数尚经行，由是人惑无辨症，须知临产月离经，离经之脉分明认，其来大小不调匀，或知屋漏雀啄证，腰痛腹胀眼花生，产在须臾非是病，医人见此即催生，切莫狐疑生别论。
胎前产后，血气攻心，用延胡索散治之。
●延胡索散　此方败血迷心，以致血晕人昏者，宜之。
延胡索　川芎　木香　归尾　官桂　枳壳　赤芍　桃仁
姜三片，产后加乌药、香附、熟地。
妇人血厥，平昔无病，忽如死人，身不转，目闭口噤，或稍清眩冒，移时方寤，此名血厥，亦名郁冒。盖因汗出过多血少，阳气独升，气塞不行，故其身如死。气过血还，阴阳复通，故移时方寤。妇人尤多此症，用白薇、当归各一两，人参五钱，甘草一钱五分，每服五钱，水二锺，煎一锺，温服。
妇人五心发热，用水仙花同乾荷叶、赤芍等分为末，每服二钱，白滚水送下，其热自退也。
●附：仙转治乳疖秘方
花粉　柴胡　当归　连翘　青皮（各一钱）　枳壳　角刺（各八分）　川芎　黄明胶（各五分）　穿山甲（四片，泥炙，研末）
加橘叶五片，酒水各半盏，煎服。如未破者立效，已溃者追脓。
●又方（不论初起、溃久，服之如神）：
青皮　金银花（各二钱）　川贝母（去心或用土贝）　白芷（各钱半）　连翘　瓜蒌仁（打碎，去油，各三钱）　柴胡　荆芥（各八分）　桔梗　甘草节　角针　归尾　乳香　没药（各一钱，二味另研，临服化下）　橘叶（七片）
水二锺，煎八分，食远服。如已破者，加黄耆二钱，或再加蒲公英亦妙。再用鹿角烧过，研末，煮酒，下三钱即退。
●又方（不论已溃、来溃，皆宜服之，但初起者，愈觉神效）：
雄鼠屎（即两头尖，瓦上煅过，存性）　白芷（略焙，勿焦）　上各三钱
研细，和匀。用陈三白酒调，温服，被盖热睡一忽，取微汗，接服后药：
乳香（炙出汗，研细）　真菜豆粉（各二钱，研细）
用甘草节二钱，煎浓汤一盏，调眼。未成者，眼药后睡一宿，则痛止疖消；起有三四日者，两服必消；将溃者服之，脓少易敛。已溃者服之，使好肉不更作脓，则疮口小而易收，百试百效。胎前产后，亦无禁忌，诚济世奇方也。
●又方　治初起者，热酒下三钱。
川芎　木通　穿山甲（炙黄，各一两）　自然铜（五钱，醋淬七次）
共为末。
●又方：
用贯仲一个，黄耆、甘草各一两，井水、河水各一锺煎服，一宿消。
●又方：
未成者，用生半夏研末，葱汁为丸，塞鼻孔，左生塞右，右生塞左。又用木通两只，水煎服亦可。
●益母草膏
三月採益母草，连根叶茎花洗，择洁净箔上摊曝，水乾，竹刀切断，置大锅内，水浸过二三寸，煮草烂，水减三之二，漉去草，取汁，入盆中澄半日，以绵滤去细滓，再入釜中，慢火熬如稀饧，将瓦器封收，每用暖酒和服，日再服，或和羹粥亦可。如远行，即更炼老，可丸收之。治产妇各样病痛，及一切折伤、内损、有瘀血，每天阴作痛，神方也。服至七日则疼痛渐平，产妇恶露不尽及血运，一二服便瘥。其药无忌，又能治风益心力。
附：胎前不洽症
吐血、衄血、心闷甚者，不治；跌仆至唇黑、舌黑者，不治：胞水下，甚至面黑、舌赤者，不治。


产后门  ——————————————————————————————————————————————————————————————————————————————————————————

产后门  ***************************
妇人新产后，不问腹痛否，亦不问是男是女，即以童便半盏，或炒黑荆芥穗四钱煎汤，去渣服之，可免血晕之症。令产妇闭目扶坐须臾，切不可上床即卧，因初产血气未定，遽然卧下，恐恶露乘虚上升耳。又不可侧卧，宜竖膝仰卧，不使伸足。预先高拥枕头，厚铺茵褥，重围四壁，毋近地气，免受贼风侵害。随将苦草汤并益母草汤饮之，急与食风米粥，以上菜乾过口，不可太饱，少顷再服，逐日渐增之。时时令人以手从心上按摩至脐下，使恶露不滞。三日内不可使熟睡，看守之人宜频频唤醒。亦不使蹲下，令不时起坐。初产大忌饮酒，乃脏腑方虚，酒力入腹，恐致昏闷血逆之虞。七日后少进，不可多饮；如未满月要饮，以净黑豆一升，炒羌活一两，煎熟少饮，可避风邪，能下恶露行乳汁也；若不好饮酒者，以□烂猪蹄或童子鸡汁，略加滋味，作羹食之，至三月后，方可食面物。以前，凡风寒、劳碌、气怒、情欲、饮食，皆当谨慎，并戒沐浴。过百日，便不成产中痼疾矣。
按：产后不可服苦寒乃凉药，如白芍，以酸寒伐生气，又能凝滞败血故也。若童便，乃人身之元气所成，名曰混元汤，善能降火，却有以人补人之义。
初产，不可服佛手散，因川芎能发汗，当归能发泻故也。
饮食最难克化者，如赤豆沙及白煮鸡鸭蛋之黄，盖新产之妇，暴下大血，脾胃甚弱，尤宜忌之。
新产吉凶脉歌：新产之脉缓滑吉，实大弦急死来侵，若得沉细小者活，忽觉坚牢命不存。寸口涩疾不调死，沉小附骨不绝生，细看此候分明记，常须念此向心经。
新产胞衣不下，及血晕不省人事，腹中刺痛，败血攻心，痞闷神昏，或眼闭口襟，或语言狂妄，困顿垂死者，以琥珀黑龙丹灌之，立效。黑龙散亦可。又云：胞衣不下，五积散治之，或用香桂散下之。
●琥珀黑龙丹（见调经门月水淋漓类）　●五积散（见调经门经水过期条内）　一方去麻黄、桔梗、半夏。
按：产后，麻黄必须减去，或以他药代之。因新产已虚，服麻黄是重虚也。
●香桂散（见胎前十八论）
●黑龙散
归尾　赤芍　肉桂　乾姜　黑豆　蒲黄　甘草　生地
加童便、酒各半盏，煎。或加苏木、红花、香附。
按：胞衣不下，产母疲倦，败血流入胞中，上冲心胸，急以一物牢系坠下，然后截断脐带。胞衣自然缩下，纵迟数日，亦不害人，只要产母心怀安泰，当自下。不宜任凭稳婆妄用手法，以致伤生。又法：胞衣不下，急令产妇咬人头发，一恶心欲呕，即下。又：治胞衣不下，腹痛，用香附五钱，百草霜钱半，官桂三钱，白芷五分，各为末，每服二钱，空心温酒调服，即下。
●夺命丹　治血人胞衣胀满不下，用此方。
大附子（炮，去皮，五钱）　丹皮　大黄末（各一两）
上为末，将大黄末醋熬成膏，每两作八丸。姜汁和酒摩下。
●牛膝汤　治胞衣不下，腹硬胀痛甚者，及子死腹中不下。
牛膝（酒洗）　当归　木通（各一两）　滑石　葵花（各二两二钱五分）　小赤豆（二合半）
每服三钱，水盏半，煎，不拘时服。
●又方：治胞衣不下，用四乌汤加朴硝，服之即下（方见下）。
●遂衣汤　治产后胞衣不下，血闷冲心。
三稜　蓬术　官桂　赤芍　香附　甘草　乌药
如有血甚，加红花、当归、青皮，用好醋一蛤螭煎服。
难产及胞衣不下，急于产母右脚少指尖头上灸三壮，炷如小麦大，立刻产下。
产后败血冲心，以神仙聚宝丹主之。若有因此症竟有或歌或舞，哭笑怒骂，坐卧不常，甚者逾垣登屋，手扬足掷，口咬拳挥，山岩野洞，佛号神名，无所不晓，似有鬼神之状者，此病半生半死，当以龙齿清魂散主之。愚夫愚妇但知祷而不求医，以致不救，哀哉！若血气自脐下攻心而心腹疼痛，虽闷乱而不至癫狂者，延胡索散等药主之。若加乌药、香附尤妙。
●神仙聚宝丹（见调经门血崩条）　●延胡索散（见胎前门下卷血冒条治败血迷心昏晕者）
●龙齿清魂散　此方治产后去血过多，肝心二脏失其所养，以致神魂外越者宜之。
龙齿（不见火，煎好入药）　延胡索　肉桂　人参　当归（麦冬）　细辛（三分）　远志　甘草（三分）　茯神
先用金银器煎百沸汤，后入药，加姜枣煎服。一加生地、麝香、荆芥、荷叶、丹皮、蒲黄，或以酒送下。
按：产妇败血有冲胃冲心之辨，不可混治。冲心者，癫狂错乱是也；冲胃者，饱闷呕恶是也。二者俱是危证，用药必须急速，缓则不救，不可不知。
一法：产后血冲，心胸满喘，命在须臾，用血竭、没药各一钱，研细，童便和酒调服。
儿初下地，一时血晕不省人事，不及用药，害人顷刻。速将产妇扶起，勿令眠卧，急与童便灌入，片时甦醒，然后因症施药，症无不痊矣。
凡新产血晕，不省人事，大类中风，然不可误作中风治之。先用韭菜一握切碎，以有嘴磁瓶盛之，将米醋煮数沸沃之，以瓶口封没，将小嘴向产母鼻孔，令醋气透入，即醒。急与琥珀丸，即愈。又法：用苏木三两，水五升，煎服。
●琥珀丸　治气虚恶食，胸闷腹胀，脾胃不和，寒热，夜睡多惊，昏眩泄泻。
琥珀　乳香　木香　南星　川乌　当归　沉香　丁香　檀香　全蝎　殭蚕　天麻　赤石脂　延胡索　五灵脂（各五钱）　麝香　辰砂（各二钱）
上为末，同糯米糊为丸，如龙眼大，辰砂为衣。每服作四、五次，姜汤下。
按：产后血晕最恶，有预防妙法，备及铁炭之类，无炭即砖石亦可。临产即预先烧红，才产，取至床前，向产母面前淬入醋中，使房中常有醋气，一日内数次。或以旧漆器烧微烟向鼻前亦可，更以童便半盏饮之，此第一良法，胜于已晕而求救也。产后血晕及腹满，恶露不尽，心头硬，或寒热不禁，心闷，手足烦热，气力欲绝诸病，并用延胡索炒研，酒服二钱，甚效。
产妇恶露未净，忽然跌闷不省人事，须当问其家人，若因先气而然者，以二陈四物汤加桃仁、红花、山楂、姜汁服，立效。
半产后恶露未净，半身肉战，汗出半身，亦以前方主之。
恶露未净，腹痛而寒热者，或儿枕痛，以山楂一大把，用水一锺，煎至半锺，加好沙糖半锺，和饮立效。
●二陈汤（见调经门不孕条）　●四物汤（见调经门）
产后恶露不行，小腹绞刺痛，必服金屑散；甚至发寒热者，四乌汤主之。若恶露不行而小腹痛，兼冒风、劳碌、寒热者，三元汤主之。若一切血痛，宜内炙散加白术煎；此症或用四物汤，芍用赤，倍加川芎、当归尾服之。
●四乌汤（见调经门月水淋漓条）　此方内加山楂、延索、官桂、泽兰、红花、黑姜。如腹痛，加益母草。
●三元汤（见调经门脐腹痛条）　●内炙散（见调经门症瘕条内）
产后血多，加蒲黄；恶露不快，加归尾、红花。
产后恶露不行，儿枕痛，小腹中有块如盘也，醋煎散主之。然此亦是孟浪之方，须量人虚实用之，且产后禁用稜莪，必气实者方可，若虚弱者，只服四乌汤足矣。若四乌不效，并饮食不进，方可酌用醋煎散，可以行血。若儿枕未散，积聚坚实，按之樱手疼痛者，宜琥珀黑龙丹主之。一云败血不行，用赤芍散及香积散服之。
●醋煎散（见调经门经过期条）　●四乌汤（见前）　●琥珀黑龙丹（见前）
●儿枕散
乌药　香附（盐水炒）　红花　丹皮　赤芍　官桂　乾姜（炒黑）　陈皮　姜黄　元胡　桃仁　或加山楂　归尾　川芎　甘草　熟地
●香积散
三稜　蓬术　赤芍　甘草　官桂　香附　乌药　桃仁　红花
水煎服。
凡妇人初产之后，别无他病，即服调养方一剂。嗣后每日一剂，服过四剂，百病不生。肉果、乾姜，只用于第一帖。尚产后冒风感热，气虚血晕等症，此方不可轻投，临期斟酌用之。
●调养方（产后）
归尾　广皮（各八分）　桃仁　元胡（各一钱）　山楂（二钱）　赤芍（七分）　红花　枳实　青皮　姜黄（各六分）　加肉果　黑姜（各五分）
每剂用益母草一两煎汤代水，临服加沙糖三四匙。
恶露净后，用加味四君子汤调理之。
●加味四君子汤
即四君子汤内加蜜炙黄耆、归身、熟地、砂仁、制首乌。
产妇血气疼痛、宿食、痃癖者，葱白散主之。
●葱白散（见胎前门下卷痃癖条）
产妇发寒热，因去血过多，则血虚，血虚则阴虚，阴虚生内热，心胸烦闷，短气，头痛眩晕，骨节烦痛，晡时转甚，与大病后虚烦相类者，宜人参当归散主之。兼治似疟非疟之症。
●人参当归散
人参　当归　熟地　肉桂
加童便同煎。一方加麦冬、芍药、淡竹叶、粳米。
若血虚生热而自汗者，用逍遥散。
●逍遥散（见调经门经闭条）
若产后脐下发热，非熟地不能治；若产后日晡发热转甚，非柴胡不能治；产后发热不已，此火也，必用炒黑乾姜有效；若外皮热而内不热，其两足略冷者，此冒风也，用芎苏饮。
●芎苏饮　治产后伤风，恶露净者服此。
川芎　苏叶　枳壳　桔梗　乾葛　柴胡　甘草　陈皮　半夏　茯苓　或加生姜　苍术　香附　白芷　葱头
产后寒热，恶露未净，停滞胞络而发热者，仍以行血为主，小腹痛者是也。轻则四乌汤，重则醋煎散；或兼吐泻，用五积散；有食，加消食之药。恶露净者，小腹必不痛，当辨症而治之。
●四物汤　●醋煎散　●五积散（俱见前）
产后因下血过多而发寒热，此营卫虚损，阴阳不和之故也，增损四物汤主之。但此症与恶露未净，停滞胞络而发寒热相似，宜细辨之，以小腹痛与不痛为别，痛者，恶露也；不痛者，此症也。然药亦不可混投。
●增损四物汤
当归　白芍　川芎　人参（各一两）　甘草（四钱）　乾姜（八钱）
每服四钱，姜三片，煎。
产后寒热往来者，宜小柴胡汤主之。
●小柴胡汤　治寒热往来，胸胁痞满身疼。（见调经门热入血室条）
若寒热而盗汗如雨者，麦煎散主之。
●麦煎散（见胎前门下卷寒热盗汗条）
产后蓐劳虚损，头疼气短，小腹胀痛而寒热者，宜增损柴胡汤主之。
●增损柴胡汤　治恶露净，寒热及虚汗者，此方服之即愈。（方见调经门寒热经闭条）
若头疼，骨蒸痛，寒热，此外感，亦增损柴胡汤主之。兼吐或泻者，用五积散以发散之；若恶露不行腹痛，劳碌感冒风寒而头痛寒热者，三元汤主之，增损柴胡汤亦可服。
●五积散　●三元汤　●增损柴胡汤（俱见前）
初产作乳，亦有发寒热者；有产下小儿，生而不育，乳汁不积膨上者，亦欲发寒热，不可不知。用炒麦芽二两，研末，渍汤调下，乳汁即消。
胸膈饱胀，前后心痛者，此伤气、伤食之故也。用七气汤加红花、归尾治之。
●七气汤（见调经门经行腹痛条）
气虚，加人参。
产后善食而痛甚者，非养胃汤不可。
●养胃汤（见调经门经过期条）
产后出汗，恶露未净，不可服补药。补则败血凝而不行，须于行血药中去川芎，加麻黄根、浮小麦治之。恶露净者，须视其人可补否。若气血俱虚，善食而不饱闷，亦无心腹疼痛等疾，必与八珍汤或养营汤为妙。若血虚而气不虚者，逍遥散内加柴胡、麻黄根。产后血虚发热，须要调理补气，然亦不可用峻补之剂，用逍遥散又能止汗，谓之无人参补药。若血虚而汗出如雨者，麦煎散主之。有用补中益气汤止汗，治法未善，盖因内有升麻、柴胡，不能敛汗故也，若以黄耆为君庶几矣。若蓐劳汗出，亦以逍遥散主之；若产后汗出半身，半身肉战，二陈四物加桃仁、红花、山楂、姜汁主之；小产蓐劳汗出，增损柴胡汤主之。
凡产后，不可轻易发汗。汗如回脓，发后不可更发，慎之慎之。
●逍遥散　●麦煎散　●四物汤　●增损柴胡汤　●二陈汤（俱见前）
或加香附、吴茱萸、芍药、苍术、姜制山栀、川连、白术、黄芩、神麴、抚芎。
●八珍汤　四物养血，四君养气，阴阳相济，太极之妙。
●养荣汤（见调经门淋带条）
●补中益气汤　补气升阳，活血利气。（方见调经门经闭成劳条）
产后头疼及骨节痛，兼寒热者，此外感也，增损柴胡汤主之，芎苏饮亦可。偏正头疼者，用川芎茶调散。其半边恶寒而痛，与脑后、眉稜骨痛者，气虚著风也，宜加人参治之。
●增损柴胡汤　●芎苏饮（见前）　●川芎茶调散（见胎前门下卷头痛条）
产后忽耳聋目㿠者，气血俱虚也，用十全大补汤主之。
●十全大补汤（见调经门血崩条）
产后目红肿痛者，四物汤用生地，加川连、甘菊等药治之。
产后鼻衄，用紫苏饮加童便、血馀灰治之。
若产后口鼻黑色起而衄者，难治。
●紫苏饮　（见胎前门上卷问答门难产条）
初产口中血暴溢出者，名曰气血冲心，用延胡索散主之。若生产已久，恶露已净，而吐血、嗽血、咯血者，治法与平人同。
●延胡索散（见前）
产后不语，此败血迷心之故。心气通于舌，心窍闭塞，则舌失司也，勿恐勿怖，但服八珍散，满月自愈。或用七珍散亦可。
●八珍散
人参　菖蒲　细辛　生地　川芎　防风　甘草　朱砂
为末。薄荷汤下。去甘草，即七珍散（又名七宝散）。
产后头晕项强，四物汤加柴胡、黄芩、生姜煎服（方见前）。
产后头痛眩晕，用：
当归　川芎　人参　黄耆　白术　熟地　红花　陈皮　甘草
加姜，煎服。
产后痰迷心窍而不语者，二陈四物加竹沥、姜汁，甚稳当且速效。
●二陈汤　●四物汤（见前）
产后阴户著风而不语者，小续命汤主之。或加姜汁更妙。
●小续命汤　（见胎前门下卷中风厥条）
产后谵语，须审其去血多少。产妇虽不能言，而傍人可问。去少者，血停也，宜用行血药龙齿清魂散及延胡索散之类亦可；或四物内用归尾、赤芍，合二陈汤加川芎、山楂、薄荷、桃仁、姜汁灌之，红花不可用多，恐致发饱故也；其去多，发谵语者，盖心为血之主，去血过多，则心神失守，而无血养矣。心经既虚，痰涎乘隙而客之，故有是患。治法须要谅其虚实，审其轻重而施之，不可不补，却用不宜峻补，须用养血活血之药兼痰而治之，乃为稳耳。断不可认为血迷而单用行血之药，然亦不可独用治痰之药，须以二陈合四物治之，但去地黄，稍加山楂、姜汁妙耳。大抵产妇不能自言，即问旁人，亦有言之而未尽者，虚实疑似之间，脉与症本难认辨，不若以此方施治，纵有未尽之血，亦无妨碍矣。若出汗者，或养荣汤、麦煎散，随时酌用，但去人参可也。产后热甚发谵语，脉大而有力者，难治。
●龙齿清魂散　●延胡索散　●四物汤　●二陈汤　●麦煎散　●养荣汤（俱见前）
产后呕吐，如恶露未行者，二陈合四物汤加活血消食之药；若血已行者，不必更用活血药也；若胸腹胀满而呕逆不定者，是食也，宜消导之；若呕逆太甚，不能纳药者，须倍加丁香，或加炒盐一撮。
产后发呃，此症不宜见之，新产须辨证施治。若恶露未净，多属血热上冲所致，当服行血之剂；若已净而呃者，多因受寒也，治法当顺气调脾胃，如紫苏饮之类。
●紫苏饮（见前）
产后吞酸。夫产后吞酸者少，多因病人脾弱，乃有是患耳。恶露净后，二陈合四物汤加姜汁、炒川连、吴茱萸可服。或云：此症，四物汤加黄柏、知母。
产后喘急，最为危症。经曰：诸喘皆凶是也。然此症亦当视其有痰无痰，痰多痰少，以断吉凶。若痰盛而喘者，必有痰声，此痰犯肺经，肺不宁也，当豁其痰而喘自定，犹可救治，旋覆花汤主之；恶露未净而嗽喘者，二陈四物汤加生姜汁及行血消痰之剂，或再加竹沥；已净而小腹不痛者，加片芩服之；若不咳而喘者，此为肺火所迫，乃真喘也，症多不治，不宜用药，或不得已，只用二陈四物加桃仁、红花、山楂、枳壳等类。
●二陈汤　●四物汤（见前）
●旋覆花汤（见胎前门下卷咳嗽条）　此方加桑皮、姜汁，去参、桂、白芍。
产后于咳嗽而恶露未净者，二陈四物加活血之药；已净者，知母茯苓汤，或八珍汤加黄柏、知母，或鸡苏散加减，用知母、贝母、茯苓、陈皮、甘桔、五味、桑皮、薄荷、麦冬、生姜。此症若有小儿饮乳，易治；否则，要成劳怯。若内热不寒，有汗而乾咳嗽者，宜服二陈汤，去半夏，用贝母，加麦冬、五味、黄芩、知母、桑皮、桔梗等药；若汗多，可加地骨皮，略加生地调治。产后咳嗽，不宜服旋覆花汤，此乃表散药也，新产气血皆虚，非染风寒之极重者，不可发表，但宜用五积散去厚朴、白芷、倍积壳，加前胡、乾葛之类。若旋覆花汤，惟头疼寒热，咳嗽痰多者方可用。若产后咳嗽见血，与胸膈俱痛者，乃咳伤也，知母茯苓汤加红花、当归，一方用扁豆、炙枇杷叶、半夏、人参、白术、生姜治之。
●知母茯苓汤　此方兼治肺痿喘嗽，不时见血，往来寒热，自汗等症。
一方加沙参、贝母、陈皮。（方见胎前问答门吐血条）
●鸡苏散（见胎前问答门咳嗽条）　或加知母、茯苓、陈皮。
●四物汤　●八珍汤　●二陈汤　●五积散　●旋覆花汤（俱见前）
产后乳症。凡产后若生乳痈，名曰外吹，治法与胎前同，方见胎前下卷。若初产而儿不育，乳忽作痛，此乃乳汁凝并之故，须以手搏其汁，揉而散之，或令他儿吮去吐出，庶免后日成痈之患。若畏痛而不搏揉，任其日积不散，则必溃烂出脓，多有乳囊连腐，以致不可收拾者，慎之慎之。若有子饮乳，经水二三年不通者，非病也，不须眼药，盖上之乳汁，即下之月水。
乳汁不下与来而少者，宜煮猪蹄加木通作羹汤饮之，仍以木梳梳通乳房，乳即多也矣。然此必身热之故，用川芎、白芷、桔梗、当归、人参、茯苓、甘草服之。一方用穿山甲（炙灰），米泔水调下。又用赤小豆煮汁饮。又莴苣子研细，酒送下。
●通乳散
王不留行　天花粉（各三钱）　甘草梢　穿山甲（炙脆）各五钱。
共为细末。每服热酒调下三钱。
●又方：服此方仍服猪蹄汤，再用木梳梳之。
木通　赤芍　天花粉　白芷　通草　桔梗　连翘　甘草（各五分）　瞿麦（一钱）　青皮（钱半）　或加柴胡
产后心腹痛。如单受气而心腹痛者，分气紫苏饮治之。如有食，加消食药。
●分气紫苏饮　治腹膨气促。
苏梗　桑皮　五味　桔梗　甘草　草果　茯苓　陈皮　大腹皮　生姜
入盐一撮，煎服。家传加木通，行小便之要药也。
因气、食而胃口痛者，养胃汤主之。
●养胃汤（见前）　去人参。
血气攻心而胃口痛者、延胡索散主之（方见前）。
产后腹痛者，当辨明症而用药。若因气，食而腹痛者，当消食理气，宜服香砂养胃汤药，泻者亦然；若感寒气而腹痛者，理中汤去人参治之；若因食冷物、冷水而腹痛者，用五积散。小腹痛者，当视其去血多少。败血凝滞而痛者，必有块，服醋煎散；无块，服四乌汤；有食，加消食药。须量人虚实而用之，去血多而腹痛者，名为空痛，当服补剂以补其血气也。
●理中汤
人参　白术　乾姜　甘草
呕吐，加丁香、附子，名丁附理中汤。
本方加青皮、陈皮，即名治中汤。
●五积散　●醋煎散　四乌汤（见前）
产后胁痛，在左曰痰，在右死血，非白芥子不能达，柴胡、枳壳亦可。
产后腰痛，多因侧卧，败血偏坠所致也，若定于一边及连小腹者是也，宜用四乌汤或二陈汤、四物汤加桃仁、红花煎服；若攻走不定而痛者，乃气痛，非血痛也，二陈四物汤加活血行气药，或补中益气汤去参加活血药。不咳可用香附；若去血过多，恶露已净，满月外腰痛者，乃肾虚也，四物汤加黄柏、杜仲，或内补汤，或补中益气汤必效，加柴胡、枳壳。
●四鸟　●二陈　四物　补中益气等汤（见前）　●内补汤（见调经门）
产后遍身骨节痛，在月内，恶露未净，宜服五积散；若因如故者，服四乌汤或二陈四物汤；若兼小腹痛者，宜加活血药。在月外，恶露已净，增损柴胡汤；若单腿痛者，交加散主之。即五积散倍用桔梗，加羌、独活及防风、木通、米仁甚妙。
●五积散　●二陈汤　●四物汤　●增损柴胡汤（俱见前）
●交加散
即五积散内加羌独活、柴前胡、荆芥、薄荷、姜，酒少许，煎服。
产后月内皮肉痛者，外感也。恶露未尽，先与行血，后服芎苏饮；已净者，竟服芎苏可也。然此药因发汗，亦不宜多服，用一二帖足矣。
●芎苏饮（见前）　此方兼治伤风寒头痛发热，即前方内加黄芩、白芷、生姜、葱头。
产后惊悸，精神恍惚，夜卧不宁，此症心血少故也，宜服平补镇心丸主之，或加味温胆汤。
●平补镇心丸
茯神　五味　车前子　远志　麦冬　姜制　山药　官桂　天冬　熟地　人参　龙齿　枣仁
朱砂为衣，蜜丸。空心服。
●加味温胆汤
枣仁　远志　茯神　人参　熟地　五味
煎服。
产后中风，治血为主。败血行后，牛黄清心丸可服。
●牛黄清心丸
牛黄　片脑　麝香　雄精（水飞）　犀角　阿魏　肉桂（各另研）　人参　白术　当归　白芍　川芎　麦冬　杏仁　黄芩　防风　阿胶　茯苓　桔梗　柴胡　乾姜　羚羊角　大豆　黄卷　神麴　山药　白蔹　甘草　蒲黄
一方去阿胶、蒲黄。
上为末，用大枣肉十二枚，同金箔六十张，共捣成膏，炼蜜六两作丸。仍用金箔为衣，薄荷汤下，或竹叶汤亦可。
产后痰、气、血、风壅盛，乃中风也，二陈合四物汤皆不可缺。眼合痰喘者，亦二陈四物汤加竹沥、姜汁主之；谵语者，二陈四物汤加活血消食药及薄荷、姜汁治之；手足瘫痪者，败血入经络也，五积散主之。或二陈四物汤加桔梗及活血等药，后入姜汁同服。大抵产后中风，不过痰与气、血与风也，故多用二陈四物汤。
以上诸方俱见前。
产后伤寒，或芎苏饮，或十神汤，酌量用之，切不可遽用小柴胡汤，盖因内有黄苓，容易停凝恶露，恐反有害也。
●芎苏饮　●小柴胡汤（俱见前）
●十神汤
紫苏　川芎　香附　乾姜　白芷　甘草　白芍　麻黄　升麻　陈皮
加姜，煎服。
产妇伤寒后大渴，用四物汤加知母，或量用石膏煎服；如发寒热，加丹皮、柴胡、生姜煎服。若虚寒，不可误作伤寒治之，症虽相似，宜加人参、柴胡、防风煎服。
凡伤寒热病之脉，固宜洪大，但产后气血两虚，洪大在所不宜，不可执阳病见阴脉论，而谓沉细者反凶也。若产后伤寒，脉大肢冷者，危也。产后中寒者，理中汤主之。如恶露未净，去人参煎服，或用五积散，不问有无吐泻，皆可服也。
产后天行时疫，柴胡四物汤主之，或用增损柴胡汤治之。
●理中汤　●五积散　增损柴胡汤（俱见前）
●柴胡四物汤　即四物合小柴胡汤是也。兼治虚劳。
产后伤风，咳嗽痰盛者，须看他恶露净与不净。若未净而小腹痛，及外感风寒者，先行血理气，后发散可也，轻则四乌汤，川芎为君；重则二陈四物汤加疏风、消食、活血药亦可。
如咳嗽多痰而不解，宜服五积散加行血之剂；若嗽而兼泻者亦如之。但姜、桂不宜于咳，斟酌用些。若恶露已净，小腹不痛而感冒风寒，头痛、身热、足冷者，不拘咳与不咳，有痰无痰，俱用芎苏饮治之。产后感寒，咳嗽喘急，如痰涎壅盛而无汗者，旋覆花汤主之；喘嗽而无汗者，加麻黄，得汗即止，不可多服。出虚汗者，参苏饮。泻者，用五积，但不宜用血分药耳。
●四鸟汤　●二陈汤　●四物汤　●五积散　●芎苏饮　●旋覆花汤（见俱前）
●参苏饮
人参　紫苏　前胡　甘草　乾姜　桔梗　枳壳　半夏　茯苓　橘红
如咳嗽，加五味、木香、姜、枣，煎。
按：产后发热恶寒，俱是血虚甚。左手脉不足，补血药多于补气药；右手脉不足，补气药多于补血药。切不可发表。
产后食盐太早而致咳嗽者，难治。醋汤亦不可食，恐伤肺也。
产后伤暑，治法与平人同，或以香薷饮主之。
●香薷饮（见胎前问答门霍乱吐泻条）
产后疟疾，如恶露未净者，五积散加桃仁、红花、山楂、神麴之类；恶露已净者，服养胃汤，柴胡、青皮、香附不可缺，不必问其泻与不泻。然产后须护脾胃为主，故五积散、养胃汤皆可服，若兼泻者，尤为对症之药也。
●五积散　●养胃汤（俱见前）
产后伤食，如恶露未净者，四乌汤加消食药；若泻者，用五积散；恶露去多而兼泻者，服胃苓汤或五积散；去多而不泻者，只服养胃汤可也。
●四乌汤　●五积散　养胃汤（见前）　●胃苓汤（见调经门）
产后内伤，治法与平人同，宜服参苏夺命丹治之。
●参苏夺命丹
人参（五钱）　苏木（一两）
水煎服。
产后麻木，此症亦因血少之故也，宜大补气血，八珍汤主之。若去血过多，小腹作疼，手足麻木，以至遍身麻晕而死者，此皆痰与虚也。须知少腹之痛，非恶露凝滞之说，乃空痛耳，宜二陈四物汤加香附治之。
●八珍汤　●二陈汤　四物汤（俱见前）
产后发黄，俗名黄疸，须要量人虚实，以茵陈散与五苓散加减治之。
●茵陈散
茵陈　瓜蒌　石膏　木通　甘草　大黄　山栀
加姜、葱，煎。
●五苓散（见下卷胎前门转胞条）
产后霍乱吐泻，藿香正气散主之。此方乃产后霍乱吐泻之要药也。
产后诸病，三者为最，盗汗、呕吐、泄泻是也。若三者并见，其症必危；三者有二，凶多吉少；若只见一症，轻者易治，重者难疗。
按：产后或数症并作，当治其所急，譬如救焚拯溺，必先急而后缓也。
●藿香正气散（见调经门月水淋漓条）　此方内有柴胡、黄芩。
产后泄泻，小便不利而大便泻，此阴阳不分之故，宜服胃苓汤。腹痛是食积，宜加消食药；恶露不行，加行血药。若感风寒而内伤饮食生冷作泻者，宜服养胃汤加山楂、神麴、半夏。若产后寒泻，宜服五积散。如恶露未净者，加归尾、赤芍、桃仁、红花；已净者，加白芍、归头，不必活血药也。理中汤亦可。咳嗽者，五积散内去姜、桂。暑泻者，服胃苓汤加香薷。恶露未净者，加桃仁、红花。如产后久泻不止者，亦宜养胃汤加肉桂、肉果、木通、木香（以上四方俱见前）。
产后痢疾，视其脉细小者生，洪大者死。凡产后痢疾，两手脉绝，须细细寻之，微见附骨，即以无事断之。盖产后之脉，沉细附骨者生，而况痢疾，尤当细也。凡产后痢疾，不拘赤白，只胃苓汤一药可以通治。此药多服数剂，虽有食积，亦能消化，不必用芍药汤推荡。产后红白痢者，香连术苓散主之。若恶露未净者，胃苓汤加桃仁，此药虽日夜百次者，服之亦可愈。若不发饱，可加红花、当归。然山楂亦能滑脏，不可轻服，但用神麴可也。或五积散亦可。恶露已净而痢者，胃苓汤加半夏曲治之。若产后内虚气乏而下痢者，当归芍药汤主之。
●胃苓汤　●五积散（见前）　●香连术苓散（此方兼治泄症，面黄乏力，日夜不止，方见下卷胎前门泄泻条）
●当归芍药汤
当归　白芍　熟地　川芎　柴胡　升麻　防风
产后痢疾而渴饮无度，用麦冬一钱二分，乌梅二十个，水一升，煎七合，细呷。
产后大便不通，玉烛散主之，或用四物汤去地黄，倍加赤茯苓、枳壳、山楂亦可。一云：胎前痢疾，产后不止者，难治。
●玉烛散　治产后血枯便闭。即四物合小承气汤。
●又方：于四物汤内只加青皮一味，较诸药要多增三倍，名润肠丸，治症同前。或再加桃仁、红花、麻仁亦可。
产因阴喎脱下，玉关不闭，用石灰一升，烧极红，先令人以荆芥、防风不拘多少，煎百沸汤，将红石灰置桶内，速取滚汤倾下，随令产妇坐桶上，使热气黛入阴户，俟汤温和，即坐浸其中，如法三次，平复如故。一云：产后阴喎，因气血俱虚，以致玉门不敛下陷也，宜用人参、麦冬、熟地、当归、白术、升麻，入糯米一撮，水煎服。一用补中益气汤倍加升麻，或八珍汤加升麻。
●补中益气汤　●八珍汤（见前）
产后小便不通，四物汤去地黄，加赤茯苓、木通、车前子之类。又法：用炒盐一撮，麝香少许，拌匀，填满产妇脐乳，外用葱头十馀茎缚扎一束，切片如饼子样，须手指厚，将葱饼盖于脐上，外用艾炷与葱饼大小相似，灸之。待热气人腹内难禁方止，其小便即通矣。
产后尿血者，膀胱经有热也，服四物加川连、山栀、竹沥等凉血药治之。
产后大小便惧闭而恶露不行，服行血药；恶露已净，服四物汤，用生地，加黄芩、山栀、赤苓、木通、枳壳之类；恶露不行而大便泻，小便闭者，但可服五苓散加行血药，如当归、桃仁、红花、赤芍、延胡索、童便等类，不可服胃苓汤，盖内有苍术、厚朴，能止血故也。如不得已，略用些亦可。治内伤之法亦然。
●四物汤　●五苓散　胃苓汤（俱见前）
产后腹肿胀如鼓者，木香流气饮主之，亦必兼用利水道药为妙。
●木香流气饮（见调经门）
产后腹大而青筋见者，小水多不利，必过食生冷、停瘀血也，滞伤者间或有之。治法当以胃苓汤起剂，加桃仁、红花、山楂、归尾、赤芍、草果之类，泻者以白术为主；或五积散加桃仁、红花、赤芍及消食之剂；或紫苏饮起剂，加行血消食药，内必用木香一味为佳，纵有身热者，木香亦在所必用，不必疑忌也。盖木香治病，病退则热自除矣。若咳嗽则忌之。若浑身肿者，竟用木香流气饮主之；若面肿而下不肿者，风也，宜发散治之；下肿而上不肿者，湿也，宜渗利，紫苏饮内加木通之类利小便治之；若四肢与头面浮肿者，气食也，宜紫苏饮加消食药为主；若两足或左或右忽肿而痛者，乃湿热也，肿为湿，痛为热，恐成脚气，须服当归拈痛散数帖乃可；若红肿而痛者，恐成败血流经，生肿痛疮疡，以皮之热与不热为辨也。
●胃苓汤　●五积散　紫苏饮　木香流气饮（俱见前）
●当归拈痛散
当归　苦参　人参　猪苓　泽泻　羌活　黄芩　苍术　白术　茵陈皮　葛根　升麻　防风　知母　茯苓　甘草
产后气血俱虚，不可峻补，恐增客热，四物去熟地，加黄芩、白术治之。
产后血虚发热，饮食自调，但发热而无他症，方用补阴血药，如四物汤加炒黑乾姜治之。有过伤饮食而发热者，误作血虚则不效矣。若遇产后发热，须问曾食何物，有无伤积。若胸膈闷饱，嗳气恶饮食，泄泻等症，竟作伤食治之。有恶血未下者，必腹痛而发热；有感冒外邪者，必头痛恶风而发热。
产后补虚，用参、术、黄芩、归身尾、陈皮、川芎、炙甘草。如发热，轻则加茯苓淡渗其热；大热，则加炒黑乾姜以治之。
产后虚烦，用四物汤加茯神、远志治之。
产后一切血症，宜内炙散加白术煎服之（方见前）。
产后子肠不收，宜八珍汤加升麻、防风，须以黄耆（酒炒）为君治之。
●八珍汤（见前）
产妇脾气滑泄，用四物汤加桂、附、姜、枣，煎服。
产妇虚烦不得卧，用四物汤加人参、淡竹叶十片，煎服。
产后败血乘虚流入经络，腐烂成水，四肢面目浮肿，切不可用导水气药，先用五皮饮加丹皮三五服，次以《局方》调经散二三十帖自效，则血行而肿自消矣。
●五皮饮
五加皮　地骨皮　桑白皮　茯苓皮　生姜皮
●《局方》调经散
当归　肉桂　琥珀　麝香　细辛　没药　赤芍
上为末。生姜汁少许，温酒调服。但此方未试过。
产后阴户痛，宜服四物汤加藁本、防风。
产后以手摸肚遂痛，俗呼为嫁母痛，童便调白芷末服之。
产妇因收生者不谨慎，误损尿胞，而致淋漓，终为痼疾。肌肉损破，在外者可以完好，胞虽在内，理亦可治。丹溪谓难产者多是气虚，难产之后，气血尤虚，诊其脉又虚，犯此症者，用参术膏煎猪羊胞，饥时与服，一月而胞长，其淋沥自止也。
●参术膏
人参　白术
煎自然膏。
产后虚劳日久而脉浮疾者，用柴胡四物汤主之（方见前）。
产后若口眼祐斜，用：
当归　人参（各钱半）　羌活　良姜（炒，各七分）　半夏　陈皮　天麻　防风　贝母（炒）　瓜蒌（各一钱）　升麻（三分）　炙甘草（五分）
水二锺，姜三片，煎服。
产后头痛身热，不思饮食，用四物汤加柴胡、黄苓、半夏。
产后补虚、补血，用：
当归　川芎　熟地　桔梗　香附　阿胶　艾叶　甘草。加枣三枚。
产后单头痛者，用：
当归　川芎　白术（炒）　熟地（各钱半）　黄耆　人参（各一钱）　甘草（五分）　炒红花　半夏　陈皮（各一钱）
加姜三片，煎。
产后血多不止，用：
当归　川芎　熟地　人参　柴胡　甘草　黄芩　半夏　官桂　枳壳　延胡索　乌梅
水二锺，加枣煎。
产后恶露不多，腹痛，用：
当归　川芎　生地　延胡索　甘草　香附　官桂　青皮　蓬术　枳实　赤芍　乌梅（一枚）
产后恶露不净，小腹作痛，用：
五灵脂　香附为末，醋为丸。甚者入桃仁，不去尖用。
产后腹痛，用：
当归　川芎　红花　半夏　香附　苍术　厚朴　陈皮
加姜三片。有块，即儿枕块，加延胡索、山楂。
产后暴血去多，大便闭结，粪从阴户中出，以八正散治之。询之葛大痴云：非妇人不患此症，亦非血崩血淋、大肠津液枯涸、粪燥不行者，此症无名，乃曰差经也，当以大黄药治之。
●八正散
产后恶寒发热，乳汁不通者，用麦芽二两，炒，研末，清汤下。
治产后泄泻，用：
黄芩　川芎　白术　芍药（炒）　茯苓　乾姜　滑石　陈皮　甘草。
产后两乳忽伸长细小，如肠垂下，直过小腹，痛不可忍，危亡须臾，名曰乳悬。将川芎、当归各二斤，锉碎。先将斤半入瓦石器内，用水浓煎，不拘时多少温服。余斤半用香炉慢火逐渐烧烟，安在病人面前桌子上，使烧起烟上腾不绝，令病人低头伏桌子上，将口鼻及乳直吸菸气至喉。用此料药尽，看病症如何，或未痊，再用一料如前法。如用尽二料，病乳略缩而不复旧，用水磨蓖麻子一粒，涂于头顶中，移片时即洗去，则痊愈矣。
妇人临产，服催生药，惊动太早，未审离经而用力太过，以致盲膜有伤，产后水道垂出肉线一条，约三四尺长，牵挂心腹。先服失笑散数服，仍用老姜三片，洗净，不去皮，于石钵内研烂，用青油二两半入锅内炒熟，以油乾焦为度。先用熟绢一段约五尺长，折作结，方令稳当，妇人轻轻盛起肉线，使之屈曲一团，纳在水道口，俟油姜稍温，却用绢袋兜裹缚在肉线处上薰，觉姜渐冷，重熨热，使之常有姜气，已过除去，又用新姜如法用，其病可痊。却再服失笑散，重熨一日一夜，其肉线已缩一半。再用前法，越二日人尽腹内，用芎归汤补里。但切不可使肉线断。
●失笑散
蒲黄　五灵脂
妇人难产，气血虚故也。亦有气滞而不能转运者，八宝饮主之。盖临产惊恐，气多结滞也。
产后调理药，用：
当归　川芎　茯苓（各一钱）　白芷　官桂　蓬术　丹皮（各五分）　甘草（三分）
腹痛，加延胡索；发热，加柴胡、黄芩；饮食不进，加砂仁、陈皮。
产后补虚，用黄耆、人参、白术、茯苓各一钱，川芎、归身、黄芩、陈皮各五分，甘草三分。
产后血晕口噤，胞衣不下，瘀血作痛，用黑神汤。
●黑神汤
炒黑豆（半合）　当归　芍药　熟地　乾姜（炮）　肉桂　蒲黄　甘草
上为末。每服三钱，用好酒半盏，童便半盏，煎八分服。
产后伤凤，热入胞宫，寒热如疟，用黄龙汤。
●黄龙汤
柴胡　黄芩　人参　甘草
不拘时煎服。
产后不能言语，此病血里心窍，用茯苓汤服之。
●茯苓汤
人参　石菖蒲　辰砂　远志　川芎　当归　芍药　丹皮　川连　姜汁
食远服。
治新产血晕，血虚冲上，昏迷不省人事，用加味四物汤。
●加味四物汤
四物（各一两）　枳壳（二两）
用水煎，澄，冷服。
产后发热，乳汁不通，谓之蒸乳，用黄芩汤。
●黄芩汤
黄芩　当归　芍药　熟地　柴胡　木通　川芎
产后气不调和，寒热胸饱，用顺气汤。
●顺气汤
桔梗　槟榔　当归　枳壳　枳实　紫苏　青皮　陈皮　乌药　香附　防风　木通　大腹皮　赤芍　赤苓　甘草
产后痰咳，胸闷不宽，用导痰汤，即二陈汤内加生姜、乌梅。
产后中暑，不省人事，用六和汤。
●六和汤
厚朴　半夏　杏仁　砂仁　扁豆　甘草　藿香　人参　茯苓　木瓜
水二锺，姜三片，煎服。
治诸虚不足，产后发热，盗汗，用人参汤。
●人参汤
人参　当归上等分为末。以猪腰一枚，去脂膜，切小片子，以水三升，糯米半合，葱头二根，米熟，取清汁一盏，入药二钱，煎八分，温服热退。
治产后泄泻如豆汁，湿多故也，用安胃汤。
●安胃汤
人参　白术　川芎　官桂　白芍　当归　茯苓
加陈米百粒，食前服。
治胎前产后诸疾，用产喎土龙汤。
●产病土龙汤
紫苏　陈皮　川芎　荆芥　厚朴　茯苓　甘草
如有热，可加黄芩。
治产后乳内热，口舌无皮，大便不实，用当归黄耆汤。
●当归黄耆汤
白芍　厚朴　陈皮　川芎　当归　甘草　生地　黄连　黄柏　柴胡　茯苓
加姜三片，不拘时服。
治产后身热，手麻木，头疼，虚瘦无力，用逍风散治之。
●逍风散（见胎前门下卷中风条）
治产后足履湿地，以成湿毒，用当归拈痛散。
●当归拈痛散（见前）
治产后腹痛，胸满喘闷，胕瘕癖块，一切腹痛，用大元胡散。
●大元胡散
延胡索　当归　赤芍　三稜　蓬术　官桂　川楝子　厚朴　木香　川芎（各七分）　黄芩　大黄（各钱四分）　甘草（二钱）　槟榔（五钱）
煎服。恶露多，去大黄、官桂，加黄荆子、龙骨、槐花。
产后行血，用延胡索散（方见前）。
产后冒风，寒热头痛，两腿痠痛，昼安夜剧，用交加散（方见前）。
治产后一切疾病，用神授散。
●神授散
青皮（去白）　桂心　丹皮　橘红　白芍（各一两）　炙甘草　红花（各五钱）　百合　乾姜（炮）　当归　川芎（各两半）　神麴　人参　麦芽（炒，各三两）
上为末。每服一钱，姜三片，枣一枚，空心煎服。
治产后毒气，生发疮疡，寒热，用升麻消毒散。
●升麻消毒散
升麻　半夏　苍术　白芷　茯苓　甘草　芍药　陈皮　归身　桔梗　乾葛　乾姜
产妇咳嗽伤风，喘急痰盛，用旋覆花汤（方见前）。
治产后受惊，寒热，胸闷骨痛，用芎胡饮。
●芎胡饮
川芎　柴胡　人参　陈皮　枳壳　桔梗　甘草　紫苏　半夏　乾葛　茯苓　枣　姜
闷，去参，加砂仁。
治产后腹胀发浮，小水不利，气急胸闷，身热，用腹皮饮。
●腹皮饮
紫苏　青皮　五味　桔梗　草果　甘草　陈皮　大腹皮　茯苓
加姜，入盐少许。小便不通，加滑石、木通。
治产后一切经脉不行，脐腹疼痛，面色痿黄，心怯乏力，腹胀胁痛，头晕，恶心，身热，饮食少减，自汗羸瘦，积聚胕瘕，并皆治之，用香归丸。
●香归丸
人参（四两）　沉香（五两）　当归　白芍　熟地　川芎　蒲黄　香附　乌药（各二两）　白茯苓（一两）
煎服。服时须避风寒，绝欲，耐气，戒沐浴，忌生冷油面，方可向安。
治产后诸症，各随一经，以四物汤与仲景药各半服之，其效如神。

产后二十一论  ***************************
第一论：热病，胎死腹中者何？
答曰：母因患热疾，至六七月以后，脏腑热极，薰蒸其胎，是以致死，缘儿身冷，不能自出，但服黑神散暖其胎气，即可出矣。何以知胎之已死？但看产妇舌色青者，是其验也。一云：此症服乌金丸并活水无优散、催生汤皆可。
●黑神散
黑豆（炒，去皮，净，二两）　附子（炮，去皮、脐，五钱）　当归　芍药　官桂　乾姜　生地　甘草（各一两）
上为细末。每服二钱，温酒调下。或加蒲黄。
●乌金丸　●活水无忧散（见胎前门上卷九月胎形条）　●催生汤（见胎前门下卷）
按：妇人重身，二命系焉，调理失宜，皆能损胎，不特病也。或因跌仆惊恐，出入感冒，及素有胕瘕积聚，坏胎最多，其候舌青，即知子死。又曰：面青舌赤，母死子活；唇青吐沫，子母同亡。有双胎一死一生，其候难知，贵乎临时观变，未易预述，不可不备学也。然以黑神散，未若补助产母，使正气免虚乏困顿，胎自下矣。催生汤胜殊黑神散。
第二论：胞衣不下者何？
答曰：母生子讫，血流入胞中，衣为血所胀，故不得下。治若稍缓，胀满腹中，以致上冲，心胸疼，喘急者，难治。但服夺命丹，逐去衣中之血，血散衣瘪，则自下矣。一云：服破血红花散亦效。
●守命丹
附子（炮，去皮、脐，五钱）　丹皮（去心）　乾漆（炒，令烟尽，各一两）
为末，酸醋一升，大黄末一两，同熬成膏，和药丸，如桐子大。温酒下五十丸。
●破血红花散
红花　归尾　赤芍　肉桂　枳壳　甘草（各一钱）　人参（六分）　威灵仙（七分）
上锉一帖，加姜三片，水煎热服。如不下，加酒一锺，再服一帖立下。
第三论：难产者何？
答曰：胎侧成形块，呼为儿枕子，欲生时枕破，与败血里其子，伤其胎息，故难产。但服胜金散逐其败血自生，若横逆产生，并皆主之。至于横逆，多缘坐产太早，用力过度，儿转未逮，或已破浆，其血必干，致胎难转。若先露脚，谓之逆；先露手，谓之横。法当用针刺之，使自缩人。或以盐擦儿手足心，用手抓之。即服黑神散以固其血，必自转身。盖仓惶之间，两命所保，必黑神散之功，庶有效也。一云：煎推生散送下乌金丸，立效。
●黑神散　●乌金丸（俱见前）推生散
第四论：产后血晕者何？
答曰：产后气血暴虚，未得安静，血随气上，述乱心神，故眼前生花，极甚者令人闷绝，不省人事，口噤神昏气冷，医者不识，呼为暗风。若作暗风治之，病必不救，但服清魂散即愈。若腹中刺痛，用芎、归各五钱，甚加白芍，或四物汤加乌药、红花（去红花，即名四乌汤）。
●清魂散
泽兰叶　人参　荆芥（各一两）　川芎（五钱）　炙甘草（八钱）
一加当归、白芍，甘草用二钱。
上为末。温酒、热汤各半盏，调二钱，急灌，下咽则眼开，气定即苏。
第五论：产后口乾痞闷者何？
答曰：产宫、胃大虚，气血暴虚，食面太早，胃不能消化，面毒结聚于胃脘，上薰胸中，是以口乾烦渴，心下痞闷，医者不识，认为胸中壅滞，以药下之，万不得一，若服见现丸即瘥。
●见现丸
高良姜（锉，炒）　姜黄（洗）　荜澄茄　陈皮（去白）　山稜（炮）　蓬术（炮，切）　人参（各一两）
上为末，用萝卜慢火煮烂，搅，绞汁调面糊和丸，如桐子大。用萝卜汁下二十丸，或加至五十丸。
第六论：产后乍寒乍热者何？
答曰：阴阳不和，败血不散，皆令寒热。产后血气虚损，阴阳不和，阴胜则作寒，阳胜则作热，阴阳相乘，则或寒或热。德奭公云：阴虚生内热，阳虚生外寒，阴阳两虚，则寒热往来。若因产劳伤脏腑，血弱不得宣越，故令血败不散，入于肺则热，入于脾则寒，医者若误作疟疾治之，则谬矣。阴阳不和，宜增损四物汤；败血不散，宜夺命丹治之。或问：此二症何以别之？曰：时有刺痛者，败血也；但寒热，无他症者，阴阳不和也。又曰：乍寒乍热者，营卫不和也，难以轻议。若其败血不散，岂止不脾、肺二脏耶？大抵一阴闭一阳，即作寒热；阴胜固寒，阳胜固热，只可云败血循经流入，闭诸阴则寒，闭诸阳则热，血气与卫气解则休，过则复作矣。大调经散、五积散入醋煎，皆可服之。
●增损四物汤　●五积散　●夺命丹（俱见前）
●大调经散
大豆（炒，去皮，一两零五分）　茯神（一两）　真琥珀（一钱）
上各另研为末。浓煎乌豆、紫苏汤调。
第七论：产后四肢虚肿者何？
答曰：产后败血乘虚停积于五脏，循经流入于四肢，留积日深，腐坏如水，故令四肢面目浮肿，医者不识，便作水气治。夫产后既虚，再以导水之药治之，是谓重虚，因致夭枉。但服调经散，血行肿消，则自愈矣。
按：产后浮肿多端，有自胎前至产后不退者，亦有产后失于调理，外感寒暑风湿，内因喜怒优惊，血与气搏，留住经络，气血两分，不可不辨，当随症治之。小调经散治血分固效，但力浅薄，不若加减吴茱萸汤、枳术汤、夺魂散，皆妙也。
●加减吴茱萸汤（见调经门）
此方为末。每服四钱，水煎，去渣。
●小调经散
没药（另研）　琥珀（另研，各一两）　肉桂（不见火）　当归　赤芍（各一钱）　细辛（洗）　麝香（另研，各五分）　甘草（二钱）
上为末。每服五分，生姜汁、温酒各少许调下。
●枳本汤　治心下坚大如盘，水饮所作，此气分病也。
枳实（两半）　白术（三两）
上锉散。每服四钱，水锺半，煎七分，去渣温服，腹中响即当散也。
●夺魂散　治产后虚肿喘促，利其小便即愈。
生姜（三两，打汁）　白面（三两）　半夏（七个，烫洗，去骨皮）
上以姜汁搜面，聚半夏为饼子，炙焦为末。水调一钱，以小便利为效。
第八论：产后乍见鬼神者何？
答曰：心主身之血脉，因产伤耗血，心气则虚，败血停积，上干于心，遂致心胸烦躁，卧起不安，乍见鬼神，言语错乱，医者不识，呼为风邪，治之难疗。但服调经散，每服加生龙脑一捻，得睡即安。
●调经散（见前）
第九论：产后不语者何？
答曰：人心有七孔三毛，产后有血怯气弱，败血停积，闭于心窍，神志不能明耳！又曰：心气通于舌，心气闭塞，则舌亦强矣，故令不语，但服八珍散可愈。
●八珍散（去甘草，即名七珍散）
人参　菖蒲（九节者佳）　生地（酒蒸，焙乾）　川芎（各一两）　辰砂（另研，五分）　细辛（洗净，一钱）　防风（去芦）　甘草（各五钱）
上为末。每服一钱，薄荷汤调下。如脾胃不爽，恐地黄腻膈，以当归代之更妙。
第十论：产后痠痛，腹疼，又泻痢者何？
答曰：产后肠胃虚怯，寒邪易侵，若未满月，饮冷当风，则寒邪乘虚而袭，留于皮骨之间，布于肠胃之内，故腹痛阵作，或如锥刀所刺，走痛不定，必入大肠，水穀不化，胸胁□胀，下痢，洞泄肠鸣，急服调中汤立愈。尚以积滞治之，则祸不旋踵，慎之慎之。
●调中汤
良姜（锉，炒）　当归　桂心（不见火）　附子（炮）　白芍　川芎（各一两）　人参　甘草（各五钱）
上用三钱，水二锺，煎八分，空心热服。
●沉香桃胶散　治产后痢下赤白，里急后重，痛如刀割。
沉香　桃胶（瓦上晒乾）　蒲黄（隔纸炒）上各等分
为末。每服二钱，陈米饮调下，食前服。
●白头翁汤　治产后下痢虚极者。
白头翁　阿胶　甘草（各二两）　川连　柏皮　秦皮（各三两）
上锉。每帖约四钱，水锺半，煎七分，空心服。
第十一论：产后遍身痠痛者何？
答曰：产后百节开张，血脉流走，遇气弱，则经络肉分之间，血多流滞，累日不散，骨节不利，筋脉引急，故腹背不能转侧，手足不能动摇，身热头痛也。若误以伤寒治之，则汗出而筋脉动惕，手足厥冷，变生他病矣，但服趁痛散以疗之。
评曰：趁痛散不特治产后气弱血滞，兼能治太阳经感风，头痛发热，腰背疼，自汗。若感寒，伤食，忧思惊怒，以致身疼发热，头痛蓐劳诸症，必用五积散入醋煎却好。
●趁痛散
川牛膝（去芦，酒浸）　当归　官桂（不见火）　白木　黄耆　独活　生姜（各五分）　薤白（二钱五分）　甘草（三钱一分）
上覩咀。每服五钱，水煎。加桑寄生五钱尤佳。
●五积散（见前）
第十二论：产后大便闭涩者何？
答曰：产后水血俱下，肠胃虚竭，津液不足，是以大便闭涩不通也。若过五六日后，腹中闷痛者，内有燥屎乾结也，宜服麻仁丸以润之。若误为有热，投以寒药，则阳消阴长，变端莫测矣。
评曰：产后痢者，百无一生。如去血过多，脏躁，大便秘涩，涩者固当滑之，大黄似属难用，唯葱涎调腊茶为丸，复以葱茶下之必通。当以局方四物汤用生地，加青皮去白，煎眼立效。一云：产后去血过多，新血未至，故血虚而大小便燥急也，宜用生血药为主，或用安营汤治之。
●麻仁丸
麻仁（研）　枳壳　人参　大黄（各四分）
分煨二分，为末，蜜丸，桐子大。空心温酒下二十丸，如不通，渐加丸数，不可过多用。
第十三论：产后血崩者何？
答曰：产后伤耗，经血未得平复而劳复损动，致血暴崩、淋滞不止；或咸酸不节，伤蠹营卫，气衰血弱，亦变崩中。若小腹痛，肝经已坏，难治，急服固经丸以止之。恶热药者，十灰丸亦可。
按：血崩危症，产后患此，是谓重伤，恐不独咸酸不节而致之，多因惊怒忧恚，脏气不平，或产后服断血药早，致恶血不消，郁满作坚，亦成崩中，固经丸自难责效，不若大料芎濬汤加芍药，候定，随症治之。
●固经丸
赤石脂（煅）　艾叶　补骨脂（炒）　木贼（各五钱）　附子（一只，炮，去皮，五钱）
上为末，用陈米饮汤和丸，如桐子大。食前温酒送下五十丸，用米饮下亦妙。
●十灰丸
黄绢　马尾　藕节　艾叶　蒲黄　莲蓬壳　油发　败棕榈　赤松皮　绵灰
上共烧成灰，用醋煮糯米，糊和丸，如桐子大。每服一百丸，米饮送下。
●芎藭汤　治产后去血过多，晕闷不省，及伤胎、崩中、金疮，并牙血出不止，心烦头重，目暗耳聋，头难举。
川芎　当归（各三两）
上锉散。每服四钱，水煎。
第十四论：产后腹胀闷，呕吐不定者何？
答曰：败血散于脾胃，脾受之不能运化精微，故腹胀；胃受之则不得受纳水穀，故吐逆。误以寻常止吐药治之。反伤正气，疾愈难治，但服抵圣汤必瘥。
又问：产后气紧咳嗽痰多者何？
答曰：因产月内失于调理，肺经空虚，风寒乘入，治当发散其风邪，顺气化痰即愈，宜服加味青龙汤。
●抵圣汤
泽兰叶　赤芍　半夏　橘红　人参（各二钱）　甘草（一钱）　生姜（焙乾，五钱）
上覩咀。每服四钱，水锺半，煎七分服。
●加味青龙汤
白茯苓　乾姜　白芍（各三钱五分）　杏仁　半夏　甘草（各三钱）　当归　桔梗　川芎　桂枝　五味（各钱半）　麻黄　陈皮（各一钱）
上覩咀。分五帖，姜三片，水锺半，煎七分，空心热服。如气急，加苏叶、枳实各二钱。
第十五论：产后鼻衄及口鼻黑气起者何？
答曰：阳明者，经脉之海，起于鼻，交人中，产后气消血散，虚热内燔，故见症若此，名曰胃绝肺败，难治。
第十六论：产后喉中气喘极者何？
答曰：营者，血也；卫者，气也。营行脉中，卫行脉外，相随上下，谓之营卫，因产，下血过多，营血暴弱，气无所主，独聚于肺中，故喘急也，此名孤阳绝阴，为难治。若恶露不快，败血停凝，上薰于肺，亦令喘急，但服夺命丹，血去喘急自止。一云：用加味青龙汤治之
按：产后喘急固可畏，若败血上薰于肺，可用夺命丹。若因忧怒、饮食咸酸等，孤阳绝阴，营血暴绝，宜大料芎濬汤可救。若感风寒，宜旋覆花汤。性理郁发，宜小调经散加桑白皮、杏仁，煎汤调下。若伤食，宜服见现丸及五积散治。
●芎藭汤　●夺命丹　●加味青龙汤　●小调经散　●见现丸（俱见前）
●旋覆花汤　治产后伤风，感寒，暑湿咳嗽，喘满，痰涎壅塞，坐卧不安。
旋覆花　半夏曲　甘草　前胡　荆芥穗　赤芍　杏仁　茯苓　五味　麻黄（去节）上各等分　锉散。每服四钱，水锺半，姜五片，枣一枚，煎七分，食前服。
第十七论：产后中风者何？
答曰：产后五六日内，强力下床，或月内伤于房劳，或忧怒、惊怒，扰荡冲和，或因暑热惊惕脏腑，忽眼闭口噤，肌肉限搐，渐至角弓反张者，不可治。
评曰：产后中风，有血虚外邪客之，有中之者，当以脉辨，看在何脏，依经治之。至于强力下床，月内房劳、忧怒等症，此非中风类也。
●小续命汤　治半中风欲死，口眼歪斜，舌强不语，神思昏乱，诸风治验。恍惚者，加茯神、远志（方见胎前门中卷中风条）。
第十八论：产后心痛者何？
答曰：心者，血脉之主，人有宿寒，因产血虚，寒搏于血，血乃凝泣，不得消散，其气逆，上冲心络，故心痛，但以大岩蜜汤治之，寒散则血脉温而经络痛，心痛自止。若误以为有伤，治之则血益虚而寒愈甚矣。寒邪甚极，欲搏心主，变为真心痛也，旦发夕死，夕发旦死，药慎用。
评曰：产后心痛，末必尽是血痛，或有气痛，岩蜜汤内有熟地，以其泥血，安能止痛？宜去之。《午金方》用乾地黄、茱萸一升，合准五两，乾姜三两，细辛，治寒在下焦。一云：治血痛，失笑散用之有效。
●大岩蜜汤
生地（酒蒸，焙）　当归　独活　乾姜　吴茱萸（炒）　桂心（不见火）　白芍　小草（各一两）　细辛　甘草（各五钱）
上覩咀。每帖五钱，水二盏，煎一盏，温服。
●失笑散
蒲黄　五灵脂（微炒，各等分）
上为末。先用醋调一钱，熬成膏，入水一盏，煎七分，食前热服。
第十九论：产后热闷气上，转为脚气者何？
答曰：产后血虚生热，复固足履凉湿之地，受之而成脚气，其状湿闷掣傍，惊悸心烦，呕吐气逆，皆其候也，可服小续命汤，二三剂必愈。若医者误以逐败血药攻之，则血去而疾益剧矣。一云：脚气固是常病，产后得之，多续命汤治，少阳经中风耳。治脚气须用脚气方。又云：此病以小续命汤加减，用无不效。故《百问》云：寒中三阳，所患必冷，小续命汤主之，加生姜汁最快。暑中三阴，所患必热，续命汤去附子，减桂心一半，用薄荷煎汤嚼下。若自汗者，去麻黄；冬春，去黄芩；夏秋，去附子，减桂心一半。
●小续命汤（见前）　一方有杏仁、白术。
第二十论：产后汗出过多而痉风者何？
答曰：产后血虚，腠理不密，故多汗，遇风邪搏之，变为痉风也。口噤不开，背强而直，如发痫状，摇头目定，气息欲绝，宜速干开口，以小续命汤灌之。若稍迟，汗出如雨者，不可治。
评曰：产后汗多变痉，不可服续命汤，因内有麻黄、桂枝、黄芩、防己等药，能发汗也，不若大豆紫汤为佳。太医《局方》大圣散亦良药也。又云：凡刚柔二痉，小续病汤可加减与之，若柔痉自汗者，有去麻黄加葛根之说。
●大豆紫汤　治中风头眩恶风，自吐冷涎及中风痉，背强，口噤，直视，烦热等症，并治产后诸病。
独活（两半）　大豆（半升）
用陈酒三斤，先浸独活，煎一二沸，将大豆炒极焦，烟出，急投酒内，密封，候冷去豆，每服一二合许，得汗则愈，日数十贴。此汤乃散风行血，妊娠折伤、胎死腹中，服此亦瘥。
●大圣散（失方）
第二十一论：产后血下过多，虚极生风者何？
答曰：妇人以营血为主，因产血下太多，气无所主，唇青肉冷汗出，目瞑神昏，命在须臾，此虚极生风也。即服济危上丹神效，若以风药治之则误矣。又曰：此虚脱症，亦必因风邪外中，然后发热，脏腑岂能自生风也？《脉经》云：浮为风为虚。此乃两病合说，在人迎则为风，在气口则为虚。后学未明，谬为风虚，误矣。
●济危上丹
乳香　太阴玄精　五灵脂　玄精石　硫黄（同研极细）　陈皮　桑寄生　阿胶　卷柏（各等分）
上为末，将上四味同研匀，石器内微火炒匀，再研极细入余药末，同糊匀，用生地黄汁和丸，如桐子大。每服二十丸，温酒送下，当归汤亦可，食前服之。

产后问答  ***************************
问：产后，前后心痛，胸闷寒热，何治？
答曰：不泄泻，宜服指迷七气汤；若败血未净，本方加归尾、红花治之。
●指迷七气汤　兼治停食痞闷，恶欲吐食。
藿香　陈皮　青皮　蓬术　三稜　益智仁　桔梗　肉桂　香附　姜制半夏　生姜
产后恶露不行，此方甚妙。通经，加赤芍、乌药、桃仁、大黄；有块，加归尾、川芎，名香归饮。若孕妇及虚者，忌之。
问：产后发肿而胸闷者如何？
答曰：泄泻而肿者，白术为主；遍体肿者，木香流气饮主之；上部肿者，风也，宜发散之；下部肿者，湿也，用紫苏饮加木通等分利药；脾胃虚发肿者，草果饮为主。如咳嗽者，切不可用香燥热药。
●木香流气饮（见调经门腹中动条）　●紫苏饮（见前。此方加木通、泽泻、木瓜、车前子）
●草果饮
草果　青皮　陈皮　厚朴　半夏　白茯苓　苏叶　柴胡　槟榔　乌梅　常山　黄芩　枳实　甘草
如妊娠疟疾，去青皮、厚朴、半夏、茯苓、乌梅、槟榔、枳实、常山，加川芎、白芷、良姜。
问：产后恶露不行而少腹作痛者何？
答曰：此瘀血未尽也，必用延胡索散加青皮，或四物汤亦妙。
●延胡索散　●四物汤（见前。此方加乌药、香附、甘草，或加木香、陈皮、童便）
问：产后病症多端，如何处治？
答曰：先用五积散探其病症，再行加减。
●五积散（见前。热，加黄芩；恶露不行，加桃仁、苏木、香附；吐泻腹痛，加草豆蔻）
问：产后乾咳嗽而内热者何？
答曰：有小儿吃乳则无事，不然，必成劳怯，宜服知母、广橘红、桔梗、白茯苓、五味、桑皮、麦冬、薄荷、生姜、生地、沙参之类；有疾，用旋覆花汤。
●旋覆花汤（见前）
问：产后头痛而满身骨节痛、寒热者何？
答曰：若果系血虚，不因外感所致者，宜服增损地黄汤。
问：产后阴户或痛或痒者何？
答曰：此湿热也，用荆芥、白芷、枯矾、细辛、花椒、桔梗，煎汤熏洗，甚者不过三五次即止。一云：阴户肿痛者，亦湿热也，宜用乾姜、制蚕、枳壳、桔梗、陈皮、乌药、甘草、川芎、白芷、乳香、没药，煎服。
问：产后小便频数者何？
答曰：用菟丝丸。
●菟丝丸
菟丝子（五两，浸研）　石莲肉　山药（各二两）　茯苓（一两）
上各为末，内取末七钱为丸，如桐子大。空心盐汤下。
问：产后三四日或半月，忽狂言乱语，妄见鬼神者何？
答曰：产后血气虚弱，脏腑无气，所以致此，宜用加味乌金散治之。时医误作风晕，谬矣。
●加味乌金散
川芎　远志（各二钱半）　白术　茯神　枣仁　香附　芍药　辰砂（另研）　羌活　防风（各二钱）　半夏　当归　白芷　广皮　熟地（各钱半）　人参　麦冬　牛膝　天麻　甘草（各一钱）
上分一剂，水锺半，姜三片，葱三头，金银器内煎服。
问：产后发热，口乾作渴，唇裂生疮者何？
答曰：因胎前多食姜、蒜、胡椒等辛辣之物，血热积于脾胃，气攻上焦，以致频渴，宜服加味逍遥散。
●加味逍遥散
当归　白芍　乾姜　生地　黄芩（各钱半）　人参　柴胡（各一钱）　麦冬（九分）　乌梅　甘草（各六分）
上匀二剂，水煎，温服。
问：产后寒热似疟者何？
答曰：败血过多而虚弱，感冒风寒，四肢痠痛，头晕目眩，莫作疟治，宜用乌金散。
●乌金散（见调经门十八论）　随症加减。
问：遍体浮肿，气急潮热者何？
答曰：脾胃虚弱，血气亦衰，伤于风寒，脉浮大者可治；若兼泻而脉小者难治。宜加味八珍汤。
●加味八珍汤（见调经十八论）
问：言语睡则舛错恍惚，不安卧者何？
答曰：因血耗散不足，脏腑空虚，风邪客之也，宜服四物补心汤。
●四物补心汤
当归　白芍　生地　川芎　茯神　白术　半夏　桔梗（各四钱）　陈皮（三钱）　甘草（二钱）
上匀四贴，加姜三钱，煎。
问：产后失音而哑者何？
答曰：心肺二经被瘀血所阻，外感风邪所致，宜服逐血补血汤。
●逐血补血汤
红花　赤芍　生地　桔梗　苏叶　前胡　茯苓　防风　牛膝　川连　粉葛（各二钱）　当归（三钱）　人参　升麻　薄荷（各钱半）　半夏　甘草各一钱。
上匀二帖，姜三片，煎。
问：产后痢疾，里急后重者何？
答曰：饮食冷热不调所致，宜服加减胃苓汤。
●加减胃苓汤
厚朴　陈皮　猪苓　泽泻　归尾　川连　白术　黄芩　白芍　肉豆蔻　地榆　升麻　甘草
一方加粟壳。
问：产后遍身骨节痠痛者何？
答曰：临盆之时，周身大小骨节开张，且气血俱虚，出房冒风、劳碌所致，可服加味乌金散。一用增损柴胡汤、逍遥散（方俱见前）。
问：产后忽然下血成片似崩者何？
答曰：气血大亏，脾弱胃亦弱，营卫俱衰，宜和血理气，用四物补经汤。
●四物补经汤（见调经十八论。此方不同）
当归　白鸡冠花（各五钱）　侧柏叶　白芍　香附（各四钱）　熟地　白术　人参　白茯苓　川芎　枣仁　陈皮（去白，各二钱）　蒲黄（炒）　甘草（各一钱）
上分六帖，加姜三片，煎。
问：产后呕吐，饮食不下，腹痛腹胀者何？
答曰：因败血攻于脾胃之间，胃气逆则然也。日久不愈，必成翻胃之症，宜服香砂养胃汤。
●香砂养胃汤
半夏（四钱）　白术　陈皮　茯苓　厚朴　香附（各三钱）　人参　藿香　砂仁　槟榔　草果　甘草
上分四帖，姜三片，乌梅一个，煎服。
问：产后小便紧涩不通者何？
答曰：血气积于小腹，涩滞凝结，又误服热药而成，宜以急治，用滑石通淋散。
●滑石通淋散
滑石（四钱）　茯苓　木通　泽泻（各二钱半）　黄芩　白术　车前子　瞿麦　黑山栀（各二钱半）
上分四帖，灯心一结，空心服。
问：产后中风不语何也？
答曰：因失调理，气血虚耗，或赤脚下床，或当风取凉淋浴，或未满百日即交媾，因此外邪乘虚而入也，服乌金散可也。
●乌金散（见前。此方内有殭蚕、血竭，用苏合香丸一分调服。若灌药不纳，面色青黑，口吐白沫者，不治）
问：产后膀胱坠出不收者何？
答曰：因劳伤过度，兼举重物，致伤脏腑之血，气弱血冷而难收，或三五月，或半年不能还原者，用收阴散治之。
●收阴散
当归　白芍　川芎　熟地　人参　白术　枳壳　升麻　陈皮（各三钱）　沉香　肉桂（另研）　茱萸　甘草（各一钱）
上作四帖，水煎服。夜睡不安，转动，将于脐下四寸半灸七壮，立效。
问：产后忽然心气痛不可忍者何？
答曰：产后胃气虚，心血虚，胃气相攻，气血二者不顺，又因七情内伤，以致诸气不和，服七情手拈散。
●七情手拈散　痛不可忍者服此。
枳壳　元胡索　小茴香　白芍　乳香　没药　甘草
煎服。
问：眩晕何也？
答曰：有虚有痰，随症用药。虚，用补中益气汤或十全大补汤；痰，用二陈汤加贝母、竹沥、姜汁、芩、连（方俱见前）。
问：产后伤风者何？
答曰：感之重而骨节皮肉皆痛，未汗者，方可服败毒散。然虚者不可服，服五积散可也；极虚者，恶露净后，有痰饮疾者，参苏饮主之。又云：产后虚甚而著风者，又不可以发散，须服逍遥散，其效虽迟，百无一失。内伤泻者，亦服五个；不泻者，服七个，去蓬术；虚者，逍遥散加红花；恶露未净，二陈四物汤加行血之剂：恶露净后而伤风咳嗽者，用旋覆花汤；不咳而重者，则服芎苏饮，只可一帖，令无风处服之。有食，虽不泻，亦可服养胃汤；无食而轻者，亦可服芎苏饮。又曰：产后恶露既尽，头痛，身热，鼻塞，出汗而虚者，虽无痰，亦可服参苏饮、败毒散（见前胎前问答条，余方俱见前）。
问：妇人素有哮喘之疾，遇产而发者何？
答曰：大宁肺汤主之。
●大宁肺汤
紫苏　杏仁　桑皮　半夏　五味　橘红　甘草　阿胶　枳壳　黄芩　细辛　粟壳
加姜五片，煎服。
问：产后寒热者何？
答曰：腰痛，腹痛，胸闷，用四乌汤或增损柴胡汤及四物汤加减治之。
●四乌汤　●增损柴胡汤　●四物汤（俱见前）
问：产后月馀，经水不止者何？
答曰：多用八物汤，或四乌汤，或牡蛎散亦可。
●牡蛎散
牡蛎　川芎　茯苓　龙骨　续断　甘草　当归　艾叶　人参　地榆　五味
加姜、枣，煎。
问：产后日晡发热者何？
答曰：用小柴胡合四物汤（方见前）。
问：断产者何法？
答曰：天地之大德日生，然有生育过多及不正之事，或寡妇、尼、娼恐泄隐情，以绝其胎，予常以平胃散而有异验者，列其于胎前门下卷。
治产后寒热往来，用加味小柴胡汤。
●加味小柴胡汤
小柴胡汤内加生地　山栀　枳壳
治产后身热，头痛，盗汗如雨，及咳嗽者，用麦煎散（方见前）。


杂症门  ——————————————————————————————————————————————————————————————————————————————————————————

杂症门  ***************************
妇女时发遍身瘙痒，赤肿瘾疹，是风热蕴于肌肤，血不荣于腠理也。以四物汤调紫背浮萍末服。痒甚，加荆芥、蝉蜕治之。一云以薄荷擦之，并加入药内服之。
妇人尸症，皆因身中尸鬼，引接外邪也。宜用金银花煎浓汁，一日三服，每服一大盏。
妇人阴疮，用鲫鱼胆汁涂之，甚效。
妇人阴户肿痛，用葱白头、乳香捣和，涂肿处，再以甘菊煎汤薰洗，立效。
妇人虫蚀阴户，轻则痒，重则痛，用蛇床子、白矾煎洗、汤淋。
妇人梦与鬼交通，腹有胕瘕，或成鬼胎，往往有之，皆因脏腑气虚，精神失宁，故鬼邪得以于其正也。其状不欲见人，有时独自言笑悲泣，脉形迟伏或雀啄，脉来绵绵不知度数，颜色如故，宜用茯苓补心丹、镇心丹治之。
●茯苓补心丹　镇心丹
妇人胃脘当心痛，痛止，不宜即食，食必复痛。
妇人丈夫，四肢沉重，嘘极头痛，须忌房事，服千金集验方。
●千金集验方
妇人无故尿血，用龙骨一两，酒调方寸匕服之。
妇人过忍小便，以致转胞，用滑石末，葱汤调下二钱，立效。
妇人无病而嗜茶叶，朱丹溪用糖拌白术膏服之。
妇人患头风者，十居其半，每发必掉眩，如在舟车之上，皆因血虚风邪袭之耳，必用酒洗当归以养血，则风亦不能为害，至于荆、防、羌、芎等消风药，亦不可缺。
治头风眩晕，用四物汤加茶、膏、羌活，名六合汤。一方去羌活，加防风。工德夫亲家传头眩神效方。
●头眩神效方
人参（五分）　生地（钱半）　甘菊　白茯苓（各六分）　丹皮（八分，酒炒）　山茱萸（炒）　乾山药（炒）　天麻　车前子（各一钱）
水煎，空心服。
妇人四十馀岁，经止喎下，寒热，咳嗽，头痛，用四物汤加升麻、黄耆、白术、人参、甘草、陈皮。若新产喎下，即以血少冶
妇人阴处疼痛，以炒盐，青布里而熨之。
妇人阴冷，用母丁香为末，缝纱囊如小指大，入药末，纳阴户中夹之即愈。
妇人阴户中出粪，此名交肠，服五苓散分利水穀而已。如不愈，用旧袱头烧灰，酒调服之。
●五苓散（见胎前门下卷）
室女大便出红，作食积治之，服后药：
人参　归头　白芍　川芎　白术　苍术　茯苓　黄连　厚朴　神麴　木香　泽泻　陈皮　甘草
妇人胃气弱，有痰，恶心呕吐，用：
白术　白茯苓　半夏　陈皮　麦芽　砂仁　生姜
妇人脐下痛，阴户冷，白带下，用：
黄柏　延胡索　苦楝子　当归　白芍　熟地　附子　肉桂　甘草　香附（醋炙）
水煎服。
治口鼻出红，用萝卜汁饮之，有效。
妇人杂症及下血过多，营卫虚损，乍寒乍热，当用增损四物汤。
●增损四物汤（见调经门）
●治牙疼方（不论风、火、虫牙，俱可用）：
蕲艾　川椒　青盐上（各一钱）　阴阳水各一锺，煎六分，临卧时含一口，漱百遍，吐出再含，再漱，如法三次，约尽三分，竞睡，俟明早漱完药汁即止痛，最疼者再用一料痊愈。
●治箭风痛方
栀子　川椒　桃头　柳头　杏仁　黄豆（各七个）
用飞面少许，真滴花浇酒少许，鸡蛋清少许，同捣烂，涂手心中，男左女右，一周时即止。
●又方：乳香　没药（各一钱，各去油）　麝香（一分，另研）
共为末，用飞面两许，大栀子三枚，同捣，入药末和匀，将真滴花，新开坛烧酒调涂患处，以绵纸糊好如干版。痛，再将烧酒润之，一周时过即愈。切不可挑针。
妇人癫狂闷乱，多因惊忧之故，痰犯心包故也，宜吐之。用瓜蒂一钱为末，水一盏调下，随得大吐，或不省人事，以麝香温酒调解之。
妇人气多不顺，又头痛者，用香苏散加减用之。

杂症问答  ***************************
问：妇人中风，右半身不遂何也？
答曰：右属血，此伤血也，须以活血药治之，四物汤加防风、羌活、人参、牛膝等药服之。
问：左半身不遂何也？
答曰：左属气，此伤气也，须服行气药治之，六君子汤加防风、当归、白芍、川芎服之。
●六君子汤
人参　白术　茯苓　甘草　半夏　陈皮
一方去茯苓加枳壳。
问：妇人中风，口眼歪斜，语言不清，头痛，瘫痪者何？
答曰：此血少而著风也。治风先治血，血行风自灭。须大补气血，兼痰治之，如八珍合二陈之类。一云用省风汤亦可。
●八珍汤（见产后）　有虚汗者，去人参，用黄耆。
●二陈汤（见产后）　一云加香附、吴茱萸、芍药、苍术、姜制山栀、黄连、黄芩、白术、神麴、抚芎；中脘不快，加枳实、南星。
●省风汤
半夏　防风　炙甘草　生附子　全蝎（各二两）　川芎　木香　南星（各两半）
每服五钱，加姜三片，煎。
问：妇人中风，有可治与不治，如何断之？
答曰：五绝者不治。
问：妇人中风，肥人瘦人何以别之？
答曰：肥人以痰治，二陈汤加竹沥、姜汁服之；瘦人以气血虚治，用补中益气汤加黄连、贝母服之。
●补中益气汤（见调经门经闭条）　●二陈汤（见前）
问：妇人中风，汗出不止与大便秘结不通者何？
答曰：当大补血，生血而兼痰治之，二陈四物汤去熟地服之。一云用秦艽汤，遇大阴，加姜七片；痞，加枳实。
●二陈四物汤　即二陈汤合四物汤。
●秦艽汤
人参　白芷　羌活　独活　防风　白术　生地　当归　白芍　川芎　茯苓　细辛　黄芩　甘草
问：妇人伤风寒，咳嗽有痰，身热头痛，汗多者何？
答曰：参苏饮去参；喘而不泻，当用旋覆花汤，一云加人参，合二陈汤，或芎苏饮亦可，一名参苓平肺散。
●参苏饮（见产后门）　咳嗽甚者，加桑皮，贝母、天冬、茯苓等味，一云加五味子。
●旋覆花汤（见胎前问答门）。此方有桑皮，无人参、官桂。
●芎苏饮
苏叶　川芎　白芍　白术　麦冬（去心）　陈皮（去白）　乾姜（各一两）　甘草（五钱）
每服四钱，加生姜五片，葱白二寸，水煎，温服。
●参苓平肺散（此方未知是否）
人参　黄芩
●人参平肺汤（即胎前问答门咳嗽条内人参保肺汤）　热，加姜汁、半夏、紫苏、黄芩、茯苓。此方治嗽。
问：妇人头疼身热，风痰咽痛，鼻塞，汗出而嗽者何？
答曰：宜用参苏饮或败毒散服之。
●参苏饮（见前）
●败毒散　此方加荆芥、防风，名荆防败毒散，治感冒发热，骨疼等症。
人参　茯苓　枳壳　独活　羌活　前胡　柴胡　桔梗　甘草　川芎　薄荷　生姜
一云去茯苓，入黄芩。
问：妇人胸膈时常饱闷，不能进食者何？
答曰：用七气汤为主。
●七气汤　此方能治气郁（方见产后门心痛条。宜加减用之）
问：妇人夏月四肢倦怠，或因暑盛，气不能舒，何治？
答曰：当用补中益气汤或十味香薷饮以和脾胃，兼治暑气，或生脉散之类。
●补中益气汤（见前）　●十味香薷饮（见胎前问答门）
●生脉散
人参（五分）　麦冬（一钱，去心）　五味（三粒）
一云加黄耆、茯苓、甘草尤妙。
问：妇人周身骨节痛，有痰、有湿、有劳、有风，何以别之？
答曰：遍身痛而心嘈者，痰也，二陈汤主之；遍身痛而手足肿者，湿也，法当健脾制湿，消痰分利之，五苓散加减；身热头疼，口乾而黄者，痨也，以血虚治之，宜服逍遥散；身热头疼，咳嗽鼻塞者，此伤风也，以旋覆花汤主之。有汗者，芎苏饮主之；风寒痰湿，服败毒散；痨，服逍遥散加减。
●二陈汤　●旋覆花汤　●败毒散（俱见前）　●五苓散（见产后）　●芎苏饮
●逍遥散
当归　白芍　川芎　熟地　柴胡　麦冬　黄芩　半夏　甘草　生姜
呕吐，加砂仁、白术、香附；咳嗽气急，加五味、苏叶、桔梗，或加薄荷、白茯苓。一云去芎、麦、芩、夏。盗汗，加山栀、丹皮、煨姜。
问：妇人皮肤折裂、口乾消瘦，或大小便闭结者何？
答曰：是血枯症也，以后要犯血风，当生血补气为主，用补中益气汤，或八珍汤加生地、知母、黄连之类。
●补中益气汤　●八珍汤（见前）
问：妇人小便利而大便结，或大便通而小便闭，何治？
答曰：宜生血而已。
问：妇女喉中痰结如块，吐之不出，咽之不下，何治？
答曰：此病气郁所致也，即名梅核。膈痰，用二陈汤；气，用七气汤。
●七气汤
厚朴　紫苏　半夏　肉桂　茯苓　人参　甘草
或用●四磨汤
木香　沉香　槟榔　枳壳
俱各酒摩一千摩，服下。
一方用二陈汤去半夏，加贝母、黄连、枳实，不宜用生姜。
问：妇人咳嗽，有发于旦者，有发于夜者，何故？
答曰：发于旦者，阳虚火也，宜服黄芩之类，或补中益气汤加黄柏。又曰：风也，服金沸草汤。发于夜者，此阴虚火也，宜用生地之类，或二陈合四物汤。又曰：食积也，服金沸草汤加山楂、枳壳、青皮。
●金沸草汤
金沸草　荆芥　麻黄　半夏　前胡　赤芍　甘草
加姜、枣，煎。
问：妇人饮食即吐而不能纳，甚至药亦不能纳者何治？
答曰：宜用养胃汤倍加丁香、生姜治之，忌甜物。若有胎三四月而呕吐者，此名恶阻，治法见胎前门。
●养胃汤（见调经门经过期条）
问：妇人时常白带者何？
答曰：当用归附丸。
●归附丸（见调经门停经条）
问：妇人疟疾初起者何治？
答曰：用青皮饮。若泻者，去青皮。
●青皮饮
青皮　厚朴　柴胡　半夏　白木　茯苓　黄芩　甘草　姜　枣
一方或用草果，治疟热多寒少。
问：妇人久疟疾而腹中生痞块，名曰疟母，何治？
答曰：宜服鳖甲饮子。始终惟养胃汤加减足矣。一用常山饮、绝疟丹、绝疟饮等方。
●鳖甲饮子
川芎　甘草　芍药　白术　黄耆　槟榔　草果　常山（醋炙）　厚朴　橘红　大枣　生姜
水煎服。
●养胃汤（见前）　●常山饮（见《医方集解》下卷痰门）
●截疟丹
雄精（一两）　人参（五钱）
上为末，端午日粽尖打丸。发时取东井水向东南阳气服。
●又方：
巴豆（连油）　五钱（东方）　青黛（五钱，东方）　白矾（五钱，西方）　白芷（二钱，西方）　官桂（五钱，南方）　朱砂（一钱，南方）　麝香（五钱，北方）　附子（三分，北方）　雄黄（一钱，中央）　硫黄（五钱，中央）
上各为末，按五方排药，端午日午时修合，用粽尖七枚为丸，如黄豆大。每用一丸，将绵里之，待来时塞鼻中，男左女右，候过取出即愈。
●绝疟饮
常山　陈皮　青皮　茯苓　槟榔　半夏　甘草　柴胡　苍术　草果　乌梅　生姜
加酒一杯，煎。
问：妇人泄泻见血，有散有块，有紫有鲜，何以辨其为伤、为痢、为脏毒也？
答曰：身热，两胁痛，以手按腹及胸膈，遍身作痛者，此伤也，用补中益气汤加红花；腹痛而作响，里急后重，不思饮食者，此痢也，初起用赤芍汤，久痢用养脏汤；腹不痛不热而不时出血者，此脏毒也，用四君子加槐花。
●补中益气汤　●养脏汤（见前）　●四君子汤（见产后门）
●赤芍汤　治赤白痢推荡之剂。
赤芍　当归　木香　甘草　肉果　槟榔　黄芩　黄连　大黄
此方加白术、姜，芍用白，名白芍药汤。一云肉果用肉桂，后重用大黄。
问：妇人痢疾，下纯血，或如屋漏水者何？
答曰：此皆不治之症也。若不得已，用加减平胃散。
●加减平胃散　治虚人痢。
苍术　黄连　槟榔　人参　茯苓　阿胶　桃仁　橘红　厚朴　木香
加姜、枣，煎。
问：妇人痢疾而发呃者如何？
答曰：此症宜服养脏汤。究竟凶多吉少。
●养脏汤（见产后）
问：噤口痢何治？
答曰：此症多不治，且服败毒散加陈仓米，煎，又名仓廪散，每服五分。一方用石莲肉，不去心，微炒，为末，每服二钱，陈米饮调下，便觉思食。一方用于山药半生半熟，同为末，如前调服，亦效。一云此症热毒也，用胃苓汤加黄连。
●败毒散（见前）　●胃苓汤（见产后）
问：妇人五色痢如鱼脑髓者何治？
答曰：宜养脏，少加粟壳，一用斗门散。然此症者多不治。
●斗门散
地榆　乾葛　粟壳　甘草　乾姜
一方治痢，用乌梅、粟壳煎服。
问：妇人呕吐清水、黄水、食物、痰涎，冬夏各用何药？
答曰：宜用养胃汤，冬加乾姜，夏去方。（方见前）
问：妇人胸中作痛，呕吐清水，得食则止，饥则又甚者何？
答曰：此亦火病也，宜养胃汤加姜、炒山栀、芩、连等药，一云加香附。又云：此痰症也，有痰必降其火，用二陈汤加芩、连；如吐痰兼清水出者，十味旋覆花汤亦效。
●十味旋覆花汤
旋覆花　五味子　赤芍　前胡　甘草　半夏　杏仁　茯苓　荆芥　桔梗
加姜煎服。
问：妇人鼓胀者何？
答曰：用木香流气饮。血蛊，倍加活血药；气蛊，倍加行气药；水胀，用发汗利水药。倘绕脐青筋者，不治。
●木香流气饮（见调经门）
问：妇人胸膈、中腹痞满，壅塞难当，何以宽之？
答曰：宜七气汤加苍术、厚朴、大腹皮等药。
●七气汤（见前）
问：妇人常腰痛者何治？
答曰：补中益气汤加杜仲，或再加黄柏、破故纸，尤妙。
●补中益气汤（见前）
问：妇人腰膝走注疼痛，如虎咬之，状不可忍者，何治？
答曰：此伤也，宜服活血之药，如归尾、红花、牛膝、杜仲、苍术、续断等药。
问：妇人阴痛阴痒者何？
答曰：此症湿热也，须用石膏汤疗之。
●柴胡石膏汤
柴胡　石膏　黄芩　荆芥　前胡　茯苓　升麻　桑皮　甘草
问：妇人遗尿遗粪者何？
答曰：是气虚之症，必服补中益气汤，内加益智仁、山茱萸，百帖而愈。又云：苍术、吴茱萸、乾姜三味煎汤，洗少腹，亦妙。或服缩泉散。
●补中益气汤（见前）缩泉散
问：妇人小便尿血者何？
答曰：此乃膀胱经受热也，山栀必不可无，能去下元屈曲之火故耳。
问：妇人大便出尿，小便出粪何治？
答曰：此交肠也，传导失职，气不顺耳，须用木香调气饮，内加糯米一撮服之。
问：妇人绞肠痛者何药？
答曰：须用木香调气散治之。
问：妇人无子者何故？
答曰：必子宫寒，精血不入于户，白带、白浊皆由此成之，宜暖宫丸服之可孕。
●暖宫丸（见调经门不孕条）
问：妇人泄泻不止者何？
答曰：用养胃汤加木香、肉果治之。
●养胃汤（见前）
问：妇人破伤风何治？
答曰：以伤寒治之。
问：妇人遍身麻木，有痰、有血，何以分别治之？
答曰：肥白而心嘈者，当以痰治之，黄瘦而无力者，气血虚治之。
问：妇人霜冷后十月间，四肢无力，沉重，身痛，心酸，阁眼麻木，恶风寒，开目不麻木，头旋眩晕，近火则有之，以温经除湿汤为主，方出东垣（此方已失）。
问：妇人遍身麻痹者，有肿，阁眼则麻，开眼则止，何故？
答曰：痰病也。有年老而血衰者，阁眼麻痹，此精液少而脾倦也，补中益气汤加当归、茯神；肥人，痰与风湿，则发其外因，去其风痰也。
●补中益气汤（见前）
问：妇人乳中生一硬块，不痛不痒，何治？
答曰：急宜早治，否则，延至七八年，溃烂难疗，揆厥所由，皆因阳明、厥阴二经气血凝滞使然。凡欲治疗者，必授以此经之药，无有不验，胎前乳症条有方，可採取而用之。
问：妇人腹胁有块，聚散升降，时发寒热，何治？
答曰：寒热作痛而有形者，以血治之；无形者，以气治之。宜用七气散加红花、桃仁、当归、赤芍等味。
●七气散
问：妇人发黄，血虚、中湿、食积，何别？
答曰：遍身无力，好嗜茶叶者，血虚也，补中益气汤加白芍、知母治之；面黄足浮，中湿也，通圣散及五苓散加木通治之；四肢浮肿及胸饱、面浮、眼白黄、腹膨，此食积也，用养胃汤加木香、木通治之。
●补中益气汤　●五苓散　●养胃汤（俱见前）通圣散
问：妇人遍身小块发红者何治？
答曰：此湿热也，用荆防败毒散治之（方见前）。一用荆、防、苍术、白芷、麻黄、厚朴、川芎、甘橘（又方）。
问：妇人黄疸者何治？
答曰：两胁之块，必分左右，痞则不动也，然有形而实者，磨积三稜丸服之。
●磨积三稜丸
三稜（五钱）　蓬术　杏仁　麦芽　枳壳　木香　官桂（各二钱半）　乾葛　乾漆　砂仁　陈皮（各三钱）　槟榔　青皮　丁香（各一钱）　黑白丑（各五钱）
上为末，醋糊丸，如桐子大。姜汤下。
问：五积六聚之义何如？
答曰：或血、或气、或食，各言之在前，随症而用药。其积者有五：一曰伏梁，二曰胜金，三曰奔豚，四曰朋，五曰瘕，用药不可一例。一云：诸积服磨积三稜丸。又云：服广莝溃坚汤。
●广荗溃坚汤
吴茱萸　半夏　益智仁　厚朴　当归　草豆蔻　青皮　陈皮　黄芩　黄连　神麴　草果仁　升麻　柴胡　泽泻　红花　甘草　生姜　广莝
问：妇人中风，初厥及醒后，服药次第如何？
答曰：此初中时，用苏和香丸擦齿及牙龈上。待苏时，虚用增损四物汤，经云：治风先治血，血行风自灭；不虚者，用八味顺气散与苏合香丸间服。
●苏合香丸（见《医方集解》）　●增损四物汤（见前）
●八味顺气散
白术　茯苓　青皮　甘草　人参　乌药　白芷　陈皮
又曰：中风，厥死者，不问虚实，先以桃蜡丸，以姜汁调下，姜汤过口为妙，舍此不治。然心闷而无痰者，宜服前方；若闷而痰涎者，以姜汁、竹汤吊之，不死而止；口眼喎斜者，青州牛黄清心丸；呕吐涎沫者，青州白丸子；虚者，先服八味顺气散；实者，乌药顺气散及小续命汤。
●牛黄清心丸　●小续命汤（见产后门）
●乌药顺气散
乌药　麻黄　桔梗　枳壳　乾姜　白芷　川芎　殭蚕　甘草　陈皮　生姜　黑枣
妇人卒中风欲死，身体缓急，口眼喎斜，舌强不语，人事昏乱，用小续命汤服之，皆验且稳，并治血风等症。如精神恍惚者，加茯苓；有热者，秦艽代附子；有汗，去麻黄，加乾葛。
妇人诸风上攻，头目皆痛，背项拘急，肢体烦疼，肌肉蠕动，眼合好睡，鼻塞多涕，皮肤顽麻，瘾疹瘙痒，宜服消风散。
●消风散（见产后）
妇人久病伤风，亦用消风散，每日须三服。
妇人脱著沐浴，暴感风寒，头疼身重，发热形寒，用荆芥汤调消风散服之，或用温酒调亦可。此药兼治小儿虚风，目涩昏暗，并慢惊风，用消风散，乳香、荆芥汤调下。
妇人凡风气攻注，四肢骨节疼痛，遍身麻顽，目旋头晕，宜用乌药顺气散（方见前）。
问：妇人伤寒何治？
答曰：初感而骨痛甚者，不问有痰无痰，服人参败毒散。至六七日后，若大便不利，发热者，以大承气汤下之；势缓及过十日之后，用小承气汤。感冒而轻者，藿香正气散，伤暑亦可服。
●承气汤（见《医方集解》）　●藿香正气散（见前）
又曰：感冒伤寒，不明何症，元气薄者，先以小柴胡汤，后视症用药。若时疫，服人参养胃汤；伤寒汗下后热不解，以竹叶石膏汤；解而不解，不问有痰无痰，人参紫苏汤主之。
●小柴胡汤（见产后门）　●人参养胃汤（即养胃汤内加人参，方见前）
●竹叶石膏汤
石膏　人参　麦冬　半夏　甘草　竹叶　生姜
又方去半夏，入糯米百粒。
妇人伤风头疼，寒热如疟，宜服小柴胡汤。产后亦服此方。
妇人外感风寒，内伤生冷，用人参养胃汤治之。此汤兼能辟瘴岚、四时瘟疫。或脾胃虚冷，呕逆恶心者，方中加附子，名十一味不换金散；若冒风寒，与夫痰饮为患，宜用参苏饮。
●人参养胃汤　●参苏饮（见前）
妇人因四时不正之气致夫风寒湿痹，宜用十神汤治之。
妇人一切风热，防风通圣散治之。
●防风通圣散
麻黄　川芎　当归　芍药　连翘　薄荷　茯苓　防风　荆芥　桔梗　甘草　滑石　石膏　黑山栀　木通　大黄　芒硝
加葱白，煎。
妇人血气凝滞，手足拘挛，宜用独活寄生汤。
●独活寄生汤　治风寒湿痹诸痛。加黄耆，名三痹汤（内有甘草）。
独活　桑寄生　人参　茯苓　当归　芍药　川芎　肉桂　牛膝　防风　秦艽　细辛　杜仲　地黄
妇人四时感冒、伤寒，憎寒壮热，肢体倦怠，用乌药顺气散加葱白煎服，汗出而愈（方见前）。
妇人伤寒温热，或往来寒热，宜小柴胡合四物汤尤妙（见前）。
妇人伤寒时气，头疼项强，壮热恶寒，身体痠疼，宜用人参败毒散（见前）。
妇人伤寒温热，表里未解，口燥咽乾，烦渴饮水，或入水即吐，或小便不利，宜服五苓散。湿热发黄疸者，加茵陈。
妇人一切虚寒，脉欲绝者，用四逆汤；感冒风寒与夫痰饮为患，宜用参苏饮去木香，名十味参苏饮，以芎代参，柴代前。
●参苏饮（见前）　●四逆汤（见胎前）
感冒风寒，表里俱热，狂言妄语，发斑，用人参白虎汤；脾胃不和，中寒上冲，心腹疼痛，并时或呕吐，用理中汤。加丁香、附子，名丁附理中汤；加青皮，名治中汤。
感寒伤食，忧恐惊怒，皆致身疼发热头疼，况有蓐劳，诸症尤甚，用五积散。
问：头疼身热鼻塞，汗出而咳者何？
答曰：宜用参苏饮，即名大个散去厚朴，加柴胡。或败毒散。一云：感冒头疼身热而无痰者，用芎苏饮。予曾治一妇人，伤风劳咳，头疼身热，服七个立愈。又曰：内伤兼外感者，用增损柴胡汤加活血药、薄荷，去参亦可。节妇云：大抵外感，先以调理为主。又治一妇伤寒，与之七个遂效。
问：咳嗽有痰，清浓何别？
答曰：浓痰者，肺中有火，旋覆花汤加黄芩；清痰者，肺中有风，前方加陈皮、防风。又曰：虚而咳，多痰者，参苏饮。实者，去参，加川芎；咳兼泻者，用养胃汤效；感冒痰壅盛者，金沸草散。
●旋覆花汤　●参苏饮　●养胃汤　●金沸草散（俱见前）
问：连年咳嗽不止者何治？
答曰：用人参清肺汤，治咳嗽无声，嗽血，肺痿。若肺热者，加减用之。
●人参清肺汤
人参　杏仁　知母　甘草　粟壳　乌药　阿胶　桑皮　地骨皮
●加减三奇汤
人参　紫苏　桔梗　杏仁　五味　陈皮　青皮　半夏　甘草　生姜
●杏子汤　治肺胀。
杏仁　人参　官桂　芍药　细辛　五味　白茯苓　半夏　甘草　生姜
感冒，加麻黄。
问：妇人久嗽不止何如？
答曰：宜服人参润肺汤，或人参平肺散治之。
●人参润肺汤
人参　麻黄　乾葛　白术　白芷　桔梗　甘草　白芍　葱白　生姜
●平肺散
天冬　麦冬　五味　知母　生地　桑皮　白茯苓　甘草　橘红
妇人寒热咳嗽，鼻塞身重，风痰壅喉，用人参败毒散（方见前）。
感冒风寒，咳嗽声重，痰涎壅盛，涕唾稠黏，用金沸草汤及消风汤自解。发散风邪，用带须葱头七个。
●金沸草汤　●消风散（见前）
肿胀咳嗽，欲成水蛊，不能寝食，小便闭，用白术、木香散去槟榔、陈皮，加木通、葶苈，为末，浓汤调下。
问：妇人胸膈饱满，胃脘作痛，身热，不思饮食者，何治？
答曰：七气汤去稜、莪，或用养胃汤。
●七气汤　●养胃汤（见前）
问：妇人常常食堵作痛，欲去之又不能去者，何治？
答曰：养胃汤去参，加山楂、香附、枳实，或五积散亦可斟酌用之。
问：妇人四肢无力，眼花耳鸣，不思饮食，日夜发热，气血俱虚，似宜补矣，胸膈饱闷，腹与胃脘当痛，嘈杂作泻，不受补者，何药治之？
答曰：养胃汤去参，加竹沥、竹叶服之。
问：妇人坐卧不安，腹中不痛，时欲去又不能去者何治？
答曰：五积散、七气汤加减服之（方见前）。
问：妇人气血俱虚，停食感气何如？
答曰：此病皆停食感气所致，人以脾胃为主，若虑其气血虚而不治其气食，健其脾胃，甚致不起，此真愚医也。宜补中益气汤加山楂治之。
问：妇人心嘈，食过即饥，索食不已者何？
答曰：是气虚痰火为患，必用四君子汤合二陈汤服之，加枳实、花粉、瓜蒌、贝母、山栀、黄芩等类。又曰：消中之症，当大补气血，其火则止，十全大补汤加黄柏、芩、连，去桂服之。
●四君子汤　●二陈汤（见前）　●十全大补汤（见产后）
问：宿食种下病根，每遇食厚物即发成病者何治？
答曰：胜红丸治日久腹痛，呕吐者用之。枳术丸治气多脾胃不和者用之。化气丸治初受气者用之。养胃汤治胸膈及腹痛、呕吐不食兼泻者用之。此病须以四方合而斟酌用之。
●胜红丸
三稜　蓬术（各酒浸，拌）　良姜　青皮　陈皮（各一斤）　香附（醋煮）　山楂　神麴　乾姜（各二斤）
上为末，醋糊丸。每服五十丸，如痛、泻，姜汤下；不痛不泻，开水下。
●枳术丸
枳实　木香（各一两）　白术　砂仁（各二两）
薄荷汤煮、饭为丸。浓汤下。
问：妇人吐而不能纳饮食者何？
答曰：多是脾胃寒，先呷姜汤开其胃口，然后用养胃汤倍加丁香，以梅酱过口，切忌甜物。
问：泄泻，阵阵作痛，痛辄欲去，去乃痛止者何？
答曰：用实脾饮。
●实脾饮
厚朴　木瓜　木香　茯苓　白术　乾姜　槟榔　草果　甘草
加姜，煎。
问：暑泻，暴注下迫，何药？
答曰：用香薷饮。
问：泻而不痛者何药？
答曰：平胃散。
问：泄泻有化、有不化者，何治？
答曰：化者，平胃散内加肉果。不化者，寒也，平胃散内加木香、肉果、乾姜；虚，用理中汤。
问：妇人噎膈者何治？
答曰：忿气散。
●忿气散
木香　人参　大腹皮　甘草　麦冬　草果　香附　紫苏　槟榔　丁香皮　藿香　厚朴　桑皮　陈皮　姜　枣　灯心
问：饱闷，手足心热，咽中有痰何治？
答曰：红花当归汤服之。
●红花当归汤
红花　当归　芍药　玄参　茯苓　半夏　陈皮　山楂　厚朴　甘草
问：妇人口忽失音而哑者何治？
答曰：用凝神饮子。
●凝神饮子　八珍汤内加黄耆、五味、半夏。
脾胃不和，胸膈咽塞，肋腹疼痛，气促喘急，心下胀闷，呕逆不止，用分气紫苏饮；感冒风邪，咳嗽气急，用华盖散。
●华盖散
桑皮　茯苓　麻黄（去节）　桔梗　杏仁　陈皮　甘草
并治肺受寒邪，咳嗽痰喘。
肺痿，咳嗽，潮热，用人参平肺汤。如热，加黄芩、紫苏、半夏、生姜；或寒热往来，自汗，或时见血，用知母茯苓汤。一云加四物汤尤妙。
●知母茯苓汤（见胎前门）
经年咳嗽，卧不得，用九宝劳饮；肺经痰涎，有血，鸡苏散。
●九宝饮　●鸣苏散（见胎前门）
痰饮为患，呕逆，中脘不快，用二陈汤（见前）。
咳嗽身热，服杏子汤。不得止者，用橘苏散，外加枳壳、桔梗。
●橘苏散（失方）　●杏子汤（见前）
妇人一切风气攻注骨节，遍身顽麻，目旋头晕及瘫痪，语言蹇涩，筋脉拘挛，脚膝软弱及脚气，用分气紫苏饮（方见前）。
问：妇人汗出，如何辨之？
答曰：身热恶寒，自汗头疼，此冒风也，以参苏饮治之；无寒热头疼等症，此虚汗也，黄耆鳖甲散、麦煎散、当归六黄汤治之。
●黄耆鳖甲散
黄耆　鳖甲　桑皮　骨皮　半夏　生地　茯苓　人参　知母　天冬　紫菀　赤芍　柴胡　秦艽　官桂　茱萸　甘草
去桂，即名人参黄耆散。
●麦煎散　当归六黄汤（见产后门）
问：妇人暴吐紫血成块者何？
答曰：此胃火也，服后方：
黄芩　黄连　生地　当归　连翘　桔梗　丹皮
问：妇人腹痈。肺痈，何以分别治之？
答曰：腹痈在下，小腹肿痞，按之即痛，不便如淋，时时发热，恶寒自汗，用丹皮、桃仁、瓜蒌仁、米仁、大黄、芒硝；肺痈在上，乳间痛，口吐脓血，气腥，用丹皮、赤芍、黄芩、紫菀、桔梗、升麻、米仁、地榆、甘草节，吐脓之后，宜服排脓补肺散。
●排脓补肺散
黄耆　生地　人参　白芷　甘草
一方加五味。
问：腹痈，脐中出脓，失护进风，角弓反张，何治？
答曰：用利膈汤。
●利膈汤
人参　牛蒡　荆芥　防风　薄荷　桔梗　甘草
●当归连翘散
当归　连翘　黄芩　山栀　荆芥　防风　款冬花　忍冬藤　大黄　升麻　生姜
加酒煎。
问：痈疽己溃未溃，若何？
答曰：用托里十补散。凡一切痈疽，即散其毒气，用千金内托散加忍冬藤煎。
●托里十补散　●千金内托散（见产后门）
问：妇人痔漏者何药？
答曰：用后方：
水蜒蛔（烧灰，加入熊胆尤妙）　冬瓜皮
煎汤薰洗（此药甚妙）。
问：妇人心腹疼痛而唇红者何？
答曰：唇红者，必有血弊在内，用药甚奇，治之甚异，如服药在月前，口中吐出，服在月后，从大便出。
●附方：
锡灰　鳝骨皮　槟榔　草果　三稜　蓬术　石榴皮　半夏　陈皮　甘草
为丸，如桐子大。每服百丸，姜汤下。
治吐泻用守胃散为主。
●守胃散
南星　防风　白术　人参　茯苓　山药　木香　沉香　瓜仁　白豆蔻
一方加白扁豆、乾姜。
治湿热、痰邪流络臂痛，用活络汤服之。
●活络汤
陈皮　半夏　白术　苍术　香附　南星　黄芩（酒炒）　麻黄　当归　威灵仙　荆芥　甘章　生姜
问：妇人怔忡、惊悸、健忘者，何治？
答曰：宜用平补镇心丹。
●平补镇心丹
桂圆肉（十四两）　龙齿（另研，二两）　茯苓　远志　枣仁　茯神　肉桂　熟地　人参　黄耆　柏于仁（另研）　辰砂　阿胶　紫石英（各一肉）
上为末，蜜丸，桐子大。每服三十丸。
问：妇人冒暑，霍乱吐泻转筋者，何治？
答曰：用六和汤或藿香正气散。伏热，用黄连香藿饮。一云先用盐水探吐，看彼若何，方可用药。
●六和汤　●香薷饮（见胎前门）　●藿香正气散（见前）
妇人风寒客于肠胃，水穀不化，泄泻如注，用胃风汤；胎前产后泄泻，用香连术苓散。
妇人久下血则脾胃虚损，而血气不流四肢，却入脾胃中而为血痢，用加减平胃散；溲便脓血，当行血则便自安，调气则后重自除，用芍药汤；下痢赤白，脐腹痛，用真人养脏汤。
妇人饮食过伤，以致阴阳不和，脾胃困倦，用补中益气汤；营卫气虚，脏腑怯弱，心腹胀闷，肠鸣泄泻，呕吵吐逆，用八珍汤；小便下利，诸淋症，用苍术五苓散；疟疾，用四兽散，热多寒少，加青皮，寒多热少，加酒一盏。
治远年痰火咳嗽，结痰音闭，气逆不顺等症，用香橼膏服之，其效如神。
●香橼膏
陈香橼，好者六七只，或鲜者亦可，刻下蒂如钱大一围，每只入上号松萝茶叶一层，浇入上白福蜜沥净者，茶一层，蜜一层，填满，其上盖生姜一大片一分厚。仍将刻下圆蒂盖好，苎麻扎好，日蒸夜露四五次，开蒂、姜看，如觉干，独加蜜少许，不加茶叶，覆盖好，扎紧，再蒸、露至九次后，共捣成膏，装入磁器内，每晨雨水滚汤化下三四匙，甚妙。
●附：不治症
咳嗽无痰至面黑声哑，不治。
诸失血症，脉洪大有力，不治。
痢如竹筒者，不治。
伤寒谵语，至撮空摸床，目上窜，不治。
中风犯绝症，不治。
崩漏失血过多，饵过者，不治。
浮满诸症，腹大，青筋绕脐，不治。
