
自序一  ***************************
先大父尝手录幼科，方法甚详。予少时好而读之，辄有悟，以医人亦辄效，予私自喜，虽刀圭药饵之费，累数百金不屑屑计也。术未竟，入成均下帷攻苦，三试棘闱，膺荐不售，乃喟然叹曰：余何必然哉！弃举子业，退而读家藏《大方脉》书。上自《灵枢》《素问》《本草》《难经》，暨仲景《伤寒论》《金匮要略》，晰其条理，通其归趣，键户危坐，炷烟徐袅，而向所学方负图卦、太极，无极之旨，亦时况况胸臆间。因又熟读御纂《医宗金鉴》，见其订正讹谬，注释详明，所为跻一世于仁寿之域者，其在斯乎！其在斯乎！汉郭玉有言曰：医之为言，意也。矧上儿病，病不自喻，形在心手之间，较诸大方脉为尤难，顾其证候传变，客有出阴阳、表里、寒热、虚实八者之外乎？博观诸家幼科，脱漏者众，率行私臆，似是而非，后之学者瞀焉。不揣简陋，思荟萃而折衷之，分门别类，辨证立方，遵奉《金鉴·幼科》为主，辑诸家可相发明者附焉，帙成以授梓。客谓予曰：「子之为是书也，历严寒盛暑，至夜分不辍，义精而约，词简而赅，匪惟医幼，人尽可医矣。行见阳春无足而悬之国门，将遍走通邑大都、朱门高第，下逮闾巷妇孺，无不宝是书者。」予喟然叹曰：客奚为是言哉！予既弃场屋，予之为此，特此率先人之遗业，非以求名也。顾尝闻欧阳子之言矣，利虽不必博于物，要其心之厚于仁。世之习是术者，执斯编而读之，其亦鉴予之心也夫！
嘉庆二年新镌

自序二  ***************************
上古医经有法无方，后汉张仲景著《伤寒论》，立二百九十七法，一百一三方，神明变化，既详且尽。其治杂证也，又有《金匮要略》，分门别类，包举兼括，无非示人以规矩准绳，欲其触类旁通，以应变于无穷也。而《伤寒论》自成无己创注以来，踵行者数十家。《金匮要略》自赵氏《衍义》后，继起者十馀人，各有精义羽翼经文，然或涉浮泛，或近隐僻，纯疵互见，难以适从。御纂《医宗金鉴》，採辑诸家注释，删其驳杂，取其精粹，补其阙漏，发其馀蕴，于以集医学之大成焉。兹衍其奥旨，汇纂幼科分为四卷，凡伤寒感冒、惊痫疳痉、杂病、麻疹，悉分经论治。诸家方书有似是而非者，概不入选。俾学者志有定向，不惑他歧，由此而融会贯通，于以施治大小男妇无难矣。幼科云乎哉！


卷之一  ——————————————————————————————————————————————————————————————————————————————————————————

四诊门  ***************************
望闻问切，古人称为圣神工巧，盖医师之首务也。经云：能合色脉，可以万全。又云：闻其声而知其人之疾苦，问其苦欲安烦而知其病之所在。是虽圣人，不能舍此以为法也，而况后学乎？兹绘图立说，校列于下。
〔面图〕
正面部位（图缺）
五脏部位（图缺）
〔望色〕
望而知之谓之圣。诊小儿之病，先从面部气色观之，详察五部之色，则五藏之病自昭然可见矣。五部者，额属心，颏属肾，鼻属脾，左腮属肝，右腮属肺也。五色者，赤为心色，黑为肾色，黄为脾色，青为肝色，白为肺色也。如面白主虚寒，面赤主火热，面青主惊风，面黄主伤脾伤食，面黑主痛多是恶候。总之，五色明显为新病，其证轻；浊晦为久病，其证重。又部色相生者为顺。如脾病色黄，此为正色。若见红色，乃火能生土，故为顺；若见青色乃木来剋土，则为逆。余藏仿此。凡气血充实，又遇部色相生，纵有外邪助病，亦易调治。如久病气血已虚，又遇部色相剋，则正气不交而难治。分而言之，天庭青暗主患惊风，红主内热，黑则不治。太阳青主惊风，青色入耳者死。印堂青主惊泻，山根青多灾疾。风气二池青，主惊风，紫主吐逆，黄主脾伤。眉青主吉，红主烦热，眉心黄主脐风。鼻赤主脾热，鼻黑者凶，准头黄主脐风。唇赤主脾热，白主脾寒，人中、承浆黄主脐风，承浆青主惊，黄主吐，黑主抽搐。左腮发赤，肝经有热；右腮发赤，肺热痰盛也，此皆察色之大要，再以闻问切参之，庶得其全矣。
〔审苗窍法〕
舌乃心之苗，红紫，心热也；肿黑，心火极也；淡白，虚也。舌以正红滋润为贵，若内外深红，则为有热；外红内紫，则为热深。舌苔滑白，则为表寒；白苔渐变黄色，则为去表入里；焦乾黑色芒刺裂纹，则为里热极深也。
唇口乃脾胃之窍，唇紫，热也；淡白，虚也；唇黑如漆，脾胃将绝也；黄主脾湿，欲发疸也；青主惊，燥主火。口右扯属肝风，左扯属脾痰。
鼻准与牙床皆脾之窍，鼻准红燥，脾热也；惨黄，脾败也。牙床红肿，脾热也；破烂腐臭，胃火盛也。
鼻孔为肺之窍，以滋润为贵，孔中乾燥，肺郁热也；孔流清涕，肺感寒也。
目乃肝之窍，勇视而转睛者，肝风也；直视而不转睛者，肝气将绝也。以目分言之，又属五藏之窍。黑珠属肝，纯黄放赤，凶症也。白珠属肺，色青，肝风侮肺也；淡黄，脾有积滞也；老黄色，肺受湿热将发疸也。瞳仁属肾，无光采又兼发黄，肾气虚也。风池属脾，上眼胞肿，脾伤也；气池属胃，下眼胞青，胃有寒也。胞黄主伤湿，睡不合缝，脾胃俱虚也。大角属大肠，色青破烂，肺有风也；小角属小肠，色赤破烂，心有热也。
耳与齿皆肾之窍，耳鸣耳聋，肾气不和也。齿如黄豆，肾气败也。
按：耳为肾窍，舌为心窍，以舌无孔隙，故心亦寄窍于耳。十二经中除足太阳、手厥阴，其馀十经皆入络于耳中。肾治内之阴，心治外之阳，清净精明之气上走空窍而听斯聪矣。若二经不调，阴阳不和，或卫气不下循经脉，或烦劳阴虚，或经藏积热，或气逆热聚，或湿饮痞满，或风热搏结，致耳流脓血、耳挺、耳痔之类，治详《彤园医书（外科）》。
●辨脏腑表里
小肠心之表，小便黄赤涩痛，主心热也；清长晃白，则主虚寒。
大肠肺之表，大便燥结，肺热也；无热便燥，主血枯；冷利脱肛，肺虚寒也。
胃乃脾之表，热则唇赤，烦渴吐逆，唇白吐利，主虚寒；淡黄吐泻，脾伤也。
胆乃肝之表，热则目赤口苦，风则眉目连眨、手足瘛瘲，虚则闻声惊惕。
膀胱肾之表，居肾下大肠之前，津液藏焉，下阴肿痛，肾水寒气入膀胱也。
●《集成》简切法
小儿热症有七，面颊红赤、大便燥结、小便短赤、烦渴舌乾、眼目红肿、喘急吐恶、足心滚热，此皆实症，忌用温补。
小儿寒症有七，面唇㿠白、眼珠带青、睡卧露睛、足膝冰冷、粪清尿白、冷吐冷泻、虚胀虚喘，此皆虚症，忌用寒凉。
〔闻声〕
闻而知之谓之神。诊小儿病，既望其色，又当细听其声，盖笑、呼、歌、悲、呻五声，内应心、肝、脾、肺、肾五藏，五声不和则知五藏有病之情矣。如心属火，病则声急喜笑；肝属木，病则声狂叫多呼；脾属土，病则声颤轻如歌；肺属金，病则音浊声悲；肾属水，病则声长细如呻吟。凡有声有泪，声长者曰哭；有声无泪，声短者曰啼。如啼而不哭，则气不伸畅，内主腹痛；哭而不啼，则气急心烦，将成惊也。吱煎不安者，乃心经内热，故烦躁不宁。嘎声者音哑也，声重者音浊也，皆因外感风寒，肺窍不利也。总之，有馀之症其气实，故声雄大而壮厉；不足之症其气虚，故声怯弱而轻短。凡多言，身常温热者，属六腑阳分热也；懒语，兼身凉者，属五藏阴分虚寒也。邪热盛则狂言焦躁，热乘心则神昏谵语。至若鸭声，声在喉中，哑气将绝；直声，声无回转，急气将散，二症不治。此皆闻声之大略也。
〔问病〕
问而知之谓之工。凡诊小儿病，望闻之后，须问起居、安烦、苦欲何如；次问饮食，能食不能食，口渴与不渴；又问二便，或通或秘，而后病源可识矣。如发热、恶寒、无汗，伤寒表实也；发热、恶风、有汗，伤风表虚也；自汗、便秘，烦渴饮冷，内热里实也；肢冷下利，腹痛吐蛔，中寒里虚也。安烦者，谓昼烦热而夜安静，是阳旺于阳分，其病在阳；若夜烦热而昼安静，是阳陷于阴分，其病在阴也。苦欲者，喜冷恶热，属阳分热病；喜热恶冷，属阴分寒病也。胃壮者能食，胃弱者不能食；胃乾燥者口渴，胃湿盛者口不渴也。若大便稠黏，秽气难闻者，内有滞热，从热化也；小便㿠白而频数，为虚寒，从寒化也。凡耳梢冷、尻骨冷、四肢发冷者，痘疹欲发之候；如单指梢发冷者，惊痫将作也。平常患病，手足厥冷者，主中寒；肚腹热闷者，主内热；两耳常发热者，主外因风热；无故皱眉，曲腰啼叫者，主内因腹痛。然腹痛又当按其或软或硬，硬者为实，软者为虚，且喜按者为虚，不喜按者为实。此皆问病之大要也。
按：乳哺婴儿，茫然无识，不能自言，其疾苦惟靠乳母预先推求，讨得消息。医者临症，闻其乳食多少，或过多而吐哯，或停滞而腹痛，含乳之松紧，口气之凉热，大便之软硬、形色，小便之赤白长短，眼粪之燥湿，鼻涕之清浊，睡中有无惊惕，腹中有无声响。儿若恶寒，喜偎母怀：儿若恶热，喜揭衣被；或缚脐太紧，气滞腹疼；或误服寒凉，声嘶吐逆；或异物惊吓，神色张皇；或失手闪伤，肢节肿痛；或少避忌惹人，痘疹毒疮；或失防閒，误吞诸般硬物；或看修造动土，触犯太岁；或临古井废沟，突中恶毒；凡演戏行傩、迎神设蘸、雷鸣炮响、兽走禽飞、若失回避，皆令著惊，发为恶候。惟在乳母审得病因，医师问之，尽言毋隐。
〔切脉〕
切而知之谓之巧。小儿已满周岁，有病又当切脉。但部位甚小，不能以三指诊之，须用一指以定三关，三关者寸关尺也。所谓浮脉者，轻取皮肤之上即得，其病在表，外感风寒也；沉脉者，重按筋骨之间则见，其病在里，内伤饮食也。小儿纯阳，以一息六至为和平之脉，则曰无疾。一息者，医人之一呼一吸也，至者脉之至数也。五至四至谓之迟脉，病在五藏，属阴寒；一息三至虚寒之极，二至一至皆死脉也。七至八至谓之数脉，病在六腑，属阳热；九至十至火热太盛，十一二至皆死脉也。滑脉者，脉滑如珠，往来流利，主痰饮盛也。涩脉者，脉形滞涩，往来艰难，血滞血少也。虚脉者，浮中沉三部无力也，主诸虚不足之症。实脉者，浮中沉三部有力也，主诸实有馀之症。所谓中者，其脉在浮沉之间，取之肌肉而得也。芤脉者，中取无力如搦葱管，主大血之病。微脉者，按之微细，若有若无，主怯弱之病。洪脉者，来时虽盛，去时无力，主火热也。代脉者，止不即还，如相代替，无藏气也。结脉者，缓而时止，此为阴郁，主积聚也。促脉者，数而时止，此为阳郁，主惊痫也。弦脉者，端直如张弓弦，按之刚劲，寸弦主头痛，关弦主停饮，尺弦主腹痛也。紧脉者，左右如转索之象，按之动弹，浮紧主伤寒，沉紧主腹痛，洪紧主痘疹欲发也。脉来大小不匀，乍有乍无者，中恶崇脉也。浮散无根及浮沉取之不应指者，不治。此皆切脉之大法，临症时合望闻问三者细为参考可也。
陶节庵曰：诊小儿之脉，无论浮沉迟数，但于有力、无力中分之。有力者为阳、为实、为热，有馀之症也；无力者，为阴、为虚、为寒，不足之症也。诊小儿脉，以六至为平和无疾，五至为迟，七至为数者。盖以小儿纯阳之体，不似大人阴阳两平，以四至为平脉，五至为闰脉，六至为数，三至为迟也。要之诊虽不同，而脉理无不同也。

附法门  ***************************
〔虎口三关脉纹图说〕
凡婴儿患病，既已望闻问切，须兼看虎口交手处脉纹形色，以决病之生死轻重。男先看左手，女先看右手。三关者，两手次指内侧之三节也。初节曰风关，二节曰气关，三节曰命关。纹在初节，红黄相兼，隐隐不显，则主平安无病。若纹色红亮，主伤寒；白主疳疾；紫主内热，亦兼食伤；黄乃伤脾，亦主雷惊；黑主中恶，或患阴痫；青主惊风，及人惊、走兽惊；赤主水火、飞禽等惊。凡脉纹只在风关，主病轻；在气关者，颇重；若过命关，病危难治。又当视其纹形大小、曲直，以辨诸症，如纹形一点红色，名曰流珠，主内热；形圆而长，名曰长珠，主伤饮食；上尖长下微大者，名曰去蛇，主伤食吐泻；上稍大下尖长者，名曰来蛇，主湿热成疳；弓反里者，形弯向中指，主感冒寒邪；弓反外者，形弯向大指，主内热痰盛；纹斜向左者，形歪向中指，主伤风恶寒有汗；纹斜向右者，形歪向大指，主伤寒发热无汗；针形直若悬针，主痰热也；枪形直射如枪，痰火盛也；透关射甲者，纹形冲过命关，直射指甲指端，主脾气大败，不治之症也；乙字纹形如乙字，主惊风抽搐；二曲如钩形，主伤生冷；三曲如虫形，主伤硬物；纹形似水字，主咳嗽；连络如环形，主疳疾；曲虫纹，如虫之弯曲乱动，主积聚；乱虫纹，如虫之相聚而行，主蛔虫内扰腹痛也；鱼骨纹，形如鱼刺，主惊风痰热也。凡脉纹粗露，板硬推之不抢指者，皆属恶疾。此指纹形色之大要也。
〔脉纹图考〕
脉纹图考图一（图缺）
脉纹图考图二（图缺）
脉纹图考图三（图缺）
〔火功推拿秘诀〕
婴儿十指冷如冰，或是惊风或疹生。十指梢头热似火，伤寒夹食两调停。
以吾三指按儿额，感冒风寒三指热。三指按兮三指冷，内伤饮食兼风结。
若是脐风肝受伤，先从眼鼻变深黄。十三灯火及时治，黄到承浆定主亡。
啼哭声从肺里来，无声肺绝实哀哉。若因痰蔽声难出，艾灸肺俞声自开。
百会由来在顶心，此中一穴管通身。面青肢冷成阴痫，艾灸回阳以抑阴。
张口摇头并反折，速将艾灸鬼眼穴。寒深更向脐心灸，提散寒邪风自绝。
一年之气二十四，推上天门亦此义。自古阴阳数有九，分推两角理无异。天庭逐掐至承浆，以掐代针行血气。
图一（图缺）
图二（图缺）
图三（图缺）
此乃开手推法，详后图说。
伤寒推法上三关，脏热专推六腑间。六腑推三关应一，三关推十腑推三。推多应少为调变，血气之中始不偏（如只推不应，反能动火也）。
足冷好眠食不进，重揉艮位调脾病。再将大指面旋推，脾若初伤推即应。
头疼肚痛食和风，揉动外劳即见功。疼痛医人何处识，皱眉践脚哭声雄。
心热昏迷尿闭时，天河引水上洪池。掌中水底捞明月，六腑生凉心热遗。
婴儿脏腑有寒风，无汗脉浮表不通。揉动外劳将指屈，表开汗发自然松。
儿因惊吓乍昏痴，节骨搓揉五指施。若是昏痴仍不醒，精威二穴对拿之。
胆经有热口作苦，大指下推泻脾土。口苦医人何处知，合口频频左右扭。
大肠侧推到虎口，止泻止痢断根源。揉脐兼要揉龟尾，更要推揉到涌泉。
小指肾经与后溪，推上为清下补之。尿短色黄推上妙，虚寒尿白下推宜。
鼻孔乾焦因肺热，若流清涕风寒客。下推泻肺上为温，却与心脾同一诀。
眼睛翻上掐天心，须向掌心掐即平。若是双眸低看地，天心上掐对宗筋。
肩井穴是大关津，掐此开通气血行。各处推完将此掐，不愁气血不周身。
效见推拿是病轻，沉疴非药不为灵。疗惊虽用元宵火，现症齐兮枉费心。
若用推拿须下午，推拿切莫在清晨。阳济阴生邪作解，烧热常多退五更。
〔《铁镜》推拿图说〕
正面推拿图（图缺）
推法：煎姜葱汁，浸染医人大指。先从眉心向额上重推二十四下，次从眉心分推至日、月角各九下，旋以指掐天庭、人中、承浆各一下以代针。男则重揉日角穴发汗，女揉此止汗；女则重揉月角穴发汗，男揉此止汗。两手抱儿头摇之以顺其气。再者寒热，照后图推三关，退六腑，运八卦，或揉胸腹，然后掐两肩井穴以完功。
〔手足推拿图〕
左手掌面八卦脏腑图（图缺）
凡推三关、退六腑、运八卦及水底捞月，无论男女，俱在左手，详后图式。
〔左手掌面八卦脏腑图说〕
左手侧面图（图缺）
左手背面图（图缺）
〔手足穴道便考〕
手足穴道便考图一（图缺）
手足穴道便考图二（图缺）
少泽穴属小肠，在小指外侧，去甲角宽韭叶许。
少冲穴属心经，在小指内侧，去甲角宽韭叶许。
关冲穴属三焦，在四指外侧，去甲角宽韭叶许。
中冲穴属心包络，在中指尖正中挨甲处。
商阳穴属大肠，在食指内侧，去甲角宽韭叶许。
少商穴属肺经，在大指内侧，去甲角宽韭叶许。
足大趾前行大敦穴，属肝经。
大趾内侧隐白穴，属脾经。
二趾无穴，内兼肝，外兼胃。
中趾外侧厉兑穴，属胃经。
四趾外侧窍阴穴，属胆经。
小趾外侧至阴穴，属膀胱。
涌泉穴属肾经，男左转揉之止吐，右转揉之止泻，女右揉止吐，左揉止泻。
大敦穴属肝经，在足大趾甲后聚毛之处。凡患惊痫，先拿此穴，知痛者生。
崑崙穴属膀胱，在内外踝骨后，仆参穴上，惊风时对拿之，脉若不动者死。
解溪穴属胃经，在足背弯正中凹内，冲阳穴之上，若按之，其脉不动者死。
鬼眼穴属胃并三阴经，在膝盖下之右骨陷中。昏死身仰，对拿四穴即平。
委中穴属膀胱，在足膝弯内凹中。惊痫身往前仆者，将穴向下掐住即直。
按：推拿揉掐，特幼科之捷径耳。《金鉴幼科》绝不言此，而专主方药尚矣，然亦颇便俗用。兹据《灵枢经》《铜人图天星奇穴》等书考其分寸，明其行列，绘图立说于前，聊以便初学云尔。至于灯火、艾火宜忌须分，不得不删繁就简，今接经订正分别于下。
〔灯火图说〕
凡用灯火，要在脐风，急惊初发之时，用之辄效；症若现齐，用亦无益；至若症候并未见出二三宗，无故预用灯火防之，此为诛伐无过，反生杂病。盖小儿纯阳之体，或有胎热郁于皮里肌肉之间，将发为丹毒、疮疹、疫火诸症，卒遇灯火升提毒尔，火威内外交炽，贻害不浅。他如夏秋燥热，尤宜慎用也。
〔脐风灯火图式〕
脐风灯火图（图缺）
先从囟门起，次眉心、人中、承浆及两手少商穴各一燋，方顶、脐心一燋，又轮脐六燋，共灯火十三燋。
〔惊风灯火图式〕
惊风灯火图（图缺）
先从囟门、眉心各一燋，次当脐心一燋，又轮脐六燋，方将两手合谷穴各一燋，再于两足内上四崑崙穴各灸一燋，共灯火十五燋，名曰元宵灯火。
会阴穴起，上循胸腹中，行至下唇止，俱属任脉。
长强穴起，循背脊，过脑顶，至上唇止，俱属督脉。
〔《集成》回生艾火〕
凡用灯火，皆为脐风、惊风、实邪升散之用。若四时感冒及疟痢、吐泻、慢惊、慢脾、痘疹、疮疡均宜随症调治，纵有抽搐之症，亦忌用灯火。至于久病体虚气怯，忽然精神愦乱，不省人事者，则当用艾火挽回之。
●灸法
取肥实生姜，切片大如拇指，厚一分许，贴定尾闾穴上（在腰俞下脊骨尽头，正中动脉之处），又贴定命门穴上（在腰脊正对脐心之处），二穴各用艾茸搓丸如黄豆大，安放姜片上，香火点燃，各灸三壮。又另切姜片贴定关元穴上（在气海穴下），如前灸法，每灸三壮。
盖此火能收回散失之元阳，归诸气海，不特小儿可用，凡男妇大小，一切中风、中痰、厥阴虚寒竭脱之症咸宜用之。
〔附法〕
凡小儿中恶客忤，以及痰蔽火伏，风搐气结，乍然昏死者，即掐人中穴，轻者一掐即啼，倘不即醒，旋拿两手合谷穴，如又不醒，须重掐中指中冲穴，倘仍不效，则搓艾丸如椒目大，安放中冲穴上，灸之即活。盖中冲穴乃厥阴心包络之脉出乎，其经与少阴心藏相通，此穴一灸，艾气通心，自然醒活，若心气已绝，灸至三丸，不见效者不治。
按：灸法顾忌繁多，动关终身穴道，分寸稍有不明，不如勿用之，为愈也。

初生门  ***************************
〔拭口法〕
婴儿初生，须用软棉裹指，拭净口中不洁，继以燕脂蘸茶清擦口舌，永无口病。古云：子未啼时，先取秽血。
按：儿在胞衣之中以脐带资生，胞中皆是氤氲精气生长蒸化，并无血脉，儿口之血从何而来？或恐仰面下地，开口啼时，被产母秽血误浸入口，则拭法亦切要矣。
〔下胎毒〕
●甘草法　粉草三钱，切片煎汁，布滤去滓，以棉蘸洗儿口，茶匙挑滴，令儿咽之。粉草甘平，和五藏、解百毒，四时可用，虚实皆宜。
●黄连法　川连一钱，捶碎煎汁，布滤去滓，茶匙频频挑滴儿口，以脐粪下为度。黄连苦寒，清热解毒，夏秋月有胎热者宜之，寒月夹冷者忌用。
●朱蜜法　朱砂末五分，炼蜜调匀，白汤冲化，频滴儿口，令儿嚥下。朱砂镇心定惊祛邪，蜂蜜解毒清热润肠，然胎元弱者亦忌用。
●豆豉法　豆豉煎浓汤，每用茶匙挑滴，令儿嚥下三五口，能解毒祛风。豆豉轻腐宣发之药，凡怯弱之儿及春冬月服此最宜。
●盐茶法　陈茶一撮，入盐少许，煎成汤，以布蘸洗儿口，频挑滴令嚥下。初生面红唇赤、口热便闭，有胎热者，每日服此最稔，当又效捷。
●淡姜法　生姜煎淡汤，软棉蘸洗儿口，日用数次，以去寒涎，开胃和中。初生面色唇口淡红㿠白及四时胎寒者，皆可与服。
〔断脐〕
婴儿初生断脐，当以五寸余为度，太长则损肌，太短则伤藏，先将剪刀向火中烘热，剪断脐带，次用烧红烙铁或红火炭煤块及大纸捻蘸桐油点燃，绕脐带烙焦带口，旋用烙脐饼子安灸脐上，以防风邪。外又用胡粉散敷脐带，间将软绢新棉如法包裹，以避尿湿、风邪，要不松不紧。
●烙脐饼　研烂豆豉（一钱）　麝香（五釐）
临时溶化黄蜡一钱，乘热和匀，前药量脐大小捻作饼子，放剪口上，炭火灸溶，封住带口。
●胡粉散
木粉　乾姜　白石脂　甑带灰　棉花灰（各一钱）　麝香（五釐）
共研极细。每用一二钱，敷撒脐上，将带盘好，新棉盖定，如法包裹，以避尿湿，三日后开看脐自脱矣。预烧发灰、艾灰或棉花旧毡褐子等灰，研细筛末，压住脐心，并撒周围上，盖热艾茸一块，用布包裹。
凡仓猝临产，药味备办不及者，须随其乡俗所常用之法用之。大抵断脐以五寸余为度，先要约定，以苎麻紧紧扎住，烘热剪刀，一刀剪断，即取火炭烙焦带口，若搓大纸捻蘸桐油点火灼焦更妙。预烧发灰、艾灰之类，干撒脐腹之上，以薄棉隔住，盘带在上。又盖新棉，方用软布包裹，要不松不紧，如太松，恐脐带动摇，牵扯脐心作痛；太紧，恐儿腹渐长，气滞不通，腹痛多啼，此项惟在乳母以意消息，向温暖处，紧则放松，松则扣紧。三日后脐带落时，取发灰之类，压住脐心上，盖熟艾一块如法包裹。古法自初生以至半月，脐上用碾细熟艾数块，轮流隔住，外以软帛裹定，尿湿则换之，儿生永无灾疾。如无艾茸代以棉絮，俗用麻油润脐最不妙，盖脐心喜温恶湿，麻油性冷，多生变症，慎之。
〔浴儿〕
古法三朝浴儿，为其革除污秽也，然寒凉之月亦不必泥定三日，总要择晴明天气，向无风密处浴之，适可而止，不可久在水中。春冬恐受寒风，夏秋恐伤暑湿。
●浴汤法　桃、槐、桑、柳、梅五枝等分，切碎煎汤，布滤去滓，浴时下猪胆汁一枚以去其污秽，且能滋润肌肤，令儿不生胎疮。俗法春冬用艾汤水、檀香汤，夏秋用茶汤之类，亦各随其便。
〔藏衣〕
凡藏胞衣若不谨慎，于儿不利。须盛在新瓶内，以青布封口，上盖砖石，择向阳高燥之地，天德月空处，掘地三尺埋之，儿自长寿无疾。
天德月空
正月在丁二月坤，三月居壬四月辛，五干六甲七月癸，八艮九丙十乙宫。十一巽兮庚十二，此是天德牢记心。月空单月壬和丙，双月俱在甲与庚。
〔剃头〕
婴儿满月方可剃头，须向密室温暖处剃之，为其气血未盈，寒风易人也。预研细去皮杏仁五枚，薄荷五叶，再同研匀，滴麻油三四点，加水粉拌匀，剃完擦儿头上，能避风邪，免生疮疖。
〔不啼〕
儿生落地，啼声即发，形生命立矣。有不啼者，俗名草迷，又曰梦生，多因临产时生育艰难，以致儿生气闭不通，急用葱鞭其背，气通则啼。又有时值严寒，儿气为寒所逼，亦不能啼，宜用熏脐带法急为挽回之。若儿面青甲黑，气绝无声，是形难存而命已不立，安望其生哉？
●鞭背法　生葱一把，火烘微热，轻轻鞭儿背上。如无葱，以热手轻轻击背，葱辛通气击动醒神，故可回生。
●熏带法　初生若值天寒，气为寒闭，啼声不出，须急用棉絮包裹抱在怀中，且勿断脐，用大纸捻蘸油点火，于脐带下往来熏之，令火气由脐入腹，寒得温散，气得暖通，啼声自出。
《集成》：口治梦生，勿断脐带，用燃火灸热胞衣，或用滚汤烫浸。又以布袋裹猫，捉其头，痛咬猫耳，向儿耳边大叫即醒。
一治闷脐生，儿粪门有一脂膜，闷住儿气，故不能啼，手拍之，膜破即啼，或用银簪脚轻轻刺破，或煮胞衣热入腹中，其气内鼓，膜破自啼。
〔初生不乳〕
儿出胞胎不吮乳者，其故有二。一因初生腹中脐粪未下，致腹满气短，呕吐不乳，当服一捻金。一因孕母过食寒凉，胎受其气，儿必腹痛多啼，面青白而不乳者，宜服匀气散。若四肢厥逆者，当服理中汤。
●一捻金
生大黄　白丑　黑丑　槟榔　人参（等分）
研末筛细。每用二三分，白汤冲化，蜜水调服。
●匀气散
陈皮　桔梗（各一钱）　炮姜　砂仁　炙草（各五分）　木香（二分）
研细筛末。每用五分，煎红枣汤调服。
●理中汤
人参　土炒白术　炙甘草　乾姜（等分）
红枣引。腹痛，加木香引。
〔初生眼闭〕
初生眼不开者，由孕母饮食不节，恣情厚味，热毒熏蒸，致蕴儿脾，眼胞属脾，其脉络束紧，故不能开。内服　生地黄汤　。
生地　赤芍　当归　川芎　花粉　甘草
等分。煎服。一方，加赤茯苓、猪苓、泽泻、茵陈、灯心，治同。
外用　熊胆洗法　。
熊胆　黄连（等分）
滚汤淬汁，频洗儿目，自开。
一有胎未满月，生育太早，两目合缝不开，若乳养十日半月，其目自开。
〔吐不止〕
有因初生便秘，腹中秽恶不净，令儿腹满，作吐不止者，以一捻金下之（见上不乳）。有因胎前受寒，面青白，四肢冷，口吐清稀白沫者，以理中汤温之（见上）。若生育时触冒寒邪，入里犯胃，则曲腰而啼，吐沫不止者，宜温散，用香苏饮。又有胎前受热，面黄赤，手足温，口吐黄涩酸黏者，则用　黄连二陈汤　。
姜炒黄连（五分）　姜制半夏　陈皮　茯苓　甘草（各一钱）　生姜（引）
●香苏饮
霍香　苏叶　陈皮　茯苓　煨木香　炙甘草　姜炒厚朴　面炒枳壳　姜（引）
〔〖附〗哯乳〕
哯乳者，已前所服之乳不时吐出，有宿乳、停痰、胃寒、胃热之分。如面色多赤、二便微秘、手足指热，此为热哯，宜服和中清热饮。如面色青白，粪青多沫，手足指冷，此为寒哯，宜服温中止吐汤。如口热唇乾，夜卧不宁，手足心热，此为伤乳而哯，宜服平胃散。如胸膈膨满，呕吐痰涎，此因停痰而作哯也，宜服枳桔二陈汤。若吃乳过多，满而自溢，不须服药，惟节其乳，则哯自止矣。余见后吐门。
●清热和中饮
姜炒黄连（五分）　姜制半夏　茯苓　陈皮　藿香（各一钱）　炒研砂仁（三分）　生姜（引）
●温中止吐汤
炒研白豆蔻　制半夏　白茯苓　生姜（等分）
煎汤，磨木香五分，取汁，和匀服。
●加味平胃散
制苍术（一钱）　姜汁炒厚朴　陈皮　炙草　炒研砂仁　炒神麴（各五分）　生姜（引）
●枳桔二陈汤
制半夏（一钱）　陈皮　茯苓　面炒枳壳　桔梗　甘草（各五分）　姜（引）
水煎服。
一方　治伤乳吐哯，挤乳汁入铜杓内炒焦，白汤淬汁，频与儿服。
〔不小便〕
初生不小便者，胎热流于下也，热轻者服导赤散，热盛者服八正散，外用豆豉膏贴脐上，则小便自通矣。
●导赤散
生地　木通　甘草梢　淡竹叶（等分）　灯心（引）
加炒黄连、滑石末、赤茯苓，更效。
●八正散
木通　大黄　瞿麦　扁蓄　赤茯苓　生栀子　车前子　滑石末（等分）　灯心（引）
●豆豉膏
豆豉（一合）　大螺狮取肉（九枚）　切碎生葱（一把）
共捣极烂，用芭焦汁调成膏。烘热贴脐，用布包裹。
《集成》曰：初生不尿，须捶碎连须葱二根，用乳汁半杯拌匀，加水二杯煎汁，频以茶匙挑滴儿口，气通尿利。
〔不大便〕
初生一二日内即大便者，俗云下脐屎，此肠胃通和，幽门润泽也。若过二三日不大便者，名曰锁肚，乃胎中受辛热之毒，气滞不通也，其症面赤腹胀，不乳多啼，先用朱蜜法（见前）拭口，设若不应，当量虚实下之，即用一捻金（见前不乳），继用咂五心法：请精壮妇人以温水漱口，咂儿前心、背心、两手心、两足心并脐心，五心计七处俱咂，令皮见红赤色为度，须臾大便自通矣。
《集成》曰：锁肚之症，因胎中热毒壅结肛门，倘用前方不效，当用劫法，上轻粉五分，研细筛末，蜜水调匀，白汤冲化，频频与服。如又不效，取生葱白肥大者，刮光，长寸许，将麻油润湿，轻轻套入穀道中以导之。若至七日不通者死。
〔二便不通〕
小儿初生大小便不通者，最为急候，乃因胎中热毒太甚也，急用前口咂五心法，再服木通散行其热、紫霜丸开其结。若至七日谓之一腊，肚腹胀硬，常作呻吟，则难治矣。
●木通散
木通　车子　瞿麦　扁蓄　赤茯　栀子　枯芩　甘草　大黄　薄荷　滑石末　灯心（引）
●紫霜丸
代赭石（火煅，醋淬，三五次，研取净末，一钱）　赤石脂（净末一钱）　杏仁（七粒，去皮尖，炒黄）　巴豆肉（三粒，捶烂，纸包压去油）
共研极细，捣饭糊丸如麻子大。白汤每化下三丸。
〔肛门内合〕
初生肛门内合，有因热毒太甚，壅结肛门者，当内服黑白散，外用苏合香丸导之。有因脂膜遮瞒、无隙可通者，先用金玉簪脚轻轻刺破脂膜，照法导之，庶可挽回于万一。
●黑白散
黑丑　白丑（俱半生半炒）　生大黄　陈皮　槟榔（各五钱）　甘草（三钱）　元明粉（一两）
共晒研筛末。每服五七分，蜜汤调服。
●苏合香丸
先研安息香末一两，用酒半斤另熬成膏，后拌苏合香油五钱，和匀。又丁香、沉香、木香、檀香、荜茇、香附子、煨诃子肉、锯犀角末、飞净朱砂各一两，薰陆香、冰片、麝香各五钱。各味照法研细筛末，共入安息香膏内，量加炼蜜和匀为丸，芡实大。空心白汤或酒听服。
●香丸导法
每用苏合香丸数粒，捏作枣核状，纳儿肛门。其中香能开窍，又能润泽大便，一下庶可望生。
如脂膜遮瞒，无隙可通者，用金玉簪尖当肛门处刺破脂膜，照前法导之。
〔噤口〕
此症失治，多至不救，其候舌上生疮如黍米状，吮乳不得，啼声渐小，由胎热所致，法当清热疏利，主以龙胆汤。若肚腹胀硬，二便不通者，须服紫霜丸（见前二便不通）。又有一种口吐白沫，牙关紧急者，此胎热内结复为风邪外袭，当以秘方擦牙散先擦其牙关，次服辰砂全蝎散，中病即止，不可过服。症退当调和脾胃，主以匀气散（见前不乳）。
●龙胆汤
胆草　柴胡　黄芩　甘草　赤芍　赤茯　桔梗　钩藤钩　煨大黄　蜣螂（去翅足，等分）　红枣（引）
煎服。
●秘方擦牙散
生南星二钱，去皮研末，兑冰片末五釐，用指蘸，合生姜汁，放大牙根上擦之。如仍不开，将应服之药调如稀糊，含在大人口内，以笔管插儿鼻孔中，用气将药徐徐吹入，其关立开。此法有通仙之妙，不可不知。
●辰砂全蝎散
飞净朱砂（五分）　去毒全蝎（三枚）　硼砂　冰片　麝香（各一分）
共研极细。令乳母唾津调成糊，抹儿口唇里及牙根上。
〔附法〕
●集成沆瀣丹　治噤口诸症，胎热甚者服此疏利藏腑。
酒炒大黄　炒黄芩　炒黄柏　川芎（各九钱）　炒黑丑　炒赤芍　炒枳壳　薄荷叶　滑石　连翘　槟榔（各六钱）
切片晒研，筛末，蜜为丸，重五分或一钱。白汤茶酒听其化服。此《集成》清里之要方也。
一治口噤不乳、声小便秘、舌生粟粒，其上齶必有白点子，可用指甲刮破，或用布针缚箸头上挑破其点，研锅烟擦之。
一治口噤不乳，蝉蜕十枚去头足，焙蝎梢七枚，共研极细，再入轻粉二分，同研匀，每用三分，乳汁调糊，搽儿口内牙根。
〔撮口〕
其症口撮如囊口，吮乳不得，舌强唇青，面色黄赤，乃心脾之热受自胎中而然也，急当随症治之。如气高痰盛者，服辰砂殭蚕散；二便秘结者，服紫霜丸（见前便闭）；身热多惊者，服龙胆汤（见上噤口）；手足抽搐者，服撮风散。若更口吐白沫、四肢厥冷，虽有神丹亦无济。
●辰砂殭蚕散
辰砂（五分）　殭蚕（一钱，炒，去丝）　蛇皮（八分，微炒黄）　麝香（三分）
共研极细。蜜调涂儿唇口牙根。
●撮风散
炙焦赤脚蜈蚣（半条，另研）　钩藤（钱半）　炒殭蚕　焙蝎梢　飞辰砂（各一钱）　麝香（五釐）
共研极细。竹沥每调三五釐，白汤点服。或用乳调，以茶匙挑滴儿口嚥下。
一方　炙焦山甲（尖甲，五片）　焙蝎尾（七枚）
研末乳调涂乳上，令儿含乳嚥下。
〔脐风〕
脐者小儿之根蒂，名曰神关穴，近三阴，喜温恶凉，喜干恶湿。如断脐悉遵前法，脐风何自而起？惟不知慎重，以致风冷、水湿之气入于脐中，儿必腹胀脐肿，日夜啼叫，此脐风之将作也，急用驱风散治之。
●驱风散
苏叶　防风　陈皮　甘草　钩藤钩　煨木香　炒殭蚕　姜炒厚朴　面炒枳壳　生姜（等分）
煎服。
若寒邪深入已成脐风者，又当视其所兼之形症治之。
如肚腹胀硬、大便不通者，脐风兼实也，服黑白散（见前肛合）。如面青肢冷、二便不实者，脐风兼虚也，服理中汤（见前不乳）。如面赤口乾、身体壮热者，脐风兼热也，服龙胆汤（见前噤口）。如撮口唇青、抽搐不止者，脐风兼惊也，服撮风散（见前撮口）。如痰涎壅盛、气高喘急者，脐风兼痰也，服辰砂殭蚕散（见撮口）。
如面青呕吐、曲腰多啼者，脐风兼寒也，当服　益脾散　。
人参（三分）　煨木香　煨草果　炒苏子　炒厚朴　炙甘草　茯苓　陈皮（各五分）　生姜（一片）　红枣（一枚）
煎汤频与服。
〔附法〕
《铁镜》曰：风由脐入腹，始附于肝木，风附木而鸣，目为肝窍，故眼角有黄色；由肝而逆犯脾土，鼻为脾属，故鼻准又起黄色；由脾而逆犯肾水，上下口唇属肾，故又色黄而口撮；由肾而逆犯心火，舌为心苗，故舌强直而含乳口松，传变到此，风火歹威，肺金亦随而绝矣。
治法，脐风初起见二三症时，急用灯火治之（见前附法门灯火图说）。凡初起吮乳口必稍松、眼角眉心忽起黄色，此时用灯火治之最易，黄色到准头治之亦易，若到人中、承浆治之却难，及至唇口收束，舌头强直，不必治矣。
《集成》曰：脐风初起，速用灯火开提，次照症施药，可保万全。方药详见上。亦有延至气息喘急，啼声不出，或肚上青筋吊疝作痛者，此胎毒夹风邪入藏，外用火功，内服指迷七气汤。
醋炒青皮　炒研益智仁　酒炒香附子　姜制半夏　煨莪术　藿香叶　陈皮　桔梗（各一钱）　桂心　甘草　公丁香（各五分）　姜　枣（引）
又方　治撮口脐风。
芥穗　防风　枳壳　桔梗　天麻　殭蚕　胆星　陈皮　茯神　甘草　薄荷　姜（引）
凡撮口脐风，视其牙根上齶必有白点，俗名马牙，老则胀硬，妨碍乳食，当先挑破出血，旋以棉蘸薄荷汁揩去涎血，用锅烟或京墨涂之。
一内因脐风，原受胎时，其父之命门真阳不足，右尺脉细涩无神，致儿禀赋虚弱，生下五六日发为脐风，面色惨淡，不时搐搦。此病生于五脏，故有连产数胎无一存者，此类是也。
一外因脐风，由断脐浴儿不知谨慎，水湿风冷由脐入腹，渐次传变，发为脐风，多在二三四日之内或兼以上形症。此病生于六腑，初起按法调治，无不治也。
〔脐湿脐疮〕
脐带脱时，须照前法包裹，至于浴儿，不可任意洗濯，既包裹毕，宜常留意，勿令尿湿浸脐。如不知慎，遂致肚脐浸渍不干，名曰脐湿，当用　渗脐散　。
煅龙骨　枯矾（各一钱）　麝香（五釐）
研极细末。干撒脐中。
脐湿失治，久则焮赤成疮，名曰脐疮。当用　金黄散　。
黄连（一钱）　煅龙骨　水粉（各一钱）
研极细末。敷撒脐中。
脐疮出血者，研海螵蛸、水粉，频频涂敷。草纸烧灰敷脐，亦效。
〔脐突〕
婴儿初生，脐带突出，赤肿虚大者，由儿在胞胎，受母积热，故初生即突也，宜照前法断脐，忌敷寒凉，恐伏毒内攻，但令母子俱服清热之剂自愈。
如十日一月内，儿脐忽肿如吹，色不红赤，捻动微响，惊悸作啼者，内服　芍药汤　。
炒白芍　炒苡仁　钩藤钩　泽泄　甘草　茯苓　桂心　生姜（引）
外敷　朴硝散　。
朴硝（二钱）　大黄　煅牡蛎（各五钱）
共研极细。取活田螺数十洗净，用清水养一宿，放去田螺，将水调药，烘热敷之。
又有小儿热在腹中，无所发泄，频频伸引，睡卧不宁，努胀其气冲入脐心，致脐肿突，虚大光浮，此胎热内发，非断脐之过，内服　犀角消毒饮　。
犀角（锯末）　炒研牛蒡子　金银花　芥穗　防风　甘草（等分）
煎服。
外敷　二豆散　。
赤小豆　豆豉　南星　白蔹（等分）
研极细。每用五分，捣芭蕉汁，调敷脐之周围，日换二次。余法详《彤园医书（外科）》。
〔天钓〕
小儿天钓症，由邪热痰涎壅塞胸间，不得宣通，发时惊悸壮热，眼目上翻，手足瘛瘲，爪甲青色，症似惊风，但目多仰视，较惊风稍异。如痰盛兼搐者，服九龙控涎散；惊盛兼风者，服牛黄散；搐盛多热者，服钩藤饮；爪甲若青者，主以苏合香丸（见前肛门内合）。
●九龙控涎散
赤脚蜈蚣（一条）　酒涂炙焦去油乳香　煅枯明矾　真天竺黄　炒荆芥穗（各一钱）　雄黄　腊茶　炙草（各二钱）　绿豆（一百粒，半生半炒）
共研末筛匀。每服五分，薄荷汤调下。
●牛黄散
另研牛黄　朱砂　蝎梢（各一钱）　天竺黄　钩藤钩（各二钱）　麝香（五分）
共研细末。每服二三分，白汤调下。
●钩藤饮
人参　炙草　焙全蝎　煨天麻　钩藤钩　羚羊角屑（等分）
煎服。
按：天钓乃内热痰盛，应减去人参。
〔内钓〕
内钓者，多因肝藏素病，外受寒冷。其候粪青潮，搐作止有时，伛偻腹痛，曲腰而啼，口吐涎沫，症似惊痫，但目有红丝血点为异。如瘛瘲甚者，服前钩藤饮（见天钓），腹痛急啼者，服木香丸。若肢冷甲青，唇口黑者，当服养藏散。然内钓至此，乃中寒阴盛，不治之症。
●木青丸
煨木香　炒茴香　焙全蝎　钩藤钩　乳香　没药（等分）
研细筛末，捣大蒜少许取汁，和丸如梧子大，晒乾。每用二丸，煎钩藤汤化服。
●养藏散
煨木香　沉香　肉桂　当归　川芎（各二钱）　丁香（一钱）
共研极细。每用一钱，淡姜汤调服。
〔盘肠气痛〕
此症俗称内吊，皆由寒邪所抟，肝肾居下，故痛则曲腰，宜服白豆蔻散，外用熨脐法，其效甚速。
●白豆蔻散
白蔻　砂仁　陈皮　炙草　煨莪术　醋炒青皮　酒煮香附（等分）
研为细末。每服一钱，紫苏汤调下。
●熨脐法
切碎生姜　淡豆豉（各二钱）　生葱白（五茎）　食盐（一两）
共捣如泥，入锅炒热，用绢包裹，频频熨脐腹。
〔附法〕
●集成调中汤　通治盘肠气。
煨木香　川楝肉　炒青皮　炒枳壳　炒莱菔子　去油没药　茯苓　炙草　桂心（等分）　葱白（引）
《铁镜》曰：盘肠气、小肠气、膀胱气，俱痛在脐下气海穴两旁，亦有筋肿到肾囊边，痛不可忍。均用川楝肉、荔枝核、橘核、小茴等分，焙䘌，研极细末。每用一钱，酒水调下，多服自愈。
〔胎黄〕
遍体面目皆黄，其色如金，由孕母湿热太盛，儿在胎时受母热毒，故生下有是症也。法当渗湿清热。如色微黄者，只服加味生地黄汤（见前眼开不开），若色深黄者服后　犀角散　。
锯犀角屑　茵陈蒿　天花粉　龙胆草　煅寒水石　生地　升麻　甘草（等分）
水煎，不拘时服。
《集成》曰：胎黄症有兼眼闭不开，身体壮热，或大便秘，尿赤如栀子汁，或生小疮不思乳食者，令母子同服生地黄汤。
〔胎赤〕
因孕母过食辛热之物，致毒热凝结，蕴于胞中，小儿生下，头面肢体黄若丹涂，故名胎赤。热盛便利者，当服清热解毒汤；热盛便秘者，服蒋氏化毒丹。
按：胎赤有似胎风（见婴儿外科）。
●清热解毒汤
黄连　生地　赤芍　木通　连翘　甘草　金银花　薄荷叶　灯心（引）
●蒋氏化毒丹
犀角锯末　黄连　元参　桔梗　甘草　薄荷叶　生大黄（各一钱）　青黛（一钱）
共研极细，炼蜜为丸，重六分。灯心汤化服。
〔胎热〕
此症通面红焰异常，口气莽莽蒸手，大便秘结，小水短赤，舌或□肿，眼闭胞浮，或身发热，啼叫惊烦，治迟恐发丹毒，主以沆瀣丹（见前噤口）。
《铁镜》曰：此症有兼牙根肿硬不能食者，用银针于牙关上下合骨处，刺破出血，自能吃乳，随用灶心土、车前草、连翘、甘草煎服。热甚，服　大连翘饮　。
连翘　赤芍　归尾　木通　芥穗　防风　甘草
〔赤游风〕
此症多由胎中毒热而成，或生后过于温暖，毒热蒸发于外，以致皮肤赤热而肿，色若丹涂，游走不定，行于遍身，故名赤游风，虽与外科赤游丹相似，但多发于头面四肢之间，若内归心腹则危矣。初服　犀角解毒饮　。
锯犀角末　炒研牛蒡　川连　生地　赤芍　甘草　芥穗　防风　连翘　银花
灯心引，煎服数剂。
若不见效，次服　蓝叶散　。
晒䘌蓝叶　微炒大黄　犀角末　生栀子　柴胡　黄芩（各二钱）　升麻　石膏　甘草（各一钱）
共研极细。每用八分，竹沥调糊滚汤冲服，煎服亦可。儿气怯弱者，可去大黄。
●砭血法
口吮毒血各聚一处，打碎细料磁器取有锋芒者，劈开竹箸，夹住以线缚定，两指轻捉箸梢，令磁锋对聚血处，再用箸一根频频击刺，砭出毒血。如患在头者，不用砭法，只用卧针倒挑患处，令出毒血。
凡小儿未满百日，忌用砭法，以其肌肉难任也，可用猪肉贴法，用生猪肉切片，摊贴赤肿处，须频频更换。
〔附法〕
●涂法
生赤小豆研细筛末，用鸡子清调涂，干则再涂。
●天保采薇汤　治赤游风初起，先服此以解表。
羌活　独活　柴胡　前胡　升麻　葛根　枳壳　桔梗　川芎　甘草　赤芍　茯苓　陈皮　藿香　姜制半夏　姜炒厚朴　法制苍术
煎汤温服，表甚用姜、葱引。此方制为丸，能调小儿诸病。
●四顺清凉饮　治赤游风服前表药后，次服此汤以清里。
当归　生地　白芍　柴胡　甘草
便秘，加大黄。
●加味连翘饮　此表里兼治之剂。
连翘　归尾　赤芍　木通　芥穗　防风　甘草　柴胡　黄芩　栀子　瞿麦　蝉蜕　炒牛蒡　滑石　石膏末　车前子　灯心（引）
〔胎肥〕
胎肥者，初生肌肤虚厚，肉色通红，面赤而黑睛多；满月以后渐次肌瘦，五心热而大便秘，白睛忽变粉红色，此因孕母过食肥甘，湿热流入胞中，致初生形质虚肥，血分壅热，急服加味连翘饮（见上赤游风），外用　浴体法　。
天麻　檀香　威灵仙（各五钱）　朱砂　青黛　枯矾（各二钱）　桃枝（一尺）
共切片，煎汤，荡温，浴儿数次。
〔胎怯〕
胎怯者，初生面无精光，肌肉浇薄，大便白色，目无神采，时作哽噎，此非育于父母之暮年，即生于产多之孕妇，但当调理后天。常服　调元散　。
人参　炙草　茯苓　陈皮　土炒白术　焙䘌枸杞　当归（各三钱）　炒黄陈米（三合）
共研极细。每用龙眼汤调一二钱，日二服。
〔胎痫〕
胎痫者，内因儿在胞时孕母曾受惊吓，气传于子。儿初生频作抽搐，身热面青，牙关紧急，腰直身强，目睛斜视，不乳多啼。当按二卷痫症门治之。
〔胎搐〕
胎搐者外因风邪袭入经络，身先发热，面青多啼，然后发搐，手足抽掣，较痫稍轻，而无牙噤强直等症。主以　天麻丸　。
煨天麻　焙全蝎　炒殭蚕　法半夏　胆星　羌活　防风（各二钱）　钩藤钩（五钱）
共研极细，蜜为丸，重五分。日服三丸，姜汤化下。
〔胎惊〕
惊与风名异而症同，如面青搐搦、身热背强、口噤昏迷是也，若目直窜视最为难治，宜按前图拿精威、崑崙诸穴，又曲儿小指，重揉外劳宫，随用元宵灯火定之，内服天保采薇汤（见前赤游风）。
〔胎寒〕
《集成》曰：有内因孕母时患热病多服寒凉药，或过食生冷，致寒气结于胞胎，婴儿生下昏沉多睡，面白唇淡，或泻白吐乳，此得自胎中内因病也。有外因寒冷侵袭，百日之内忽患战慄，面青口冷，手足捲曲，腹痛多啼，此生后受寒外因病也。初起俱服指迷七气汤（见前脐风），若日久不愈，虚寒兼吐者当服　助胃膏　。
人参　肉桂　木香　丁香　炒白蔻　煨肉蔻　炒益智仁（各一钱）　土炒白术　炒砂仁　炒淮药　藿香叶　茯苓　陈皮　炙草（各三钱）
共研极细，蜜为丸，重八分。白汤化服。
《铁镜》曰：儿初下地或一日半日内，面青如靛，口不吮乳，先有啼声，后渐不啼而昏愦者，视其眼角与鼻准俱无黄色，口又不吹嘘，此定是胎寒，按前《图式》先拿精威、崑崙诸穴，其声必出；即不出，俱用元宵灯火开提之，青色渐退为吉。须防作吐，盖藏腑皆寒，胃虚寒而吐逆，急用人参一分，土炒白术、桔梗、藿香各一钱，生姜引，煎汤频频与服。
大抵胎有寒而外无感冒，则迟发于数日之间；胎有寒而复感风寒，则速发于一日之内。其症面青唇白，或泻白吐哯，腹痛多啼，口不吮乳，肢冷捲曲，勿误作脐风治，当以辨脐风之法辨之。
〔附法〕
●附子理中汤　治胎寒，寒盛腹痛吐泻。
人参　炮附子（各五分）　土炒白术　炙草　炮姜（各一钱）
煎汤，乘热挑滴儿口，频频嚥下。
●香砂六君汤　治胎寒兼有痰涎壅出。
人参　炙白术　茯苓　炙草　陈皮　法半夏　藿香叶　炒研砂仁　生姜（引）
●钩藤膏　治胎寒日久恐成内钓等症。
去油乳香　没药　煨木香　炒殭蚕（等分）
研末。煎钩藤汤，调膏服。
〔夜啼〕
初生夜啼其因有二：一曰脾寒，面色青白，手腹俱冷，不欲吮乳，曲腰而啼也，主以钩藤饮。一曰心热，面赤唇红，身腹俱热，小水不利，烦叫多啼也，主以导赤散。若无诸症，但多啼者，只用蝉花散。
●钩藤饮
当归　川芎　茯苓　茯神　炒芍　炙草　煨木香　钩藤钩　红枣（引）
●蝉花散
蝉蜕一两，去头足，研细筛末。每用五分，煎薄荷汤调服。
●导赤散（见前不小便）
〔附法〕
一治心热夜啼，面红多泪，见灯啼甚，无灯稍住，手腹皆热，小便亦涩，法宜按前图式，用水底捞月、引水上天河、退下六腑及运八卦推坎入艮诸法，旋服导赤散，加天麻、栀子、薄荷、车子。
一治心血不足而啼，其候睡熟惊悸忽啼，神色惨淡，舌淡红而尿利，宜服　安神汤　。
人参　炙术　当归　茯神　陈皮　法半夏　炒芍　枣仁　五味子　姜　枣（引）
一治藏寒肠痛而夜啼者，手按脐腹其啼必减，外症肢冷面青不乳，宜服人参、乾姜、炙草、藿香、当归、炒芍、桔梗、陈皮。
一治下焦虚寒夜深多啼，少睡，天明则已，面淡白，尿清长，宜温下焦，用陈荷叶蒂三个，艾叶七皮，蒸汤频服，醋炒艾茸乘热用绢包，频熨脐腹。
一治脾胃两虚或吐或泻、食少而夜啼者，用　加味六君子汤　。
人参　土炒白术　茯苓　炙草　陈皮　法半夏　木香　炮姜（引）
一治异物所侵，目有所视，口不能言，睡中惊惕，抱母大哭，面色紫黑者，用远志肉，炒枣仁、茯神、炙草、陈皮、竹茹、姜枣。倘仍夜啼，审其并无以上形症，可将杂色纸张作一异物令儿视之，随对儿焚化，疑释自止。
按：有因夜醒抱儿坐惯，或游走拍惯，或执灯亮戏惯，或乳母乳少儿不得饱，皆能致夜啼，不可不辨。
〔不寐〕
婴儿不寐有因心血不足，睡中虽不闻响动而无故惊醒，不得安眠，宜服　人参安神汤　。
人参　当归　生地　茯神　土炒白术　炒研枣仁　炒远志肉　炒白芍　龙眼肉　生姜（引）
有因胆经虚怯，睡中稍闻人声响动，儿即惊醒再不熟睡而多啼，治用　参竹汤　。
人参　竹茹　陈皮　甘草　去心麦冬　淡竹叶　制半夏　小麦　粳米
〔多睡〕
婴儿多睡乃因胆气虚，健运之令不行，故肢体倦怠，贪眠嗜卧，宜服　加减六君子汤　。
人参　炙术　茯苓　炙草　制半夏　炒研益智仁　煨木香　姜　枣（引）
另有风温症，身重喜睡，但鼻息鼾鸣，身热自汗为异，治详三卷瘟疫门。
〔变蒸〕
天地生化万物，必以春温夏热，儿之初生，变生形神，亦同此理。自生之日至三十二日曰一变，至六十四日曰一蒸，变则长其百骸，生其藏府；蒸则增其智慧，发其聪明也。十变五蒸之外又有三大蒸，合计五百七十六日，变蒸既毕，形神具足，此后则不复变蒸矣。然每变蒸之时，其状惟身微热、耳冷、尻骨冷，而无他病情状。盖以阴阳和变，生化形神，故无他病身微热者，以阴阳氤氲变蒸之气外发也；耳尻冷者，耳尻俱属阴，以阳不伤阴而与阴和之象，故不热也。
张景岳曰：变蒸之说，古所无也，西晋王叔和始言之，自隋唐巢氏以来则口相传演，其说益繁，以予观之，似有未必然者。盖儿胎月足离怀，气质虽未成实而藏府已皆完备，及既生后凡长养之机则如月如苗，二息不容有间，百骸齐到，自当时异日新，岂复有此先彼后，如一变肾，二变膀胱，及每变必三十二日之理乎？又小儿之病与不病，余所见所治者盖亦不少，凡属违邪，非因外感，即系内伤，未闻有无因而病者，岂真变蒸之谓耶。又见保护得宜，自初生至长，了无疾苦，抑又何也。大抵变蒸之说，未可全信，余恐后人执泥，故就其说指陈之。
夏禹铸曰：变蒸之候，口唇舌色俱照寻常烧热，或有重轻，精神却不丧失，口气必不暴戾。轻则三日即解，重则五六日即平，不可妄投方药。亦有热盛发搐者，但耳尻俱冷，口上齶有白泡如鱼目、粟米为异耳。
〔初生无皮〕
有因月分未足，生育太早，体未完实，通身浸渍红嫩而光，此系胎元未足，内服当归饮，外用稻米粉扑法，数日内皮渐生成，完而坚实矣。
有因父母素患杨梅结毒，传染胞胎，故生下或上半身赤烂或下半身赤烂，甚则色滞紫黑，肉溃无皮，此为遗毒恶候，内服换肌消毒饮，外搽清凉膏，敷撒鹅黄散，解去毒气，皮可复生。
●当归饮
人参　黄耆　当归　生地　白芍　川芎　甘草　蒺藜　白鲜皮　制何首乌
煎汁去渣，频频挑滴嚥下。
●扑粉法
早稻白米磨粉筛细，时时扑之，戒勿揩动，皮自渐生。
〔治遗毒方〕
●换肌消毒饮
当归　生地　赤芍　川芎　甘草　白芷　苦参　防风　连翘　银花　皂角刺　白藓皮　土茯苓　灯心（引）
●清凉膏
角子石灰一斤，用水泡化，没指半许，露一宿，面上有浮起如云片者，轻轻带水掠取，随其多少对麻油一半，以顺箸搅成膏，鸡翎蘸搽。
●鹅黄散
川黄柏　煅石膏　上轻粉
等分，研末，筛极细。湿则干撒，干则用猪胆汁调搽。腐臭津水，加冰片末少许；毒盛，加雄黄或加银珠。
〔目烂赤热〕
目烂者，胞边赤烂痛痒难睁，因胎中蕴热，生后热毒上攻于目，故有是症，内服生地黄汤（见前眼闭不开），外用　真金散　。
黄连　黄柏　赤芍　当归（各一钱）　杏仁（五分，去皮尖，炒黄）
切碎研末，用乳汁浸一宿，日中晒䘌，再研至无声，细绢筛过。每用一字，捣生地汁调成糊，乳调亦可，频频搽点患处。
〔附法〕
经曰：诸脉皆属于目。又曰：东方青气入通于肝，开窍于目。夫目虽为肝窍而五藏俱备焉。瞳仁属肾，主骨；黑睛属肝，主筋；白珠属肺，主气；两角属心，主血；上下眼胞属脾，主肉。心色赤，赤盛为实热，淡赤为虚热；肝色青，青盛为风热，淡青为肝虚；脾色黄，黄盛为湿热，淡黄为脾虚。凡目无精采及白睛多、黑睛少者，肺肾俱不足也。
《集成》曰：目内赤色，心经积热上攻也，必舌赤尿短，宜泻心火从小便中出，服黄连、防风、赤芍、木通、甘草梢、淡竹叶，灯心引，外蒸胆草水洗其目。目内黄色，脾热也，上下眼胞黄肿，脾热兼风湿也，宜泻脾火、散风湿，服　古泻黄散　。
防风（二钱）　黑栀仁（五分）　甘草　藿香　石膏末（各一钱）
目之上下左右如被风吹，连剳不住，此肝风入目也。若初生目直视者肝热也，热气入目，障其筋脉，两角束紧不能转运，及目赤肿痛者，均服　泻青汤　。
羌活　防风　当归　川芎　胆草　栀仁　酒炒大黄　淡竹叶（引）
小儿久嗽致目眶肿黑如被撞磕，目珠红赤如血者，谓之血眼，当内服　泻白散　。
桑白皮　地骨皮（各二钱）　甘草（一钱）　粳米（引）
加桔梗钱半，炒芩、炒连各五分。外用水浸透生地、黑豆，捣如泥作饼。敷贴熏，黑自消。
●清阳散火汤　治儿目羞明喜暗，风热盛者。
酒炒条芩　芥穗　归尾　川芎　连翘　栀仁　羌活　防风　甘草　石膏　薄荷　灯心
〔悬痈〕
凡喉里上齶肿起如芦笋盛水状者，名曰悬痈，胎毒上攻也，须以箸头扎针，留锋刺之，泻去青黄赤汁，未消，来日再刺，刺后以绵蘸盐汤拭口，搽　一字散　。
朱砂　硼砂（各五分）　朴硝（一分）　冰片（五釐）
共研极细。蜜调少许，鹅翎蘸搽口内。余法详见《彤园医书（外科）》二卷。
〔垂痈〕
生喉前上齶下垂如珠，红肿胀痛不能吮乳，三四日后宜用针挑破，放出脓血，肿痛必减，此系积热凝结，宜内外交治，内服　五福化毒丹　。
元参　桔梗　赤茯苓（各三钱）　胆草　牙硝　青黛　川连　甘草（各一钱）　人参　朱砂（各三分）冰片（五釐）
共研极细，蜜丸重五分。薄荷汤化服。
●冰硼散
硼砂　元明粉（各一钱）　朱砂　冰片（各一分）
共研极细，磁瓶收贮。或竹管吹入，或鸡翎蘸扫。
〔重龈〕
小儿在胎有热蓄于胃中，故牙根肿如水泡，名曰重龈。先用银针刺破，盐汤拭净，外敷一字散（见上悬痈），内服　清胃散　。
当归　生地　丹皮（各一钱）　熟石膏（钱半）　升麻　川连（各五分）　或加黄芩（一钱）　灯心（引）
〔钻牙疳〕
由脾胃积热，牙根肉内钻出骨尖如刺，疼痛异常。先用铍针刺开好肉，取出骨尖，血若不止，频以湿纸换贴即止，敷以冰硼散（见上垂痈），内服　芦荟消疳饮　。
芦苔　胡连　玄参　桔梗　羚羊角（末）　炒研牛蒡　炒栀仁　石膏（末）　银柴胡　淡竹叶　薄荷叶　甘草梢　酒炒大黄（等分）
煎服。
〔走马牙疳〕
由积热毒火上攻，牙根肿烂，随变腐黑，臭秽难闻，有因癖疾火毒攻牙者，服前芦荟消疳饮。又有因麻痘后馀毒攻冲者，当服　清肝解毒汤　。
川连　柴胡　人中黄（各五分）　防风　芥尾　知母　连翘　元参　淡竹叶　熟石膏　羚羊角（末）　炒研牛蒡（各一钱）　灯心（引）
外蘸陈茶洗净，常搽　溺白散　。
人中白（五钱）　煅枯盐梅肉（二钱）　枯矾（一钱）
共研极细。频搽肿烂处。
余按《彤园医书（外科）》二卷。
又有牙龈腐烂时津白脓者，此系胃中湿热为病，外用盐汤蘸洗，常搽　胡桐泪散　。
胡桐泪　北细辛　白芷　川芎　制苍术（各一钱）　青盐（二分）　煅寒水石（二钱）
共研极细，频频吹搽。
内服　犀角升麻汤
犀角（如无，以川连代）　升麻　黄芩　川芎　白芷　羌活　防风　甘草　元参　生地（等分）
煎服。
〔牙痈〕
痈初起，牙床焮肿疼痛，发热恶寒，必待肿处宣软，方可刺破，茶汤拭净，随涂搽冰硼散（见前悬痈），初起服　荆防败毒散　。
荆芥　防风　羌活　独活　柴胡　全胡　枳壳　桔梗　川芎　茯苓　薄荷　甘草　生姜　葱白
去荆、防，加人参，名人参败毒散。
〔牙疔〕
疔因胃火与大肠湿热上攻，牙根肿起一粒，形如粟米，疼胀麻闷，宜针破出血拭净，随涂拔疔散，内服解毒汤。
●拔疔散
另研硇砂　朱砂（各一钱）
又白矾、食盐各钱半，拌匀，烧红铁锈刀，将盐矾煅枯，择丁日午时合前二味研匀筛细，每用少许，频涂疔上。
●黄连解毒汤
黄连　黄芩　黄柏　栀子（等分）
煎服。
〔〖附〗咬牙寒战〕
小儿梦中咬牙，乃因胃与大肠积热生风，故相击有声必在梦中者风属阳，动则风行于外，静则风行于里也。当服　宣风散　。
去白陈皮　炒香黑丑（各一两）　槟榔　炙草　薄荷叶（各五钱）
共研极细。临卧白汤化下一钱。
按：病中咬牙寒战有寒、热二症，如身体壮热、烦躁口渴、大便秘结，小水赤涩、脉洪数者，热也，盖胃热则咬牙，肺热转发战，治当清内热；如身凉恶寒、二便清利、脉沉迟者，寒也，盖胃寒则咬牙，肺寒则寒战，治宜解表。《集成》曰：小儿悬痈、牙疳、牙疔皆因脾胃夹热而成，内服沆瀣丹（见前噤口）。
外以针挑破，茶汤蘸洗，频搽　碧雪散　。
青黛　硼砂　蒲黄　甘草　元明粉（等分）
研极细。常用，神效。
〔鹅口〕
因白屑生满口，舌如鹅之口也。由在胎中受母饮食热毒之气，蕴于心脾二经，故生下发于口舌，内服清热泻脾散，外用发蘸井水拭，日频搽保命散，日敷二三次自愈。倘治迟必口舌糜烂，吮乳不得，则难痊矣。
●清热泻脾散
姜炒黄连　炒栀子　煅石膏　赤茯芩　生地　黄芩　灯心（引）
●保命散
煅枯　白矾　水飞朱砂（各三钱）　马牙硝（五钱）
共研极细。取白鹅粪，水搅取汁糊药，频涂舌与口角上，或搽碧雪散（见上）。
●外治法
头发蘸井水揩拭口舌，带出白屑后，方搽药。
又法　煎毛李球汁滤去渣，粗布扎箸头，蘸洗数次。
又法　粗青纱蘸薄荷汤，重刮口舌，虽刮出血无妨。
〔〖附法〗口糜口疮〕
《集成》曰：鹅口属心脾积热，内服沆瀣丹（见前噤口），外用前方固为得法。
至若口糜，乃口内生疮，糜烂成片，是膀胱移热小肠，膈肠不便，故上为口糜，宜服木通、生地、赤茯、猪苓、赤芍、泽泻、甘草梢、淡竹叶，灯心引。外搽碧雪散（见前牙疔）。余见后泄泻门。
凡小儿口疮喉疮，均用凤凰衣微火焙䘌、生橄榄烧灰存性、孩儿茶等分，研细，兑片末少许，或搽或吹。
凡患口疮服凉药不效者，视其疮色必淡而放光，乃肝脾之气不足，虚火炎上也，法宜散之剂。外研吴萸末一两，拌灰面三钱，醋糊作二饼，贴儿两足心，以布包裹，过二夜，即引热下行。吐泻后生口疮俱用此。
●温胃汤　治脾胃虚寒，口流冷涎，浸渍两颐者。
姜制半夏　醋炒青皮　土炒白术　炮姜　陈皮　炙草　木香
●异功散
治无故频频撮口，脾气不和者。
人参　炙术　茯苓　炙草　陈皮　姜　枣（引）
经曰：中央黄色，入通于脾，开窍于口。又曰：脾气通于口，脾和，口能知五味。又曰：南方生热，热生火，火生心，心窍在舌，心气通于舌，心和，舌能知五味。
〔木舌〕
此因心脾积热而成，盖脾之脉络在舌下，又舌为心苗，遇火上冲，令舌肿满木硬不能转动，故名木舌。外敷川消散，内服泻心导赤汤。
●川消散
朴硝（五分）　真紫雪（二分）　炒盐（一分）
其研极细。竹沥调敷舌上。或敷碧雪散（见前牙疔），或搽冰硼散（见前悬痈）。
●泻心导赤汤
黄连　生地　木通　甘草　淡竹叶　灯心（引）
〔重舌〕
因舌下近舌根处，其肿形似舌，故名重舌，此心脾蕴热，外吹凉心散，内服　清热饮　。
黄连　生地　木通　甘草　连翘　白蔻肉　淡竹叶
煎汤，时时灌之。
●凉心散
乳汁浸黄连　晒䘌煅　干人中白　黄柏　硼砂　青黛（各二钱）　朴硝（一钱）　冰片（二分）
共研极细。频吹搽之。
《铁镜》曰：木舌、重舌，皆先用银针从旁刺，令血出，蘸盐汤拭净，外搽碧雪散（见前牙疔），内服川连、连翘、木通、甘草梢、淡竹叶、灶心土、羚羊角末，煎汤多服。
〔吐舌〕
儿因心经热极面红，烦躁口渴，尿赤，其舌伸长而收缓，宜多服泻心导赤汤（见上木舌）。亦有大病后脾藏虚热，吐舌动摇不即收缩者，俗名蛇丝惊。审其无躁渴、便秘、面唇舌色淡者，此脾胃津液不足，勿作热治，只服　七味白术散　。
人参　炙术　茯苓　炙草　乾葛　藿香　木香　姜　枣
〔弄舌〕
舌在口中时时摇动者，因心脾有热，以致唇焦舌乾，烦热便秽，宜先服古泻黄散（见前目烂附法），后服泻心导赤汤（见上木舌）。
〔附法〕
凡刺木舌、重舌，用布针缚箸头上，留锋少许，向舌尖、舌面、舌旁刺破出血，蘸茶洗净，随搽冰硼散（见前悬痈）。若误刺舌心、舌筋、舌根，多令出血不止，频以锅烟涂之。倘割断舌根，必无生理。
凡婴儿急欲吮乳而口不能吮，烦叫尿赤，此心脾有热，舌强不能转送也，服炒连、炒芩、炒柏、炒栀子、赤茯苓、泽泻、茵陈，灯心引。
凡舌忽然胀大肿硬，气绝不通，名曰缨舌。用皂矾一两，瓦上煅红，刮取研末涂舌，数次自消。若中毒舌胀，治详四卷。
凡舌根下忽有筋一条，上绊舌尖，或粗如线梗起牵扯，致舌缩不能吮乳，各曰绊舌症。当用扁针从中挑断其筋，随涂蒲黄末止其血。
凡舌尖咬断亦可复生，取活螃蟹放炭火上炙焦，研极细末，频频涂断处，渐次生矣。
〔喉风蛾痹〕
经曰：咽喉者，水穀之道。喉咙者，气之所以上下者也。一阴一阳结，谓之喉痹。盖咽为胃管，主纳水穀而居后，喉为肺管，主呼吸而居前。又曰左为食喉，右为气喉。乳蛾疳癣，统载《彤园医书（外科）》二卷，兹附数方以备缓急。
●清咽利膈汤　治喉风总方。
炒研牛蒡　芥穗　防风　连翘　栀子　玄参　桔梗　炒连　条芩　银花　甘草　薄荷　大黄　芒硝　淡竹叶
便利，去硝、黄。
●牛蒡解毒汤　治蛾风喉痹。
炒研牛子　炒青皮　升麻　桔梗　条芩　花粉　甘草　玄参　栀子　川连　连翘　生地　防风　葛根　白芷　赤芍
外吹川消散（见前）。
●广笔鼠黏汤　治喉癣喉闭。
生地　贝母（各钱半）　炒牛子　玄参　花粉　甘草　射干　连翘（各一钱）　炒殭蚕　苦竹叶（各五分）
外吹保命散（见前鹅口）。
●少阴甘桔汤　治漫喉风，午后作痛，身热足冷，脉微者。
桔梗（三钱）　甘草　元参　柴胡　川芎　陈皮　条芩（各一钱）　酒炒升麻　羌活（各六分）　葱白（引）
●甘露饮　治漫喉风，色淡微肿，面赤咽乾，不渴而脉虚大者。
天冬　麦冬　生地　熟地　石斛　茵陈　甘草　条芩　炒枳壳　蜜炙枇杷叶
煎服。吹冰硼散。
小儿咽喉生疮，牵连鼻孔内赤烂者。
煅枯盐梅肉（二钱）　炙焦穿山甲（一钱）　枯矾（五分）
共研末，筛细。频吹搽。或用冰硼散、碧雪散（见悬痈、牙疔）。
小儿喉疮破烂，难进乳食者，蒸熟猪脑髓，入盐少许，乘热与儿嚥下。若喉中结核，不通乳食者，蜜调锅烟，每三分，白汤冲服，数次自消。小舌吊下，色赤肿大，心脾热也，盐醋调吊扬尘，箸头蘸点，数次愈。若色淡红，吊下尖长，乃属虚热，研朱砂末，频频吹点。余法见外科。
〔鼻病摘要〕
经曰：西方白气入通于肺，开窍于鼻。又曰：五气入鼻，藏于心肺，外征于鼻。小儿鼻塞肺气不通也，肺主皮毛，外为风寒壅遏，故不宣通，内服　川芎散　。
川芎　白芷（各二钱）　甘草　藁本（各一钱）　北细辛　去皮尖杏仁（各五分）　生姜（引）
外研细辛末，吹鼻取嚏。鼻疮诸症，详见《彤园医书（外科）》。
●通气散　治风寒侵肺，鼻塞流清涕者。
羌活　防风　白芷　川芎　独活　芥穗　葛根　木通　甘草　细辛　炒升麻　制厚朴　姜　葱（引）
●万金膏　治流涕日久成齆，不闻香臭。
羌活　细辛　白芷　川芎　桔梗　甘草　石菖蒲　薄荷叶
共研极细。姜汁调膏，白汤冲服。
●辛荑散　治鼻流浊涕，稠黄腥臭，胆热移脑，名曰鼻渊。
辛荑（净仁）　炒苍耳子　薄荷叶　白芷梢（各五钱）　炒连（一钱）
共研极细。每用一钱，茶调服。
小儿鼻流臭黄水，日久不愈，此湿郁生热，有虫蚀脑也，名控脑砂。常服　天罗散　。
经霜丝瓜藤烧灰存性，研细筛末，米汤每调一钱，日三服。
小儿鼻常乾燥乃因心脾两热上蒸于肺，津液枯竭，不润于窍，当清热润燥，用生地、麦冬、木通、甘草、花粉、桔梗、赤芍、知母、淡竹叶。
小儿鼻窍生粟疮，乾燥痛痒，久则鼻外牵，肿红热焮痛，内服　黄芩汤　。
酒炒黄芩　桑皮　赤芍　连翘　桔梗　芥穗　薄荷　麦冬　甘草　栀仁
外搽　定痛散　。
胡连　熟石膏（各二钱）　朱砂（三分）　冰片（五釐）
研细末。频频吹搽。
〔〖附〗唇风〕
生唇之上下，初起发痒，色赤肿硬，久则破裂流水，痛如火燎，又似无皮，或唇瞤动，歪口吸气，初起服荆防败毒散（见前牙痈），次服清咽利膈汤（见前喉风），外搽真金散（见前目烂）。余详《彤园医书（外科）》。
凡唇燥裂，接饭甑上气水频搽。唇破流血，频搽冰硼散（见前悬痈）。
〔耳病摘要〕
经曰：北方生寒，在藏为肾，在窍为耳。又曰：肾气通于耳，肾和耳能闻五音。小儿肾气实，其热上冲于耳，致精液瘀壅，为脓或为清汁，亦有生水入耳，停作脓灌，均搓绵纸捻，入耳展去脓水，吹后药末，俱服　蔓荆子散　。
去壳荆子　蜜炙桑皮　酒炒升麻　去心麦冬　前胡　葛根　赤芍　甘草　木通　赤苓　生地　乌药　葱白（引）
频频热服。
吹撒　龙骨散　。
煅龙骨　枯矾　炒黄丹（各二钱）　水粉（一钱）　麝（五釐）
研细筛末。先用绵捻展净脓汁，将竹筒吹入少许。
●二味拔毒散　治热毒攻耳，耳外赤肿焮痛。
明雄黄（五钱）　白矾（四钱）
共研极细。蜜水调搽，猪油调更妙。
小儿耳后生细疮，日久延开折纹，上下状如刀裂，甚者浸淫头项，破烂不堪，名为月蚀疮，内服前蔓荆子散去升麻、桑皮，重加柴胡。外搽　黄柏散　。
川柏　枯矾　滑石　煅龙骨　炒黄丹　海螵蛸（等分）
研极细。湿则撒之，干则用猪油蜜水调搽。余法另详《彤园医书（外科）》。
凡无故耳聋肿痛，流脓腥臭者，用纸捻展净，捣虎耳草汁，频滴自愈，或滴童便花酒。虫入耳者，频滴麻油。脓不干者，研石榴花末，吹撒。气闭耳聋，削石菖蒲作挺，纸包煨热去纸，插耳，数日取出，其耳自通，耳忽内痛，如虫攻冲，或干痛兼痒，或突出血水，取蛇蜕烧存性，筛末，每吹少许自定。以上五官，其馀症治详见《彤园医书（外科）》二卷。


卷之二  ——————————————————————————————————————————————————————————————————————————————————————————

惊风门  ***************************
〔总括〕
心藏神，心病主惊；肝属木，肝病主风。凡小儿心热肝盛，一触惊受风则风火相抟，必作急惊。若素禀不足，或因急惊用药过峻暴伤元气，每至变成慢惊。更有因吐泻既久，中气大虚，脾土衰弱，肝木乘虚，而内生惊风者，名曰慢脾风也。三者致病之因既不同，故所现之症亦各异。急惊属阳，必有阳热有馀等实象也；慢脾属阴，必有阴冷不足等虚象也。至于慢惊初得之时，阴阳尚未过损，或因急惊传变而成，其中常有夹痰、夹热等证，故属半阴半阳，不比慢脾纯阴之病也，须详分阴阳、虚实、寒热以治。
〔惊风八候〕
八候，谓搐、搦、掣、颤、反、引、窜、视也。搐谓肘臂伸缩，搦谓十指开合，掣谓肩头相扑，颤谓手足动摇，反者身仰向后，引者臂若开弓，窜则目直视而似怒，视则目睛露而不活。其搐以男左手女右手，男大指在外女大指在内为顺，反是为逆。此八候急惊、慢惊同皆见之，虚实无所异，惟在医师详审。
●通关救急
惊风搐搦必神气昏愦，皆由痰壅气塞，聚结胸中而成。急用通关散吹鼻取嚏，有嚏者生，再审表里虚实，随症用药。
●通关散
生半夏　猪牙皂　北细辛　薄荷叶（等分）
研细。竹管每吹少许。
〔急惊风〕
急惊风证多暴发，壮热烦急，面红唇赤，痰壅气促，牙关噤急，二便秘涩，其脉洪数，皆主阳热也。然亦各有所因，分别症治于下。
〔急惊症治〕
●清热镇惊汤　治因目触异物，耳闻异声，神散气乱，面青唇赤，卒然惊搐。
去心麦冬　钩藤钩　胆草　黄连　薄荷　栀子　柴胡　木通　茯神　甘草　淡竹叶　灯心（引）
临服调朱砂末少许，服此药后可兼服　去神镇惊丸　。
茯神　天竺黄　去心麦冬（各五钱）　建青黛（一钱）　炒枣仁　煅龙骨　薄荷叶　胆星　牛黄　黄连　栀仁　当归　赤芍　木通　辰砂（各三钱）
研末，炼蜜丸如绿豆大，擂金铂滚衣。量儿大小姜汤化下。
●至宝丹　治因心肝火盛，外为风寒郁闭不得宣通，火郁生风，表里兼实。
麻黄　防风　芥穗　薄荷　当归　赤芍　川芎　黄芩　大黄　芒硝　连翘　桔梗　川连　栀仁　滑石　甘草　天麻　细辛　羌活　独活　黄柏　全蝎　白附子　熟石膏　炙白术　炒殭蚕（等分）
晒研极细，炼蜜为丸，重五分。姜汤化下。
●牛黄丸　治因痰盛热极而内动风，急惊发时痰壅气促、壮热便秘等症。
白丑　黑丑（各七钱半）　九转胆星　面炒枳实　姜制半夏（各五钱）　去皮弦牙
〔急惊附法〕
丹溪曰：五藏各有火，五志激之，其火随起。急惊症多因诸火内生而成也。《铁镜》曰：惊生于心，风生于肝，痰生于脾，热生于肺，此一定之理也。热盛生风，风盛生痰，痰盛生惊，此贼邪克逆必至之势也。治惊必先豁痰，豁痰必先祛风，祛风必先解热，解热当从肺始。盖风寒暑湿燥火六邪之来，皮毛受之，即入犯乎肺，肺本出热之地，燥火暑邪一入，则热与热合而热甚；风寒湿邪一入，肺窍为邪壅闭，则热无所泄而郁极生惊。法宜解热，必先祛邪。祛邪之法：
一用拿法。急惊发时，照一卷手图对拿精威二穴，拿紧必有挣声模样，再按背图重揉肺俞二穴，肺窍开啼声必出，若揉拿不醒肺气绝矣。
二用推法。按一卷面图如法推掐，又按手图推三关、退六腑、分推总筋，并两手大指面。
三运八卦。按一卷左手图说从艮宫旋推入坎宫，周围运三十回，又曲儿小指重揉外劳宫三十下，再掐揉五指节骨一回，然后将左脚委中穴往下重推三十。
四用灯火。按一卷元宵灯火图说如法施行。亦有急惊卒死、沉困不醒者，按定两肺俞穴各用灯火一燋。至若心窝古法忌灸，如果寒痰壅蔽不妨用灯火开提。
五用艾灸。按一卷回生艾火法，切生姜片贴定两肺俞穴，搓艾丸轮流灸三壮。后方服天保采薇汤（见一卷赤游风）。
若繫心经热盛发为急惊，烦热狂叫者，则忌用灯火、艾火，只用前三法，更按手图用水底捞月、引水上天河二法助之。内服　加味导赤散　。
川连　连翘　栀子　防风　生地　木通　甘草　赤茯苓　淡竹叶　灯心（引）
〔慢惊风〕
慢惊一证，有因禀赋虚弱、土虚木盛者，或由急惊过用峻利之药，以致转成此症者，发时缓缓搐搦时止，面色淡黄或青白相兼，身必温和，昏睡眼合，或睡卧露睛，脉来迟缓，神气惨惨，大便青色，此乃脾胃虚弱，治宜培补元气。如虚而夹痰者，服醒脾汤；脾虚肝旺者，服缓肝理脾汤。
●醒脾汤
人参　茯苓　天麻　木香　陈皮　炙草　制半夏　土炒白术　炒殭蚕　去毒全蝎　真胆星　炒陈穀米　生姜（引）
●缓肝理脾汤
人参　炙术　茯苓　炙草　陈皮　炒芍　炒山药　炒研扁豆　嫩桂枝　煨姜　红枣
〔夹热夹痰慢惊〕
慢惊之症本无热可言，但脾虚虚热内生，故痰涎上泛咽喉，气粗身热心烦，所谓虚夹痰热也。痰热相兼者，服清心涤痰汤（见急惊后调理法）。
脾虚肝旺痰盛者，服后二方。
●青草白丸子
生南星　白附子（各二两）　生半夏（浸去衣，称足，七两）　生川乌（去皮脐，五钱）
共研极细，绢袋盛之，水摆出粉末尽，再研再摆，以尽为度，贮磁盆内日晒夜露，春五夏三秋七冬十日，取粉晒䘌筛细末，煮糯米粥糊为小丸。煎姜汤送下一钱，小儿化下五分。
●柴芍六君汤
人参　炙草（各五分）　土炒白术　姜制半夏　陈皮　茯苓　柴胡　炒芍（各一钱）
姜、枣引。或加钩子、天麻、胆星。
〔慢脾风〕
慢脾风症，多因吐泻既久，脾气大伤，致土虚不能生金，金弱不能制木，肝木强盛，惟脾是克，故曰脾风。其症闭目摇头，面唇青暗，额汗昏睡，四肢厥冷，舌短声哑，频呕清水，此乃纯阴无阳之症。逐风则无风可逐，治惊则无惊可治，惟宜大补脾土、生胃回阳为主。吐泻亡阳者，服温中补脾汤；大病后转成慢脾者，服固真汤；四肢厥冷者，服附子理中汤。
●温中补脾汤
人参　丁香　乾姜　炙草　茯苓　陈皮　炮附子　炒白术　制半夏　炒研砂仁　蜜炙黄耆　酒炒白芍　上肉桂　煨生姜
●固真汤
人参　肉桂　炙草　炮附子（各五分）　茯苓　炒山药　炙白术　蜜黄耆（各一钱）
姜、枣引。或加钩子、天麻。
●附子理中汤
人参　炮附子　炒白术　炙甘草　炮乾姜（等分）
服。
张景岳曰：太阳血少者，多有戴眼反张等症，由太阳膀胱脉起于目内眦，上额，由顶下项，循行至腰及足小指。凡血虚不能荣养经络者，一触寒邪则收引而急缩，理固然也。世俗不察，视为惊风，往往用截风化痰、金石重坠之药转耗血液，岂不悖哉。

痉病门  ***************************
〔柔痉〕
经曰：太阳病，发热汗出而不恶寒，名曰柔痉。其症发热自汗，口气蒸手，呵欠烦闷，手足颤动，头摇口噤，或戴眼反张。此由风邪伤卫，亦因腠理不密，衣被不谨，风邪乘虚客入太阳，尚属虚邪为病，法当解肌调和荣卫。倘误认作急、慢惊风治之，则变生诸病。兹分别症治于下。
〔柔痉症治〕
●桂枝防风汤　治柔痉，自汗发热，口噤头摇，反张搐搦，邪入太阳，脉浮而缓者服此。
酒洗白芍　桂枝　炙草　防风　川芎　生姜（等分）　红枣（引）
●桂枝葛根汤　治柔痉，自汗发热已经二日，脉浮而洪，太阳兼阳明症者。
酒洗白芍　桂枝　炙草　生姜（各一钱）　葛根（钱半）　红枣（一枚）　服取微汗。
●柴胡防风汤　治柔痉，服前表药邪不解而欲传经，往来寒热，口噤直视，静躁无常，脉浮而弦，邪将入少阳成半表半里之症也。
人参（以沙参，萎蕤代）　柴胡（各二钱）　条芩　法半　甘草　防风（各钱半）
姜、枣引。服此和解之。
●防风当归汤　治柔痉出汗过多，壮热口噤，搐搦反张，脉洪而虚，太阳阳明合邪者。
防风　川芎（各二钱）　当归　生地（各三钱）
服此养血祛风。
●当归四逆汤　治柔痉失治邪传阴经，自汗昏沉，握拳反折，脉细肢冷。
酒洗白芍　当归　桂枝（各钱半）　炙草　木通（各一钱）　北细辛（五分）　姜　枣（引）
●海藏附子散　治已成阴痉汗出不止，肢冷筋急，项背牵强，脉沉而微。
炮附子　炙草　桂枝（各二钱）　川芎　川独活（各一钱）　姜　枣（引）
〔刚痉〕
经曰：太阳病发热无汗反恶寒者，名曰刚痉。其症初起恶寒无汗，发热头痛，偎藏母怀。盖小儿口不能言，父母亦不自觉，但知其发热而不知其恶寒头痛，及至身热足寒，项背强急，俗医妄指为惊风，置伤寒表里而不问，辄用一派凉惊截风之药，抑遏表邪不能外出，迨至传遍三阳，则见身热头热，面赤、目脉赤、独头摇、卒口噤、背反张之全症，俗指为惊风八候者即此也。此皆外感风寒湿之实邪为病，当按伤寒门循经调治分别于下。
〔刚痉症治〕
●葛根汤　治刚痉，发热无汗，恶寒面赤，头摇口噤，项背强急，脉浮或紧，太阳风寒盛者。
葛根（二钱）　麻黄　桂枝　酒芍　炙草　生姜（各一钱）　红枣（引）
●羚羊清解散　治刚痉，二三日内俱症现齐，烦躁惊悸，脉浮数或洪弦，风寒湿合入三阳者。
锯羚羊角（末）　独活　葛根　柴胡　防风　条芩　枳壳　茯神　麦冬　石膏　甘草　酒洗胆草　或加钩藤
若已传三阴变成阴痉者，当服海藏附子散、当归四逆汤（方见上），切忌误作慢惊、慢脾施治。
〔痉病附法〕
●小续命汤　治风寒湿杂揉成痉，随症加减。
防风（钱半）　酒炒黄芩　白芍　酒洗川芎　防己　麻黄　桂枝　人参　炙草　去皮尖炒研　杏仁（各一钱）　炮附子（五分）　姜（三片）　枣（一枚）
加减法：风寒盛则无汗为刚痉，去人参、附子；风湿盛则有汗为柔痉，去麻黄；表实，去参、附，加羌活、独活；里实，去参、附，加芒硝、大黄；若痰涌气促，加胆星、法半夏、茯苓以化痰，枳壳、陈皮、苏子以利气。
●如圣饮通　治刚柔二痉，表里俱实者。
羌活　防风　白芷　川芎　柴胡　黄芩　法半　甘草　当归　白芍　乌药　酒炒大黄　生姜　竹沥（引）
加减法：刚痉无汗，加麻黄、制苍术；柔痉有汗，加桂枝、炙白术；便通，去大黄；尿秘，加木通、泽泻。

痫症门  ***************************
〔总括〕
痫症类乎惊风痉风者，谓发时昏倒抽搐，痰涎壅盛，气促作声，与惊风痉病相似也，但四体柔软，一食之顷即醒，依然如无病之人，非若痉风一身强硬，终日不醒也，然亦各有所因，分别症治于下。
〔阴痫〕
阴痫属阴，藏寒之病也，多因慢惊之后痰入心包而得。发时手足厥冷，偃卧拘急，面色青白，口吐涎沫，声音微小，脉来沉细。轻者服醒脾汤（见前慢惊风），甚者服固真汤（见前慢脾风）。服药病退，用后丹调理。
●定痫丹
炒远志　制半夏　煨天麻　炒白芍　当归　炙草　陈皮　琥珀　人参（各三钱）　炒枣仁　炙白术　天竺黄（无真者用胆星）　钩藤钩　白茯神（各五钱）　皂（二钱）　川大黄（两半）
共晒乾，研极细，炼蜜为丸，重五分。姜汤化下。
●凉膈散　治热极生风，时发惊搐，壮热便秘，舌赤唇焦，脉数而面色青红。
连翘（二钱）　酒浸大黄　芒硝　甘草（各一钱）　炒栀仁　黄芩　薄荷　淡竹叶（各五分）
生蜜引。无汗者，加羌活、防风。
●羌活散　治风热急惊，不甚暴戾，用此平缓治之。
羌活　防风　天麻　川芎　薄荷　甘草　柴胡　前胡　黄连　桔梗　炒枳壳　炒殭蚕　生姜（引）
●泻青丸　治肝经风热发为急惊，面目夹青，潮热抽搐，脉来弦数之症。
焙乾胆草　栀子　当归　川芎　羌活　防风　酒煨大黄（等分）
晒研极细，蜜为小丸。煎淡竹叶、薄荷汤化下五分。
●凉惊丸　治心热成惊，舌燥尿赤，面红狂叫等症。
胆草　防风　青黛　钩藤钩（各二钱）　黄连（三钱）　牛黄（五分）
共研极细，煮面糊丸，重五分。金器煎汤化下，兼服泻心导赤汤（见一卷木舌）。
●清热化痰汤　治热痰急惊，乍然昏搐，痰闭火伏气喘，以秘痰兼热者。
去心麦冬　制半夏　炒枳壳　桔梗　甘草　陈皮　赤苓　黄连　黄芩　竹茹　胆星　生姜　灯心（引）
〔急惊后调理法〕
凡治急惊多用寒凉药，亦急则治标之法也，但得痰火稍退，即当调补气血，若过用寒凉必致转成慢惊等症。故惊却一退，馀热尚在者，当用琥珀抱龙丸。若脾虚多痰者，宜用清心涤痰汤。
●琥珀抱龙丸
人参　琥珀　茯神　胆星　炙草　天竺黄　面炒枳实　枳壳（各五钱）　檀香　辰砂（各三钱）　炒山药（一两）
另擂赤金铂三十片，共研末筛细，蜜为丸，重一钱。小儿半丸，姜汤化下。
●清心涤痰汤
去心麦冬　面炒枳实　姜煮半夏　炒研枣仁　石菖蒲　泡南星　人参　黄连　茯苓　甘草　陈皮　竹茹　生姜（引）
共晒研极细，炼蜜为丸，重一钱。姜汤化下，小儿半丸。
〔阳痫〕
阳痫属阳，府热之病也，多因急惊去风，下痰不净，久而致成此症。发时身热自汗，仰卧面赤，脉象洪数，牙关噤急，或啼叫不已，口吐涎沫。如风兼热者，服龙胆汤（见一卷噤口）；肝经热者，服泻青丸（见前急惊风）；若痰涎壅塞者，服　四制抱龙丸　。
真天竺黄（五钱）　九转胆星（一两）　明雄黄　辰砂（各二钱）　麝香（分半）
共研极细筛净末，另切甘草、麻黄、款冬花各五钱，煎浓汤，布滤去渣，慢火熬成膏，合药末为丸，重五分。煎薄荷汤化下。
〔惊痫〕
小儿心肝热盛，偶被惊邪所触，因而神气溃乱，遂成惊痫。发时吐舌急叫，面色乍红乍白，惊惕不安，如人将捕之状，惊退又如好人。先服大青膏，次服镇惊丸。
●大青膏
煨天麻（三钱）　白附子　天竺黄　钩藤钩（各二钱）　乌梢蛇肉（酒浸）　焙焦蝎梢（去毒）　青黛　朱砂　薄荷叶（各一钱）　麝香（三分）
共研极细。每用五分，炼蜜调膏，滚汤冲服。如无蛇肉，锯羚羊角末二钱代之。
●镇惊丸
去心麦冬焙乾（七钱）　天竺黄　钩藤钩　胆星　茯神（各五钱）　羚羊角（末）　远志肉　炒枣仁　石菖蒲　生黄连　甘草　朱砂（各三钱）　珍珠　牛黄（各二钱）
共研极细，每丸重五分。姜汤化下。
〔痰痫〕
痰痫，因小儿平素痰盛，或偶因惊热触动成痫。发时痰涎壅塞喉间，气促昏倒，口吐痰沫。先宜下其痰，服一捻金（见一卷初生不乳），次服　朱衣滚痰丸　。
煅礞石　川大黄（各一两）　条芩（七钱）　沉香（五钱，或以木香代）
共研极细，水泛为丸，朱砂滚衣。量儿大小白汤化下。
〔食痫〕
食痫者，其病在脾，因小儿乳食过度，停结中脘，乘一时痰热壅盛而成，其初面黄中满，吐利酸臭，后变时时发搐。痰盛者，服前朱衣滚痰丸；食积搐盛，服妙圣丹下之，后服清热和胃汤调理之。
●妙圣丹
巴豆肉（三粒，纸包捶压去油）　代赭石（火煅，醋淬）　杏仁（去皮尖）　炒黄蝎梢（焙乾）　明雄黄　朱砂（各二钱）
共研极细，煮红枣取肉糊为丸，重三五分。木香汤化服。
●清热和胃丸
去心麦冬　面炒枳实　生栀子　川连　连翘　竹茹　大黄　陈皮　甘草（各五钱）　炒神麴　炒麦芽　山楂肉（各一两）
共研极细，炼蜜为丸，重一钱。白汤化下。
〔风痫〕
风痫者，因汗出脱衣，腠理开张，风邪乘隙而入。发时目青面红，手如数物。治法先宜疏风解表，轻者，服化风丹；重者，服羌活桂枝汤；风兼痰者，当用祛风牛黄丸。
●化风丹
胆星（二钱）　羌活　独活　芥穗　防风　天麻　钩子　川芎　甘草　人参　薄荷叶（各一钱）
共研极细，蜜丸，重一钱。姜汤化下。
●羌活桂枝汤
羌活　防风　麻黄　桂枝　天麻　甘草　大黄　生姜
●祛风牛黄丸
牛黄（钱半）　焙全蝎　炒殭蚕　去足蝉蜕　天麻　白附　防风　胆星（各二钱）　麝香（三分）
共研极细，煮枣肉糊丸，重五分。姜汤化下。
〔痫症附法〕
万罗田曰：痫者卒然昏倒，四肢柔软，目闭不开，睛或上翻，口噤咬牙，或壅痰涎，身热面赤，或青或白，或作六畜之声，随其藏气也。古有三痫五痫之名，每发有时或以旬日计，身体柔软，醒来依然如好人为异耳。
夏禹铸曰：阳痫者，发则咬牙抽搐，痰壅气粗，身热面赤，脉浮有力，多在日发，此病在六府肌表。当按一卷急惊拿法治之。如拿不醒可炙肺俞穴，又掐老龙穴，自服天保采薇汤（见一卷赤游风）。
阴痫者，发则手足逆冷，口吐涎沫，僵卧拘急，气乏脉迟，面色青白，多在夜发，此病在五藏，忌推拿。余法按前阴痫服药。
●集成定痫丸　治患诸痫日久，表里已清而无杂病，用此丸健脾补中。
人参　炙术　当归　茯苓（各两半）　法半　陈皮　炒芍　制苍术（各一两）　木香　炒白蔻　石菖蒲　煅龙　嫩桂枝（各五钱）
研末，蜜丸，朱砂滚衣。姜汤每下一丸。

神病门  ***************************
〔五脏神情〕
七神者，心藏神，肝藏魂，脾藏意与智，肺藏魄，肾藏精与志也。
七情者，心生喜，肝生怒，脾生忧与思，肺生悲，肾生恐与惧也。
按：气和则志达，故生喜笑；气暴则志愤，故生恚怒，繫心不解散，故生忧思；凄心则哀苦，故生悲哭，则触事物非常变异，故生恐惧。
〔神病六证〕
六证者，惊悸、怔忡、恍惚、健忘、失志、伤神也，此为大人固有之症，但小儿心虚胆怯每多患此，口不能言，父母医师亦慢不觉察，兹附数方于下。
●仁熟散　治小儿胆虚气怯，睡卧惊惕。
熟地（三钱）　去油柏子仁　茯神　枸杞（各钱半）　炒枣皮　白菊花　北五味（各一钱）　面炒枳壳　桂心　人参（各五分）　姜　枣（引）
●归脾汤　治脾虚气弱，怔忡恍惚。
人参　炙白术　蜜黄耆　炒枣仁　龙眼肉　茯神（各二钱）　酒洗当归　去心远志（各一钱）　炙草　木香（各五分）　姜　枣（引）
●养心汤　治心虚胆怯，神伤健忘。
蜜炙黄耆　姜制半夏　茯苓　茯神　当归　川芎（各一钱）　去油柏子仁　炒远志肉　炒研枣仁　五味子　炙草　人参　肉桂（各五分，无桂用桂心，无参用沙参）
〔客忤二因〕
外因者，谓外来人畜之气忤触其儿之正气也，盖小儿真元不足，神气未充，故外邪客气乘虚忤之，或因生人远来，或因牲畜暴至，或抱儿戏骑牛马，或父兄远回，未及洗浴，即抱其儿，致汗污山岚不正之气，从鼻传入。经曰：五气入鼻，藏于心肺则正气受忤。其症口吐青黄涎沫，面色变异，喘急腹痛，反侧不定，手足瘛瘲，微似惊痫，但神不昏乱为异耳。初起用通关散（见前急惊风），或用覩鼻法，内服摄生饮。
●㗜鼻法
薄荷叶　元胡索　川芎　藜芦　朱砂　雄黄（等分）
研末。吹鼻取嚏。
●摄生饮
制法半夏　泡南星　桔梗（各钱半）　北细辛　制苍术　石菖蒲　炙草（各一钱）　木香　生姜（引）
愈后服香砂六君子汤（见一卷胎寒）。
内因客忤者，或因平日所喜之物卒然夺之，或因平日所畏之物戏而吓之，凡亲爱之人、玩弄之物忽被失去，心常恋恋，口不能言，神志因而丧沮。其症昏沉贪睡，梦中警惕，手足动弹，食减形消，气乏肢冷，日久潮热作搐，颇似慢惊，但不口噤反张为异耳。当先曲体儿情，顺其心志，内服安神丸。
人参　炙术　茯神　炙草　陈皮　法半　桔梗　木香　远志肉　川连　香附米　枣仁（俱炒黄）
研极细末，蜜丸，重一钱，朱砂末滚衣。钩藤汤化下。
●惺惺散
人参　炙术　茯神　炙草　川芎　炒芍　花粉　桔梗　防风　细辛　姜　枣（引）
〔大惊卒恐〕
张景岳曰：小儿卒被惊恐，最伤心胆之气。《口问篇》曰：大惊卒恐则气血分离，阴阳破败，经络厥绝，脉道不通，阴阳相逆，经脉空虚，血气不次，乃失其常。此《内经》概言，受惊恐之病有如此者，矧小儿气血尤非大人之比者，若受大惊卒恐，则神气散乱不堪，尚何实邪之有？斯时也，收复正气犹恐不暇，顾可复为清散耶？既如朱砂、琥珀之类，不过取其镇坠之意，亦非救本之法也。今幼科诸书，皆法大惊卒恐症混作惊风，不知急惊由于风热，慢惊由于脾肾两虚，皆不必由惊而得。若大惊卒恐症，突被惊恐，心胆受伤，神气陡离，当以败复为主，服后数方。
●秘旨方
人参　炙草　五味子（各五分）　炒研枣仁　姜制半夏　当归　茯神　炒芍　陈皮（各一钱）
生姜引，作丸服亦妙。
●团参散
人参　当归（等分）
研末。用膹猪栾心一个，切片煎汤，调服一钱。
一方，用猪栾心一个劈开，洗净污血，搽朱砂末一钱，合拢扎定，碗盛放饭甑内蒸三四飧，取起切片，与儿临食白汤送下。治心虚惊恐，神效。
〔中恶〕
中恶之症，比前客忤为尤甚，盖客忤无非外来人畜不正之气触忤为患，若中恶则直中恶毒之气，由肺而入心脾。如古塚败棺、腐尸枯井、淫祠冷庙、破屋废沟，皆有恶毒、冷湿、糜烂之气，乘虚袭入，小儿神气未足，一经触犯，从鼻而入，肺先受之，闭其清道，渐侵心脾，故神魂离舍，忽然昏倒，目闭面青，不省人事，或四肢厥逆，手足握拳，上气喘急。脉紧细者吉，浮大者凶。初起宜灌苏合香丸（见一卷肛门内合），如无此丸用后三法。
●霹雳散
新牙皂　北细辛　川芎　白芷（各五分）　明雄黄（三分）　麝香（五釐）　踯躅花（俗名老虎花，一分）
共研极细。每用少许，吹鼻取嚏，以宣恶毒。
●调气平胃散
制苍术　炒厚朴　炒研白蔻　砂仁　木香　丁香　檀香　藿香　茯苓　陈皮　甘草
姜引，煎汤频频灌之。
●集成返魂汤　治中恶昏死，气闭喘急，脉浮紧无汗，用此开通肺气。
麻黄（三钱）　杏仁（十粒，去皮尖研）　炙草（钱半）　葱白（三寸）
如口噤不开，将药煎汁，含在大人口中，以竹管插入儿鼻，含汁从管中徐徐吹入，但得下咽，无不全活。
〔中毒〕
又有误食毒物，亦名中恶，如菌蕈、河豚、瘟牛、疫马、自死牲畜、露脯鼠残之类，儿误食之，肠胃受毒，故心腹刺痛，腹皮青黑，闷乱欲死，甚则面黑甲错，气闭昏倒。先用前霹雳散吹鼻取嚏，次用热茶泡胆矾一钱，鹅翎扫咽喉以探吐，或研人参芦、竹沥调五分灌之，旋以指探吐。内服　雄黄解毒丸　，治小儿误食毒物，腹痛闷死，用此吐下。
巴豆肉（纸包捶压去油，取霜，一钱）　明雄黄　川郁金（各研末，二钱）
研极匀，醋糊丸，重三分。茶汤化下。或吐或下自愈，吐下之后当调和脾胃。
〔中毒附法〕
凡中蛊毒，必尝白矾不涩，食生豆不腥，舌胀爪青，心胃闷痛，当浓煎石榴皮汤，频频热服，或用胆矾探吐（法见前），总以得吐为炒。
又方，研郁金末三钱，米泔调服，荠苨、甘草、黑豆煎服能解百毒。
中砒霜毒，急饮热便及粪汁，或饮靛汁，或刺羊血乘热频服。或捣螺狮水调汁服，或服绿豆汤、甘草汤。
中盐卤毒，多服豆腐生浆。中菌蕈毒，多服黄泥浆、生豆浆。中肉食毒，猪骨烧存性煎服，又杏仁去皮尖和豆豉煎汤频服。
凡中饮食毒心中烦满者，醋煮苦参服之取吐。余详《大方脉》。
〔五软〕
五软者，谓头项软曲无力，两手两足软曲无力，口唇软薄无力，皮宽不长，肌肉软弱无力。此五者皆因禀受不足，气血不充，故骨脉不强，筋肉痿弱。治宜补精气，久服后方自效。
●补肾地黄丸
法制熟地（二两）　炒枣皮　炒山药　茯苓（各一两）　酒洗牛膝（八钱）　酥炙鹿茸　丹皮　泽泻（各五钱）
共研极细，炼蜜为小丸。盐汤送下一二钱，日三服，常服此丸补其先天。
●扶元散
人参　土炒白术　蜜炙黄耆　炒山药　石菖蒲　熟地　当归　炒白芍　川芎　茯苓　茯神　炙草　姜枣
间服此汤，补其后天。
《集成》曰：肝主筋，肾主骨，肝肾亏故项软无力。脾主四肢，脾胃弱故手足俱软。口软者，唇薄，舌虚出口，而懒于言；肌肉软者，肉少皮宽，肌虚脆弱也。服前地黄丸补肝肾，须间服补中益气汤以补中气。
●补中益气汤
蜜炙黄耆（二钱）　土炒白术　当归　炙草（各钱半）　留白陈皮（一钱）　人参　升麻　柴胡（各五分）　姜（三片）　枣（二枚）
〔五硬〕
五硬者，谓仰头取气，难以动摇，颈硬也；气牵胸膈，连腰强痛，胸硬、腰硬也，手心足心时冷如硬冰，强硬不活，手硬、足硬也。此五者皆因阳气不荣于四末，最为难治。若肝木乘脾，食少气弱者，服加味六君子汤；硬而兼风者，服小续命汤（见前痉病），轻者但调其气，服乌药顺气散。
乌药　陈皮（各二钱）　麻黄　桔梗　白芷　川芎　炒枳壳（各一钱）　炒殭蚕　炮姜　炙草（各五分）　葱白（引）
汗甚，去麻黄，或加续断。
●加味六君汤
人参　炙术　茯苓　炙草　陈皮　法半　蜜炒升麻　醋炒柴胡　炮姜　桂心　姜　枣
或加当归、炒苡仁。
〔五迟〕
五迟者，行迟、坐迟、齿迟、发迟、语迟也。如因父母气血虚弱，先天有亏，致儿生下筋骨痿软，行步艰难，坐不能稳，齿不速长，三者皆因肾气不足之故。当先滋阴，用前补肾地黄丸去牛膝，加五加皮，再和麝香五分，常服之。间服补中益气汤（见前五软）以调养其气，久服自效。
至若足少阴为肾之经，其华在发。若肾经血气不足，即不能上荣头发，故发迟而焦痿，当服苣胜丹。苣胜子，即脂麻，又名胡麻。又有惊邪乘入心气，数岁不能言者，当服菖蒲丸。
●苣胜丹
另研苣胜子（二两）　晒研生地　当归（各一两）　另研炒芍（一两）　木粉（二钱）
共研匀，蜜丸绿豆大。每服一钱，黑豆汤送下。
●菖蒲丸
石菖蒲　去心麦冬　炒远志肉　去油乳香　人参　朱砂　当归　川芎（等分）
研极细，蜜为小丸。空心米汤送下。
〔解颅〕
小儿生下囟骨不合缝，数岁仍然者，名曰解颅。盖肾生髓，脑为髓海，肾气有亏，脑髓不足，亦如花木无根，现症面色㿠白，形体削瘦，目多白睛，愁眉少笑。治宜补养肾气，先服补肾地黄丸，再服扶元散（俱见前五软），如法常服。外涂　封囟散　。
另研柏子仁　又研防风　南星（各一两）
和匀再研。每用二钱，猪胆汁调作饼子，摊贴骨缝处，以软带兜项紧扎，一日一换，久用自合。
〔囟陷〕
小儿藏府有热，渴饮水浆，故成泻痢，久则脾气虚寒，不能上充脑髓，故囟陷成坑。现症面目青黄，四肢逆冷，六脉沉缓，神气惨淡。先服补中益气汤升之（见前五软），再服固真汤补脾（见前慢脾风），外贴乌附膏。
●乌附膏
干川乌　附子（各五钱）　明雄黄（二钱）
共研极细。又取连根叶生葱一把，尽捣如泥，和药末入罐内水熬成膏，每早空心时将膏涂贴陷处，次早刮去再涂，久用自效。
又方　炙焦狗头骨，存性研末，鸡蛋白调成膏，照前法涂贴。
〔囟填〕
因小儿乳哺无度，或寒或热，乘于脾经，致藏府不调，浊气上冲，填胀肿突，毛发憔悴，频频汗出，胸高气喘，口唇色红，须分表里虚实，如肝气盛，脉浮而弦者，当服泻青丸（见前急惊风）；若属里热，脉浮数有力者，当服加味连翘饮（见一卷辨胎丸）；如肿硬不热，脉沉迟者，当服理中汤（见一卷初生不乳）；若因表郁，脉浮缓而洪，当服　防风升麻汤　。
防风　升麻　木通　甘草　栀仁　麦冬　淡竹叶
〔龟胸〕
小儿饮食不节，痰热炽盛，复为风邪所伤，风与热搏，以致肺窍胀满，攻冲胸膈，高如覆盆。现症咳嗽喘急，身体羸瘦，治宜清肺化痰，先服宽气饮以开通气道，再服百合丹以除壅滞。
●宽气饮
去皮尖炒研杏仁　蜜炙枇杷叶　蜜炒桑皮　炒研苏子　面炒枳壳　去心麦冬　炒葶苈子　陈皮　甘草（等分）
煎服。
●百合丹
干百合（六钱）　去皮尖炒杏仁　蜜炙桑皮　葶苈子　生石膏　木通（各五钱）　大黄（三钱）
共研极细，锉碎去心天冬一两，蜜二两，同煮成膏，再捣去筋糊，前末为小丸。空心白汤送下一二钱。
《铁镜》曰：龟胸，由感风热，凝注为痰，停滞胸膈，咳嗽喘促，肺气胀满，积久而成。或乳母过食辛辣，夏哺热乳，亦成此症。
〔龟背〕
乃因小儿坐早，或坐湿地，被客风吹入脊膂，致伛偻曲折，背高如龟，往往为终身锢疾。内服松蕊丹，外用圣惠灸法，搓艾丸，垫生姜片，灸肺俞、心俞、膈俞三穴，各三五壮（见《彤园医书（外科）》一卷图）。或以镜照龟，龟即撤尿，取其尿逐点背脊骨节，久用亦效。
●松蕊丹
松花　独活　防风　炒枳壳（各一两）　麻黄　大黄　前胡　桂心（各五钱）
共研极细，蜜丸如黍米大。米汤每下十丸。
《集成》曰：龟胸有治，龟背乃难治之症。盖由小儿精髓不足，元阳亏损，故其症背弯如弓，命门上下骨节渐次浮露，实因骨痿不能撑持之故，岂尽风邪使然耶。前贤立有松蕊丹，反用麻黄、独活、大黄一派攻伐之药，似未尽善。予以为当用六味地黄丸加桂心、鹿茸固其先天，六君汤加归身扶其胃气，或可保全。
〔鹤膝风〕
因小儿禀赋不足，血气不荣，肌肉削瘦，遂致骨节外露，筋脉挛缩，股渐细小，膝渐肿大，时作疼痛，由肾虚不能生精髓，风邪得以干之，先服大防风汤，次服补肾地黄丸（见前五软），或用后法。
●大防风汤
防风　羌活　牛膝　杜仲　人参　炙草　茯苓　炙术　熟地　当归　川芎　炒芍　炮附子　蜜黄耆　姜　枣（引）
●屈膝散　鹤膝初起先服数剂。
制何首乌　炒苡仁　炒苦参　炒牛膝　独活　防风（各五钱）　炒殭蚕　花粉　秦艽　炙鹿茸（各三钱）
共研末。酒下二钱。
●八珍汤　治焮肿赤痛，欲成脓者。
熟地（二钱）　土炒白术　茯苓　当归　白芍　川芎（各钱半）　人参　炙草（各一钱）　姜枣（引）
加牛膝、制苍术、炒川柏、苡仁。有因泻痢日久而成鹤膝者，服补中益气汤，加牛膝、苡仁（见前五软）。其馀内外治法，详载《彤园医书（外科）》三卷膝部。
〔呆笑多悲〕
儿无甚病，只见人呵呵大笑，每日如是，或不见人亦然，此心热上浮也，服茯苓、木通、法半、桔梗、甘草梢、淡竹叶、灶心土，煎服数剂。
小儿无故愁眉少笑，或悲啼不解，常多哀恸者，此因藏燥也，服去心麦冬、小麦、法半夏、茯苓、竹茹、沙参、炙草、姜、枣，常服自止。
〔迅雷所惊〕
其证抽掣，形状似乎急惊，但手掌横直纹皆带深黄色，此因胆虚受惊，服　参竹汤　。
人参　竹叶　法半夏　陈皮　柴胡　甘草　小麦　麦冬　生姜　粳米
再取大鼓对儿前，从轻至重，敲打数十声，落后重打数声，以释儿疑。
凡胆虚之儿见异物、闻异声即发惊搐者，俱服参竹汤，外将所触异物再与熟视，或效。所闻异声令儿熟听，其惊自定。

疳证门  ***************************
〔总括〕
大人十五岁以上病则为劳，小儿十五岁之前病则为疳。因素禀气血虚弱，藏府娇嫩，易于受伤，或因乳食过饱，甘肥无节，停滞中脘，传化迟滞，肠胃渐伤则生积热，热盛成疳，则消耗气血，灼枯津液。初起尿如米泔，午后潮热；日久失治，致令青筋暴露，肚大胀硬，面色青黄，肌肉消瘦，皮毛憔悴，眼睛发䀽，而疳痘成矣。分别症治于下。
〔脾疳〕
脾属土，色黄，主肌肉。故见症面黄，肌肉削瘦，身热倦卧，心下痞硬，懒进乳食，好食泥土，肚腹硬痛，头大颈细，时作吐泻，口乾烦渴，大便黏腥，此名脾疳。治当先攻脾积，后调脾土。
●消疳理脾汤　脾疳初起用此攻积。
芦荟　芜荑　川连　胡连　槟榔　甘草　陈皮　炒青皮　煨三稜　莪术　炒神麴　麦芽　使君子肉　灯心（引）
●肥儿丸　攻脾积之缓剂。
炙白术　使君肉　胡连（各五钱）　煨芦荟　炒神麴　麦芽　山楂肉　北沙参　茯苓　黄连　炙草（各三钱）
共晒研极细，米粥糊丸，绿豆大。米汤送下二钱。
●参苓白术散　攻积后用此调脾。
人参　土炒白术　炒山药　炒苡仁　炒研扁豆　砂仁（去心）　炒萸肉　炙草　茯苓　陈皮　桔梗　姜　枣（引）
●夏氏调脾汤　治脾疳好食泥土茶米，肚大黄瘦，食少倦怠。
炒青皮　公丁香　使君肉　煨砂仁　炙白术　茯苓　炙草　木香　生姜（引）
〔疳泻〕
此因积热伤脾，致水穀不分，频频作泻，法当清热渗湿，服　清热和中汤　。
炒厚朴　炒神麴　炒穀芽　炙白术　使君肉　赤茯苓　陈皮　川连　泽泻　甘草
煎服数剂。泻久不止，服上参苓白术散。
〔疳肿〕
此因传化失宜，脾肺两伤，胸满痞闷，气逆喘咳，肚腹肿胀，面色浮光，服　御苑匀气散　。
炙桑皮　桔梗　腹毛　赤茯　陈皮　木通　藿香　姜皮　灯心
●夏氏褐子丸　治脾疳肿胀，肢体浮黄，脉洪实者。
炒萝卜子（一两）　炒五灵脂　煨莪术　炒青皮　炒黑丑　陈皮　赤苓　槟榔（各五钱）　木香（三钱）
共研极细，面糊小丸。白汤每下一钱。
〔疳痢〕
此因热结肠胃，以致下痢，或赤或白，腹中窘痛，初起形气尚实，服　香连导滞汤　。
酒蒸大黄　煨木香　炒黄连　槟榔（各五分）　姜炒厚朴　炒神麴　陈皮　甘草　茯苓　山楂（各一钱）　灯草（引）
余方见后附法。
〔肝疳〕
肝属木，色青，主筋。故面目爪甲皆青，眼生眵泪，隐涩难睁，揉目摇头，合面睡卧，耳疮流脓，肚大青筋，形神消沮，燥渴烦急，粪青如苔。先用柴胡清肝汤清其热，肝疳已成，热甚体虚者，常服芦荟肥儿丸；肝疳已退，用加味逍遥散、抑肝扶脾汤，如法调理。
●柴胡清肝汤
酒炒柴胡　当归　生地　连翘（各二钱）　炒研牛蒡　赤芍（各钱半）　炒连　炒芩　栀仁　丹皮　升麻　甘草（各五分）
又方　治肝疳潮热盛者。
银柴胡　炒青皮　炒栀子　淡竹叶　甘草　连翘　胆草　生地　胡连　赤芍　薄荷
●芦荟肥儿丸
干芦荟　炒胡连　川连　炒芜荑　鹤蝨　银柴胡（各一两）　炒五穀虫　炒使君子肉　炒扁豆　炒山药　炒神麴　炒麦芽　山楂肉（各二两）　煨肉蔻（七钱）　炙焦虾蟆（四个）　槟榔（五钱）　辰砂（三钱）　麝香（一钱）
共研极细，醋糊为丸，绿豆大。米汤每下一钱或五分，日二服。
●加味逍遥散
柴胡　茯苓　酒洗当归　酒炒白芍　土炒白术（各二钱）　炙草　丹皮（各一钱）　薄荷　栀子（各五分）　煨姜（三片）
●抑肝扶脾汤
姜炒川连　酒炒柴胡　醋炒青皮　炒白芥子　炒神麴　炙白术　人参　茯苓　陈皮　胆草　山楂　炙草　姜　枣（引）
〔心疳〕
心属火，色赤，主血脉。现症面红目脉赤，壮热自汗，时发搐咬牙，口乾舌焦，生疮作渴，小水短赤，胸膈痞满，伏卧贪食，又或吐泻，狂叫多啼。先服泻心导赤汤清心热（见一卷木舌），热甚兼惊者，服珍珠散定之；疳久心虚者，服茯神汤调理之。
●珍珠散
豆腐煮珍珠　羚羊角末　酒炒胡连　大黄　天竺黄　当归　甘草（各三钱）　胆星　雄黄　朱砂（各二钱）　去心麦冬　茯神（各八钱）
晒乾研细，蜜丸重五分，擂金铂为衣。白汤化下。古用牛黄、犀角，今改易之。
茯神汤
茯神　人参　当归　炙草　龙眼肉　炒莲肉　去心麦冬（等分）　姜　枣（引）
〔疳渴〕
此因肥甘积热，灼耗脾胃，致津液枯竭，不时大渴引饮，心神烦热，当服　清热甘露饮　。
去心麦冬　金钗石斛　蜜炙枇杷叶　酒炒知母　条芩　滑石末　茵陈　生地　熟石膏　甘草梢　灯心（引）
〔肺疳〕
肺属金，色白，主皮毛。现症面白气逆，咳嗽，毛发枯焦，皮上生粟，肌肤燥裂，憎寒壮热，鼻流清涕，准头颔颊常生小疮。先宜解热，后补肺虚，分别于下。
●清肺饮　初起用此解散外邪。
蜜炙桑皮　酒炒条芩　天冬　生地　前胡　桔梗　苏叶　防风　连翘　甘草　当归　赤茯　姜　枣
●甘露饮　次服此方以清肺热。
蜜炙枇杷叶　去心麦冬　天冬　面炒枳壳　金钗石斛　生地　熟地　枯芩　桔梗　茵陈　红枣（引）
●补肺散　疳热退后服此补肺。
蛤粉　炒阿胶　去皮尖炒杏仁　马兜铃　茯苓　炙草　糯米（等分）
煎服。
〔肾疳〕
肾属水，色黑，主骨。初起必有解颅、鹤膝、五迟等症，更因甘肥失节，久则成疳，面色黎黑，牙龈出血，口中气臭，腹痛作泻，足冷多啼。先用金蟾丸攻疳积，次服加味地黄丸补肾。疳退后形气虚者，服调元散（见一卷胎怯）。
●金蟾丸
煅焦蛤蟆（五个）　胡连　川连　鹤蝨（各二钱）　煨肉蔻　苦楝根皮　芦荟　芜荑　雷丸（各三钱）
共研末，蜜丸，重五分，雄黄末为衣。白汤化下。
●加味地黄丸
熟地（二两）　炒枣皮（五钱）　炒山药　泽泻　茯苓　丹皮　当归　川楝肉　使君肉（各三钱）
共研极细，捣熟地膏，和炼蜜为小丸，盐水每下二钱。
〔疳热〕
肾疳初起有发热汗出，脉细而数者，先服鳖甲青蒿饮。若疳火虚热，脉细形羸者，只服鳖甲散。
●鳖甲青蒿饮
醋炙鳖甲　银柴胡　地骨皮　炒知母　胡连　青蒿　生地　赤芍　甘草（等分）　灯心（引）
●鳖甲散
醋炙鳖甲　人参　蜜耆　熟地　生地　炒芍　当归　地骨皮
日服二次。
〔脑疳〕
因儿素受风热又兼乳哺失调，致令头皮光急，脑生饼疮，头热发枯，腮囟肿硬，目暗鼻焦，心烦困卧，自汗潮热。如脑热生疮者，服龙胆丸；若烦热羸瘦者，服龙脑丸，外俱用吹鼻散。
●龙胆丸
胆草　芦荟　赤茯　防风　酒炒升麻　苦楝根皮　烧发灰（存性，各二钱）　川连　青黛（各一钱）
共研细末，猪胆汁糊丸，重五分。薄荷汤化下。
●龙脑丸
冰片　麝香（各五分）　芦荟　胡连（各三钱）　雄黄　朱砂　牛黄（各二钱）　煅枯虾蟆灰（四钱）
共研细末，胆汁糊丸，麻子大。薄荷汤送下五分。
●吹鼻散
煅虾蟆灰　蜗牛壳　炒瓜蒂　北细辛　川连　桔梗（各一钱）
同研筛末，另兑冰片、麝香各五釐，再同研匀。每用少许，日吹鼻三次。
〔眼疳〕
因疳热上冲于眼，故发时痒涩赤烂，眼胞肿痛，白睛生翳，渐次遮满，时常流泪，闭目羞明。初起宜解表通里，服泻肝散，及白睛生翳，次服退翳汤清疳热，日久服加味逍遥散（见前肝疳），余法按《彤园医书（眼科）》全书。
●泻肝散
羌活　防风　薄荷　川芎　当归　赤芍　生地　栀子　连翘　胆草　酒炒大黄（等分）　灯心（引）
●退翳汤
酒炒胡连　羚羊角末　银柴胡　白菊花　白蒺藜　栀子　胆草　木贼　赤芍　蝉蜕　甘草　生地　薄荷　灯心（引）
〔鼻疳〕
因疳热攻肺，鼻为肺窍，其症鼻塞赤痒、焮痛，浸淫湿烂，下连唇际，或气喘咳嗽，毛发枯焦。初起热甚、赤痛喘嗽者，服清金散；若热灼鼻烂成疮者，次服化毒丹；如鼻内虫蚀痛痒甚者，服化虫丸。外敷鼻疳散，内吹蝉壳散，或研五倍子、枯矾末，内外吹搽亦效。
●清金散
蜜炙枇杷叶　栀子　枯芩　生地　花粉　麦冬　连翘　薄荷　元参　桔梗　甘草　灯心（引）
●化毒丹
羚羊角末　薄荷叶　川连　大黄　元参　桔梗　银花　甘草（各二两）　青黛（五钱）
共研极细，蜜丸，重五分。灯心汤化下，日三服。
●化虫丸
芜荑　芦荟　白芷　川芎　胡连　川连　建青黛　煅虾蟆灰（等分）
研末，猪胆汁糊丸，麻子大。煎杏仁汤，每下二三十丸。
●鼻疳散
青黛（一钱）　熊胆（五分）　麝香（五釐）
为末。猪脊髓调膏，频频敷搽。
●蝉壳散
焙乾蝉蜕　蛇皮（烧灰）　滑石　青黛（各一钱）
共研极细，兑麝香三分，同研匀，磁瓶收贮。每用绿豆大，吹鼻中，日吹二次，疳虫尽出。
〔牙疳〕
因毒热攻胃，致牙龈肉赤烂焮痛，口臭出血，牙齿枯落，穿唇破腮，初起服消疳芜荑汤先泻毒热，攻泻之后次服芦荟肥儿丸以清之（见前肝疳），外敷牙疳散。余详《彤园医书（外科）》。
●消疳芜荑汤
芜荑　芦荟　大黄　芒硝　川连　胡连　雄黄　黄芩（等分）
服数剂。如服后便软及不思食者，去硝、黄，加石膏末、羚羊角末。
●牙疳散
瓦焙人中白　火煅绿矾　炒焦五倍子（各三钱）　冰片（二分）
共研极细。先以水漱洗，牙疳用此频敷。有虫，加槟榔末。
〔脊疳〕
因积热生虫，上蚀背脊，以手击背空若鼓鸣，脊骨削露形如锯齿，外症身体发热，下利烦渴，手指多疮，好咬指甲，其状甚恶。先宜服芦荟丸杀其虫，后服金蟾散以消疳，愈后按前脾疳调理。
●芦荟丸
芦荟　雷丸　胡连　川连　贯众　熊胆　青黛　朱砂　蝉蜕尾　炒乾蚯蚓　煅虾蟆灰（各一钱）
先研极细筛末，又兑麝香一分，再同研匀，捣烂蜗牛糊末为丸，麻子大。米汤每下五分，日二服。
●金蟾散
酥炙虾蟆（一个）　桃根（嫩皮）　樗根白皮　地榆皮　诃黎勒　夜明砂　白芜荑　百合子（以上俱炒）　人参　大黄　黄柏　水粉　丁香　槟榔（等分）
研极细。米汤每调五分，日三服。
〔蛔疳〕
因过食生冷油腻肥甘之物，致湿热生虫，腹中扰动，烦躁绞痛，多啼，面唇乍红乍白，口常流涎，肚腹青筋，肛门湿痒。初起服使君子散以治虫，若虫仍不止，再服下虫丸，蛔虫已下后服肥儿丸调补（见前脾疳）。
●使君散
炒使君肉（十四枚）　苦楝子肉（三钱）　芜荑（一钱）　粉草（钱半，胆汁浸一宿，焙乾）
共研极细。白汤每调一钱，日三服。
●下虫丸
苦楝根皮（酒浸）　焙乾桃仁（去皮尖）　焙乾煅虾蟆灰　炒芜荑　贯众　木香　槟榔（各三钱）　炒鹤蝨　上轻粉（各一钱）　焙乾使君肉（五钱）
共研极细，面糊丸，麻子大。白汤每下五分，日二服，以虫下为度。
〔无辜疳〕
有因浣衣夜露，被无辜鸟落羽所污，儿著衣中毒而成者；有因乳母有隐病积郁，传染小儿而成者。初起颈项生疮，或项内有核，形如弹丸，软活不痛，其中有虫，状如米粉，可速刺破，免虫蚀藏府，便利脓血，身热面黄，体日消瘦也。初起先清其热，服柴胡饮数剂，后常服芦荟肥儿丸（见前肝疳）。
●柴胡饮
柴胡　赤芍　法半　桔梗　川连　条芩　甘草　胆草　夏枯草　浙贝母
煎服。
〔丁奚疳〕
此症遍身骨节暴露，状如丁，肌肉乾枯，啼哭不已，手足细削，面色黧黑，项小腹大，肝脐突出，尻骨尖削，神困身软，骨蒸潮热，燥渴烦急。初起先宜化积滞，服五疳消积丸，积消后常服人参启脾丸以调脾。
●五疳消积丸
使君肉焙乾（五钱）　炒神麴　炒麦芽　山楂肉　陈皮（各一两）　川连　芜荑　胆草（各三钱）
晒研极细，米汤糊为小丸。白汤每下一钱。
●人参启脾丸
土炒白术　炒扁豆　炒山药　茯苓　陈皮（各五钱）　人参　炙草　煨木香　炒神麴　麦芽（各三钱）
晒研极细，蜜为小丸。白汤每下一钱，日三服，勿间。若小儿，用白汤化下五分。
〔哺露疳〕
因乳食不节，大伤脾胃，解颅枯瘦，烦渴吐虫，日晡蒸热，久则两颔骨露，形如燕颔，食物或吐。初起当先消积，服集圣丸；积消之后，再服肥儿丸（见上脾疳）；若日久失治已成哺露疳者，当攻补兼施，常服人参丸。
●集圣丸
炒芦荟　炒五灵脂　炒使君肉　醋炒青皮　煨莪术　炒砂仁　炒夜明砂　炙焦虾蟆焙乾　当归　川芎　川连　木香　陈皮（各二钱）
共研极细，猪胆汁糊丸，重一钱。米汤化下，大儿作小丸吞服。
●人参丸
煨诃藜勒　煨大黄　炙鳖甲　蜜黄耆　去心麦冬　姜制半夏　茯苓　炙草　条芩　柴胡　川芎　人参（等分）
研末，蜜糊丸，麻子大。米汤每下一钱。
《铁镜》曰：疳者干而瘦也。此由寒热失调，饮食不节，或因吐久、泻、痢久、疟久、渴久、汗久、咳久、疮久，致脾胃先亏，亡失津液而成诸疳也。
按：小儿疳疾，诸家方书每囫囵论过，致后之学者视为泛常，殊不知此乃内因为病，如大人之五劳七伤各有所属也，谨遵《金鉴·幼科心法》分经论治，随证立方，俾学者循序推求，不致昧其所因云。

失血门  ***************************
〔总括〕
凡失血之症，阳盛乘阴，则血为热迫不能安于脉中，乾儿气分，妄行不能归入经脉也。若血病伤及于府者，则血渗入肠胃之浊道，上行于咽，出而为吐为衄；下从二便，出而为便血、淋血也。若血病伤及于藏者，则溢出于胸中之清道，上从喉出而为咳血嗽血，下从精窍出而为尿血也。夫血藏于脏内，行于脉中，流于躯壳之间，不可得而见也。非因损伤岂能为病？而损伤之因有三：一曰热伤阳络，府病也；热伤阴络，藏病也，治宜清热。一曰努伤，治宜破逐瘀血。一曰劳伤，治宜调理虚损。若日久血止而咳嗽不休者凶。失血脉宜沉细，身凉微者亦吉，忌脉大身热，若芤与缓小皆应见之脉。
〔衄血〕
鼻中出血曰衄，其症鼻孔乾燥，身热不渴，常苦头痛，是热伤阳络也，有因伤寒失汗衄血者，乃热郁于荣分也。如脉浮紧无汗者，服麻黄汤汗之；浮缓有汗者，服桂枝汤解之；若脉数不浮不兼表病，只因内热而衄者，服犀角地黄汤清之；热甚，服四物三黄泻心汤泻之，外俱用发灰散。
●麻黄汤
麻黄（一钱）　桂枝（钱半）　炙草（一钱）　去皮尖杏仁（六粒）
温服取汗。
●桂枝汤
桂枝　生姜　酒洗白芍（各二钱）　炙草（钱半）　红枣（二枚）
服取微汗。
●犀角地黄汤
犀角末（如无，以川连二钱代之）　生地（五钱）　丹皮（一钱）　白芍（三钱）
热甚，加黄芩；因怒致血，加柴胡、栀子。一方，加当归、红花、桔梗、陈皮、甘草、藕汁。
●四物三黄汤
酒洗当归　生地　白芍　川芎　川连　条芩　大黄
●发灰散
取壮盛妇人头发，入阴阳瓦内煅灰存性，细研筛末。每用少许，频吹鼻中。若吐血不止，酒水调服二钱。
〔附法〕
●铁镜方　治脾热传肺，虚火上炎，血行清道，从鼻衄出，无实热者。
北沙参　炙白术　炒条芩　黑栀仁　炒香附　茯苓　炙草　生地　当归　桔梗　麦冬
煎服。
●集成方
捣烂韭菜绞汁一杯，兑热童便和匀，滚汤冲服，能止吐衄。
又方　大蒜去皮捣如泥作饼如钱大，左衄贴左足心，右衄贴右足心，左右俱衄贴两足心，衄止洗去。
又方　寄树叶捣烂塞鼻亦能止衄。
又方　黑栀仁研细末，频吹鼻中，亦止鼻衄。
〔吐血〕
儿吐血而不咳嗽者，因内热迫血妄行上逆也，服上犀角地黄汤；若因劳伤吐血，必兼咳嗽，痰中带血，血色深红，口渴有热，服鸡苏散；如血色淡红无实热也，可服救肺散：又有努力劳损吐血而兼咳嗽者，宜逐瘀生新，先服桃仁承气汤，次服加味四物汤。
●鸡苏散
鸡苏（即皱面薄荷，似苏叶而尤香者）　蛤粉　炒阿胶　炒黑蒲黄　去心麦冬　白茅根　生地　贝母　甘草　桔梗　黄耆（等分）
童便兑服。
●加味救肺散
沙参　麦冬　黄耆　郁金　当归　炒芍　炙草　贝母　五味子　马兜铃（等分）
煎服。
●桃仁承气汤
去皮尖研桃仁（十粒）　酒浸大黄（三钱）　芒硝　桂枝　甘草（各味二钱）　加当归　赤芍　苏木　红花
●加味四物汤
当归　生地　赤芍　川芎　丹皮　甘草　藕节　蒲黄　栀仁　白茅根（等分）
酒、水煎服。
〔附法〕
●清胃汤　治胃中积火，迫血妄行，从口吐出。
川连　栀子　当归　生地　陈皮
煎服数剂。再服　麦冬饮　。
去心麦冬　五味子　沙参　黄耆　当归　生地
若因怒极伤肝，面青呕血及肝燥劳嗽、痰中带血者，服加味逍遥散（见前肝疳）。
●芎归饮　治饱食后用力持重，努伤脉络，及跌扑损伤，致血妄行，吐衄便血均服此方，引血归经。
酒洗当归（一两）　川芎（五钱）
童便兑频频服。瘀血成块，便秘胀痛，加酒炒大黄；甚者，再加红花、桃仁、赤芍、郁金。
●苏子降气汤　治上盛下虚，痰壅气促，致血妄行，吐呕嗽咯，宜散郁和中。
炒研苏子　炒厚朴　前胡　当归　法半夏　陈皮　炙草　桂心　生姜（引）
●集成降火汤　治心肾水火不升降，火灼肺金，咳血嗽血者。
生地　当归　炒芍　知母　玄参　麦冬　川连　茯苓　花粉　甘草　莲肉　桔梗
多服。
●元麦地黄汤　治小儿唾血，由肾水不足，虚火上炎，尺脉细数者。
熟地（三钱）　炒山药　枣皮　茯苓　丹皮　泽泻　玄参　去心麦冬（各钱半）
日二服。
●经效方　治男妇大小体瘦火浮，咳血、嗽血、咯血、吐血、痰中带血日久者。
川大黄去皮取八两，切片酒浸，九蒸九晒，再用烧酒浸透，拌净红花二两，建黛二两，尽蒸至红花色黑为度，晒乾研末，酒糊小丸，白汤下一钱。
〔脏毒〕
大便下血，因小儿恣食甘肥，致生内热，伤其阴络而成。若血色暗浊，肛门肿痛，先血后粪者，此为近血。初起服皂刺大黄汤，服后令血大下以消之，或服黄连解毒汤。若热虽盛，不肿微痛者，服槐花散和之。若血下肛坠，湿盛不痛者，服平胃地榆汤和之。
●皂刺大黄汤
皂刺　大黄（等分）
酒水兑煎，酌量器之以下新血。
●黄连解毒汤
川连　川柏　枯芩　栀子
灯心引，等分，煎服以解毒。
●槐花散
炒槐花　炒芥穗　醋炒枳壳　炒侧柏叶　川连（等分）
治藏毒，加苦楝肉、制苍术。治肠风，加秦艽、防风。
●平胃地榆汤
地榆皮　制苍术　炒厚朴　陈皮　甘草
或加芥穗、生地。
〔肠风〕
肠风下血，血鲜而清，腹中不痛，先粪后血，此为远血，从胃脘小肠来也。服前槐花散和之。热盛者，服清胃汤加石膏、防风、芥尾（见前吐血）。下血日久，清气下陷者，服补中益气汤加胡连（见前五迟）。若日久不止，气血两虚，脉微细者，服升阳和血汤调之，后服人参养荣汤以补之。
●升阳和血汤
蜜耆　秦艽　炒芍　当归　生地　熟地　丹皮　炙草　甘草　炒升麻　制苍术　桂心　槐花
●人参养荣汤
人参　蜜耆　炙草（各钱半）　炙术　当归　熟地（各二钱）　炒芍　陈皮　茯苓　远志（各一钱）　五味子　桂心（各五分）　姜　枣（引）
●简便方
乱头发　侧柏叶　鸡冠花（等分）
各烧灰存性，筛末和勺。酒水每调下一钱，或童便调能止血。
又方　经霜老丝瓜烧灰存性，酒水调服一钱，加炒槐花更效。
〔溺血〕
溺血为精窍之病，乃尿与血先后分出也，宜服　牛膝四物汤　。
酒洗牛膝　当归　川芎　熟地　赤芍　车子　木通　郁金　瞿麦　甘草梢　灯心（引）
余法并详《彤园医书（妇科）》。
〔淋血〕
淋血乃尿窍之病，尿与血同出而作痛也。宜服　加味八正散　。
车前子　木通　瞿麦　扁蓄　生地　郁金　黑栀仁　滑石末　甘草梢　酒洗大黄（各一钱）　淡竹叶　灯心（引）
〔附法〕
●珀珠散　通治老幼溺血、茎中胀痛欲死者。
琥珀（一钱）　珍珠（一钱）　滑石（一两）　粉草（二钱）
共研极细。煎黄色木通汤，每服二钱，日服三次。
一治溺血，捣旱莲草汁、车前草汁，滚水冲服。
一治尿血，乌梅烧灰存性筛末，米汤下二钱。
一治衄血，捣萝葡自然汁，热酒冲服。
一治吐血，捣鲜生地绞汁，白汤冲服。
凡失血病，身凉脉细小者为顺，身热脉大而数者为逆，若大衄大下，血如泉涌者凶。

疝证门  ***************************
〔总括〕
厥阴环阴器入少腹，任脉起于中极之下以上毛际，循腹里上关元，故诸病疝莫不属之。但小儿多因先天不足，本藏血虚弱，复外感风邪，内伤生冷，寒邪凝结而成。或因湿热郁于中，覆被寒邪束于外，邪气乘虚并于血隧流入。厥阴经属肝木，其性急速，故牵引睾丸、少腹绞痛也。又有胎疝症，多因孕母哭泣过伤，动于阴气，结聚不散，令儿生下致成此疝。总之热则多纵，寒则多痛。在血分者不移，在气分者多动。湿肿重坠，虚肿坠轻，治各不同也。
〔寒疝〕
因儿平日过食生冷，或坐卧湿地，致阴结于内，气滞不行，为日既久，复为风邪所乘，水湿所伤，故发时囊冷结硬，牵引少腹作痛，初起兼表者服乌头桂枝汤，寒甚者服金茱丸。
●乌头桂枝汤
炮制川乌（钱半）　酒洗白芍　桂枝（各一钱）　炙草（一钱）　生姜（引）
●金茱丸
金铃子肉（一两）　泡吴茱萸（五钱）
焙乾研末，酒煮面糊丸，麻子大。盐汤每下一钱
●集成方　治寒疝日久，服此温中散寒。
当归（钱半）　炒小茴　川芎　炮姜（各一钱）　泡吴萸　炙草　桂心（各五分）　木香（引）
〔湿热感寒疝〕
因儿平日过食厚味，内生湿热，湿热之气下行，流入阴囊，复为风寒外束，故发时囊纵红肿，常常刺痛，治宜乌头栀子汤。若日久失治，形气虚者，服加减柴苓汤。
●乌头栀子汤
泡制川乌　炒研栀子
等分，煎汤，频频温服，生姜引。
●加减柴苓汤
柴胡　茯苓　炙术　法半夏　泽泻　猪苓　枯芩　甘草　延胡索　炮川乌　炒栀子　桂心　姜　枣
日三服。
〔胎疝〕
因孕母啼泣过伤，气结不散，传入胞胎，致儿生下阴囊硬痛。轻者服十味苍柏散，重者服金铃散、川楝丸。
●十味苍柏散
法制苍术　醋炒青皮　醋炒元胡　醋炒香附　炒研益智仁　去皮尖炒研桃仁　炒川柏　炒小茴　炮附子　山楂子
煎服。
●金铃散
金铃净肉（一两）　钩藤钩　茯苓　陈皮（各五钱）　三稜　莪术　枳壳　青皮　小茴（各三钱，俱炒乾）　槟榔　木香　甘草（各二钱）
晒研极细。每服一钱，小儿五分，白汤和酒调，日二服。
●川楝丸
煨三稜　莪术　炒青皮　陈皮　木香　槟榔　黑丑　桂心（各三钱）　醋炒芜花（五分）　去油巴豆肉（三粒）　净川楝肉（二两）
共研极细，煮面糊丸，麻子大。姜汤每下十丸或五丸。
〔附法〕
疝气者，寒邪结聚而成也，内则脐腹绞痛，外则卵丸肿大，专属肝经，与肾无涉。盖肝主怒，因小儿怒急啼叫，气动于内而成。气疝，宜行气开郁，服　加味二陈汤　。
法半夏　茯苓　陈皮　炙草　川芎　川楝　炒香附　炒小茴　炒元胡索　桂心　姜（引）
次服　木香内消丸　。
木香　醋炒青皮（各二钱）　醋炒三稜　莪术　酒炒元胡　泽泻　猪苓　陈皮　川楝肉（各五钱）
共研末，面糊小丸。盐汤每下一二钱。
小儿久坐湿地，冷气入腹，久而成疝者，宜温中散寒。先服　加味当归散　。
归身（二钱）　炒小茴　炮姜　川芎（各一钱）　泡吴萸　炙草　桂心　木香（各五分）
煎服。
次服　茱萸内消丸　。
盐汤泡吴茱萸　盐水炒小茴　醋炒青皮　元胡索　炒小茴　陈皮　桂心（各三钱）　去皮尖　炒桃仁　炒去刺蒺藜　木香（各钱半）
共研极细，煮面糊为小丸。盐汤每下一钱，日二服。
小儿木肾疝气因中湿所致，肾丸肿坠，不热不疼，宜行湿消肿。常服　加减守效丸　。
制苍术　泡南星　白芷（各一两）　炒楂肉　炒橘核　炒神麴　泡吴萸　制半夏　川芎（各三钱）
共研极细，面糊小丸。煎小茴汤每下一二钱。
小儿素有疝气，数月一发，发则有形，外连睾丸，内贯小腹，肿硬成条，约长数寸，发时大小便秘或日久不愈，服　当归木香汤　。
当归　川芎　猪苓　泽泻　橘核　木通　川楝肉　炒青皮　炒小茴　元胡（各一钱）　木香　黑栀仁（各五分）
煎服。
〔小儿阴肿〕
阴器者，诸筋之总会也。因邪客于少阴厥阴之经，湿热之气与风冷之气相搏，气不宣通，故结聚而阴囊肿大。总之风盛多痒，湿盛多坠，热盛多痛。如肾茎与肾囊俱肿，痒痛重坠者，风湿袭于下也，服疏风五苓散；如只肾囊色赤肿痛，光亮尿秘者，心火移热于小肠也，服加味五苓散；更有偏坠一症，或左或右，睾丸肿突，因食积不消，湿气下注也，服加味守效丸。
●疏风五苓散
羌活　防风　苍术　白术　茯苓　猪苓　泽泻　桂心　苏梗　生姜
●加味五苓散
金铃肉　炒白术　炒小茴　茯苓　猪苓　泽泻　桂心　木通　赤芍　橘核　槟榔　淡竹叶　灯心（引）
●加味守效丸
酒炒山楂肉　制苍术　泡南星（各三钱）　泡吴萸焙乾　海藻　昆布（各五钱）　醋炒元胡　青皮　炒荔枝核　橘核　神麴　制半夏　白芷（各八钱）
共研极细，面糊为小丸。酒下一钱，日三服。
〔小肠气痛〕
因湿气在内，寒气又束于外，故发时少腹胀急，下控睾丸，中引腰脊，上冲心痛，而不肿赤，当详审形状治之。如引腰而痛宜温散，服加味香苏饮；痛而上冲心气者，服加味失笑散；如少腹中有形如卵，上下往来，痛不可忍者，服葫芦巴丸。
●加味香苏饮
醋炒香附　苏茎叶　制苍术　炒小茴　川楝肉　陈皮　甘草　葱（引）
●加味失笑饮
微炒元胡　炒蒲黄　五灵脂（等分）
研细。酒服一钱，日二服。
●葫芦巴丸
炒葫芦巴　炒川楝肉（各五钱）　炮附子　醋炒吴萸　炒黑丑（各二钱）　炒小茴　巴戟肉（各三钱）
共研极细，面糊小丸。酒下五分，日三服。
〔附法〕
●七疝汤　治诸疝气及奔豚气。
酒炒元胡　炒小茴　川楝肉　黑栀仁　北沙参（各二钱）　炮附子（一钱）　焙全蝎（三只）　木香（五分）
酒水兑煎，频频温服。
●奔豚方　治奔豚气，痛不可忍者。
焙乾全蝎　酒炙山甲　炒小茴　广木香（等分）
研极细。酒水调下一二钱。
●夺命汤　治奔豚攻心，神色昏怖。
盐水炒吴萸（二钱）　泽泻（一钱）　肉桂（五分）
煎服。
余法见《彤园医书（妇科）》积聚门。
〖附〗治小儿肾囊溃烂、睾丸突出者，烧杉木炭，研末筛细，厚涂患处，取苏叶包裹以绢缚住，或用生荷叶烘热如法包裹，亦效。
〖附〗治小儿坐卧湿地，被蚯蚓气吹下阴，致肿大而垂，久则痛引少腹，常用苍术和盐煎汤浸洗，能解蚓毒，兼服数次。
小儿脱囊、脱肛、遗毒、脐疮、胎瘤、丹毒，俱详载《彤园医书（外科）》四卷。
小儿诸处疮疡痈疽，皆与大人同治，另详四集《彤园医书（外科）》书。
〔黄疸门〕
〔总括〕
总因湿热郁久，外发皮肤，面目皆黄，遍身金色，甚者深黄色暗，状如烟燻。其中又有阴阳之别，分疏于下。
〔阳黄〕
乃因胃经湿热郁久发黄，色亮身热，口渴唇焦，尿赤脉洪。若浮洪无汗而表实者，服茵陈麻黄汤，使黄从汗解；脉洪实，腹满便秘，而里实者，服茵陈蒿汤，使黄从下解；若表有汗，里不便秘，是表里无症，不可汗下，只宜利小便，常服茵陈五苓散通利之。
●茵陈麻黄汤
茵陈（五钱）　麻黄（二钱）
煎汤热服，盖被卧取汗，汗后禁风。
按：此汤施于冬月最宜，恐夏秋月热，难任峻表，可服。
●当归拈痛汤　治阳黄表实无汗，身痛发热，口渴便秘。
茵陈　苦参　黄芩　知母（俱酒炒）　制苍术　炒白术　北沙参　当归　炙草　羌活　防风　升麻　葛根　泽泻　猪苓
煎服取汗，用代前汤。
●茵陈蒿汤
茵陈（四钱）　酒浸大黄（钱半）　炒栀子（二枚）
煎汤温服，取下或小便利下如皂角汁状，黄从利解矣。
●茵陈将军汤　治阳黄里实，脉沉实，腹满便秘等症。
茵陈（三钱）　酒浸大黄　姜炒厚朴　黄芩（各一钱）　煨枳实　炒栀子　甘草（各五分）　生姜　灯草（引）
若治寒湿发黄，去大黄、栀子，加乾姜、炮附子；若阳黄表里已解，去大黄，加酒炒黄柏清之。
●茵陈五苓散　治阳黄表里无症，服此通利小便，或尿秘烦渴，常服自除。
茵陈　泽泻（各二钱）　土炒白术　茯苓　猪苓（各钱半）　桂心（五分）
〔阴黄〕
乃因脾湿肾寒两虚而成，其色暗黄，身冷不渴，自利脉迟。若沉迟呕逆、腹痛便利，宜温脾去黄，服茵陈理中汤；如脉沉细，下利清穀，肢冷腹痛，宜温肾去黄，服茵陈四逆汤。阴黄退后，服后二方调理。
●茵陈理中汤
茵陈　土炒白术　炮姜　炙草　人参（等分）
煎服。
●茵陈四逆汤
茵陈　炙草（各二钱）　乾姜（钱半）　生附子（三钱，切三片）
煎服。
●集成温胃饮　治阴黄日久，食少倦怠。
茵陈　炙草　当归　陈皮　炮姜　人参　土炒白术　炒研扁豆　枣（引）
或常服六君子汤加茵陈。
●集成肥儿丸　阴黄退后，服此调脾胃。
土炒白术　乳蒸沙参　茯苓（各一两）　炒莲肉（二两）　神麴　苡仁　白芍　楂肉（俱炒黄）　制半夏　陈皮　炙草（各五钱）　炒川连　炒砂仁（各二钱）
晒研极细，蜜为小丸。米汤每下二钱，日三服。
〔水肿门〕
〔总括〕
小儿水肿，皆因水停脾肺二经，停于胸中则满，停于膈下则胀。所肿部位又当详察，如肿在腰以上者，属风，法当发汗；肿在腰以下者，属湿，法当利水；有通身上下俱肿者，系风湿两伤，法当汗利兼施。若肿而喘不得卧，宜逐肺饮；肿而便秘胀满，宜攻脾水。肿从腹起渐至四肢者，易调治；肿从四肢起延至腹者，每难治。又有阳水、阴水之分，阳水属实，法宜攻泄；阴水属虚，法宜温补。水肿脉宜浮大洪实，忌沉细虚微。
〔风水肿〕
乃因外感风邪，致上身头面肩背至腰间皆肿，治宜发汗，经所谓开鬼门是也，主以越婢汤，轻者服加减参苏饮。
●越婢汤
麻黄（三钱）　石膏末（四钱）　生姜（钱半）　甘草（一钱）　枣（二枚）
加法制苍术二钱，不用枣引，温服被盖卧取汗。恶风甚，加炮附子。
●加减参苏饮　春夏秋月风水肿，用此发汗祛风。
沙参　苏叶　前胡　桔梗　陈皮　枳壳　法半夏　葛根　木香　甘草　去皮尖杏仁　蜜炒桑皮　大腹皮　茯苓皮　生姜皮
葱白引，水煎，热服取汗。风甚，加羌活、防风、苍术、桂枝。
〔湿水肿〕
乃因脾经湿热内发，致下身自腰脐至两足皆肿，法宜利水，经所谓洁净府是也，外用贴脐法，内服沉香琥珀丸，轻者服后方。
●贴脐法
研巴豆肉八钱，纸压去油取霜四钱，水银粉二钱，石硫黄一钱，共研成饼，先用新棉一片将饼包裹安放脐中，外以软布缚定，良久必泻下恶水，待泻下三五次，方可取去，饮米粥补住。体弱，隔一日，取下一次。
●沉香琥珀丸
沉香（如无，以木香代）　去皮郁李仁　炒葶苈子（各四钱）　防己　琥珀　陈皮　泽泻　赤茯苓　炒苏子　皮尖炒杏仁（各二钱）
各味另称足，晒研极细，蜜为丸，绿豆大，麝香末滚衣。白汤每下一钱或五分。
●加味五苓散　治小儿湿肿，不堪峻利，改用此方。
土炒白术　赤苓　猪苓　防己（各一钱）　炒苡仁　泽泄（各二钱）　槟榔　桂心（各五分）
灯心煎服。
●五皮饮　治湿水肿。
五加皮　地骨皮　茯苓皮　大腹皮　生姜皮（等分）
煎服。
〔风湿肿〕
乃因内停湿饮，外感风邪，风湿相搏，水道不利，外攻肌表，致头面手足通身皆肿。若喘急口渴，便秘脉沉数，气实者，用疏凿饮子峻攻之；脉弱不任攻者，用茯苓导水汤缓利之；如水停胸，上攻肺，喘急不得卧者，用苏葶丸泻之；水停中州，胀满不堪者，用舟车神佑丸攻之，余按后方。
●疏凿饮子
羌活　秦艽　商陆　槟榔　木通　椒目　泽泻　大腹皮　茯苓皮　生姜皮　赤小豆（等分）
煎服。
●茯苓导水汤
蜜炒桑皮　土炒白术　去心麦冬　赤茯苓　苏茎叶　大腹皮　陈皮　泽泻　木瓜（各一钱）　炒研砂仁　槟榔　木香（各五分）　灯心（引）
●苏葶丸
炒苏子　炒葶苈子
等分，研极细，煮红枣取净肉，捣膏糊药为丸，绿豆大。姜汤每下五分。
●舟车神佑丸
炒䘌黑丑（八钱）　酒浸大黄（四钱）　甘遂　红芽大戟（俱面裹煨熟）　芫花　青皮（俱醋炒）　陈皮（各二钱）　木香（一钱）　轻粉（二分）
共晒研极细，水糊小丸。空心姜汤每下一钱或五分，便利三次为度。
●加减胃苓汤　治遍身浮肿，胀满喘急，脉浮数者。
制苍术　炒厚朴　茯苓　猪苓　泽泻　桂心　陈皮　伏毛　桑皮　木瓜　槟榔　防己
无汗恶寒，加麻黄、葛根；喘急，加杏仁、葶苈；尿秘，加木通、麦冬；足冷重胀，加苡仁、附子；身肿而痛，加五加皮、北防风；胀甚，加枳壳、草果；喘咳，加苏叶、桔梗；头痛，加羌活、防风、白芷、葛根。
●五子五皮饮　治通身浮肿，肿而后喘，气上喘急不得卧。
炒苏子　山楂子　炒萝卜子　炒葶苈子　香附子　桑白皮　茯苓皮　生姜皮　大腹皮　陈皮
〔阳水肿〕
乃因湿热内郁，水道阻塞，外攻肌表，致外肿内胀，发热口渴，便秘心烦，脉实浮洪。湿盛胀满者，用前舟车神佑丸；热盛烦渴者，服大圣济川散，或煎前五皮饮化下沆瀣丹（见一卷噤口），轻者服前加减胃苓汤。
●大圣济川散
炒乾黑丑（四钱）　泡去皮郁李仁　酒炒大黄　芒硝（各二钱）　面裹甘遂（煨熟，一钱）
研极细末。姜汤每调下五分，取通利为度。
〔阴水肿〕
乃因脾虚不能制水，肾虚不能主水，致外泛作肿，内停作胀，脉弱无力。若二便不实，身不发热，心不烦躁者，先服实脾散，继服金匮肾气丸；如身冷怯寒，不热不渴，便利脉沉迟，初起服加味平胃散，后服肾气丸。
●实脾饮
土炒白术　姜炒厚朴　茯苓　木瓜（各钱半）　木香　炙草　炮附子　炮黑姜　大腹皮　煨研草蔻（各一钱）　姜　枣（引）
煎汤频服。
●金匮肾气丸
蒸晒熟地（二两，另捣成膏）　炒山药　炒枣皮　茯苓（各一两）　丹皮　泽泻　车前子　酒浸牛膝（各七钱）　炮附子　上肉桂（各三钱）
后九味共研极细，将地黄膏拌匀，加炼蜜半斤，糊丸，梧子大。白汤下一二钱，日三服。
●加味平胃散
法制苍术　姜炒厚朴　土炒白术　煨研草蔻　陈皮　甘草　茯苓　藿香　炮姜　木香
寒甚，加炮附子，先煎服数剂。
〔水肿附法〕
小儿阴水肿胀，若服温补药不效者，是虚中有实也，欲用峻攻，恐儿难堪。若不攻之，坐以待毙，须攻补兼施，或一补一攻，三补一攻，审其有可攻之机，以意消息，必药与元气相当，始能逐邪而不伤正。攻补药俱见上。
小儿胎元本虚，或因疟痢、伤寒、吐泻之后致脾虚，变生浮肿，肢冷不渴，尿利粪溏，不思乳食，气乏虚喘，脉沉微细者，忌服消克利水之剂。
只用　加味四君子汤　。
人参　炙草　炮姜　桂心　煨研砂仁　煨研白蔻　公丁香（各五分）　土炒白术　茯苓　大腹皮　炒苡仁（各一钱）
姜皮引，多服自消。
如通身不肿，只肚腹肿大胀满，按之却软，弹之如鼓鸣者，宜服　加味六君子汤　。
前汤去桂心、丁香，加陈皮、法半夏、炒厚朴、炒神麴。
凡患水肿胀满，百日之内忌食酸咸。

胀满门  ***************************
〔总括〕
胀满之症，脾胃二经主之，有虚有实，虚者因久病内伤其脾，法宜补脾土；实者因饮食生冷停滞于胃，法宜消导之。胀满脉浮大洪实者，易治疗。分别于下。
〔虚胀寒胀〕
因小儿久病脾虚，或吐泻暴伤元气，健运失常，致饮食不化。虽少食腹即胀满，精神倦怠，肌瘦面黄，主以香朴四君汤；若脾胃虚寒，胀满便利，肢冷气乏，脉沉迟者，服厚朴温中汤；中寒虚胀，满闷不思饮食，脉浮迟弱者，此为寒胀，初服朴香散；若胀满夹寒，形气虚者，服寒胀分消汤；如因吐痢大病后，脾胃已虚覆被食积、郁气、寒饮、湿痰停滞作胀者，主以香砂和中汤；又朝急暮宽者，为气虚，服六君子汤加白蔻、苏梗；暮急朝宽者，为血虚，用六君子汤加当归、川芎；朝暮俱急者，为气血两虚，用六君子汤加当归、川芎、香附、砂仁。
●香朴四君汤
酒炒香附　姜炒厚朴　土炒白术　茯苓（各二钱）　炙草　人参（各一钱）　生姜皮（钱半）或加陈皮。
●厚朴温中汤
姜汁炒厚朴　炮姜　陈皮　茯苓（各二钱）　煨研草蔻　炙草　木香（各五分）
寒甚，加桂心、炮附子。
●朴香散
姜汁炒厚朴（一两）　炮制附子（五钱）　木香（三钱）
共研极细。姜汤每调下一二钱，日三服。
●寒胀分消汤
炮川乌　毕澄茄　炒厚朴　炒川连　炒青皮　乾姜　生姜　麻黄　柴胡　泽泻　当归（各一钱）　泡吴萸　煨草蔻　炒黄柏　制半夏　炒研益智仁　升麻　茯苓　黄耆　人参　木香（各三分）
水煎频频服。
●香砂和中汤
藿香　香附　炒研砂仁　土炒白术　制苍术　炒青皮　炒枳壳　神麴　山楂　陈皮　茯苓　甘草　姜皮（引）
●六君子汤
人参　炙术　茯苓　炙草　陈皮　法半夏　姜　枣
照前法加味。
经曰：寒因寒用。故用补药治寒胀，初服愈胀，久服自通，惟精达经旨者知之。
〔实胀热胀〕
因小儿饮食过度，胃中停滞，致腹胀满，大便秘结，身体潮热，心烦口渴，形气壮实，脉洪有力者，用小承气汤下之，轻者服加味平胃散，或服沆瀣丹（见一卷噤口）。若腹胀便秘，发热喘渴，脉沉数者，此为热胀，服枳实分消汤。热胀，形气虚者，服热胀分消汤。
●小承气汤
大黄（四两）　姜炒厚朴（二钱）　面炒枳实（一两）
热服，取下为度。
●加味平胃散
制苍术　厚朴　陈皮　山楂　苏叶　茯苓　大腹毛　萝卜子　神麴　麦芽　香附　枳壳
俱炒黄，生姜皮引。
●枳实分消汤
炒厚朴（三钱）　炒枳实（钱半）　酒炒大黄（一钱）　炙草　桂心（各五分）　生姜（引）
●热胀分消汤
炒厚朴（二钱）　川连　条芩　知母　枳实（俱炒）　法半夏　陈皮　泽泻　茯苓（各一钱）　乾姜　姜黄　猪苓　炙草　炙术　砂仁　人参（各五分）
凡肿胀之症，皮浮色苍者，属阳，气分也。阳性急，为胀也速，可从上渐下，故得以安卧，邪在外也。皮薄色泽者，属阴，血分也。阴性迟，其为胀也渐，每从下而递上，更有咳喘不得卧之征也。
外有单腹胀、经脉胀、蛊胀、水胀诸条，非小儿常有之证，兹不备载。学者欲窥全豹，请按初集《大方脉》四卷杂病篇。


卷之三  ——————————————————————————————————————————————————————————————————————————————————————————

伤寒门  ***************************
〔总括〕
乳哺之儿，气血未充，筋骨柔脆，肌肤薄，腠理疏，最易患伤寒，最不耐伤寒。且荣血亏，内热易生，治或不当，即变痉症，若误作惊风，经论治缓之剂，立危矣。《集成》谓初起即当解肌，忌发汗太过，其辨症不繁，用药亦简，若迁延时日，邪传阴经，无力耐之矣。此与八岁以后小儿之传经论治，缓急不同。
分别三阳三阴次第，症治于下。
〔太阳初患伤寒表症〕
伤寒者，寒邪伤表，荣分受病也，其脉浮紧，恶寒无汗、发热、气喘、头疼身痛。若兼呕逆烦渴，此为邪盛欲传经也，初起服九味羌活汤，以解其表。如系乳子，但服桂枝防风汤以解肌。
●九味羌活汤
羌活　防风　制苍术（各一钱）　川芎　白芷　生地　黄芩　甘草（各八分）　北细辛（三分）　姜葱（引）
喘甚，加去皮尖炒研杏仁十粒；胸满，去生地，加桔梗、炒枳壳。
●桂枝防风汤
桂枝　防风　生姜　酒洗白芍（各钱半）　炙草（一钱）　红枣（三枚）
喘，加炒枳壳、制杏仁；呕，加陈皮、制半夏各一钱。
〔太阳伤寒表里同病〕
乳子纯阳，易生内热，伤寒初起脉若浮数，壮热无汗，身偎母怀，恶寒身强，舌赤唇红、烦渴、便秘，表里俱实者，宜汗下，兼行服　双解通圣散　。
芥穗　防风　麻黄　薄荷　连翘　桔梗　当归　川芎　赤芍　甘草　黄芩　芒硝　酒煨大黄　炒栀子　制白术（各五分）　滑石末　石膏末（各一钱）　生姜（三片）　葱白（二茎，引）
温服取汗或下，以解表通里。
〔伤寒初传阳明肌表〕
太阳伤寒已经汗下而邪不解，传入阳明肌肉经络中，其脉微洪，恶寒发热，无汗、头目眼眶牵痛，面赤鼻乾，或呕或利，主以　柴葛解肌汤　。
柴胡　葛根　羌活　黄芩　白芷　白芍　甘草　桔梗　石膏（末）　姜　枣（引）
烦渴，倍石膏，加花粉；寒盛无汗，去黄芩，加麻黄。
〔阳明经中里热兼症〕
阳明经脉中受邪，尚未深入胃腑者，其脉长洪，不恶寒，反恶热，自汗燥渴，耳痛鼻乾者，服白虎汤。若阳明经病兼少阳脉症，脉洪而弦，往来寒热，口苦作呕，自汗烦渴者，服柴胡白虎汤。
●白虎汤
石膏末（四钱）　知母（钱半）　甘草（八分）　粳米（二钱）
●柴胡白虎汤
柴胡　知母（各钱半）　人参　法半夏　黄芩　甘草（各一钱）　石膏末（一钱）　粳米（一撮）　姜　枣（引）
〔阳明胃府受病热症〕
邪从阳明经中深入胃腑，从阳化热，脉实大有力，不恶寒，反恶热，潮热自汗，大便燥结，腹满胀痛，烦渴谵语，表症未除，里症又急者，用大柴胡汤表里交治。若胃实不大便，当服大承气汤；便难、燥硬不出，当服小承气汤。脾约症，粪出如弹丸，当服调胃承气汤或俱服六一顺气汤。倘便硬未定，脉微涩者，不可攻下，只用猪胆、蜜煎二导法。
●大柴胡汤
柴胡（二钱）　黄芩　白芍　法半夏　生姜（各一钱）　煨枳实　酒浸大黄（各五分）　红枣（一枚）
热服取汗下。
●大承气汤
酒洗大黄（二钱）　姜炒厚朴（三钱）　芒硝（钱半）　面炒枳实（五分）
●小承气汤
生大黄（四钱）　炒厚朴（二钱）　炒枳实（一钱）
●调胃承气汤
酒浸大黄（二钱）　芒硝（四钱）　炙草（一钱）
大柴胡，下剂之缓者也；欲急下，用大承通治三焦；不欲急下用小承，不犯下焦；缓下，用调胃承气，不犯上焦。
●六一顺气汤　节庵合前数方为一方，治胃府诸症，功效尤速。
酒洗大黄　炒厚朴　柴胡　黄芩　芒硝（各一钱）　炒枳实　炙草（各五分）
临服兑铁锈水三钱。
●猪胆导法　治胃腑热病，自汗，尿利，大便秘者。
猪胆一枚，取汁和醋少许调匀，用小竹筒二寸余，一头平口刮光，套入肛内约寸许，上削斜口，将胆汁灌入，抱儿俯卧良久，大便通时取出。
●蜜煎导法　治同前症。
上白蜜四两，入铜杓炼成如饴糖状，勿令枯焦，捻作挺子，预研皂角末，每掺少许，量肛门大小法制一挺，乘热轻轻套入，俟欲大便时取出。
●酱姜导法　治小儿冷秘。
取肥实大酱姜削作挺子，插入肛门，待欲便时取出。
〔少阳胆腑伤寒脉证〕
邪从阳明传入少阳，此为半表半里之症，仲景只有和解一法，忌汗，忌下。其脉弦，口苦胁痛，心烦喜呕，不思乳食，往来寒热，均服　小柴胡汤　。
柴胡（二钱）　人参　黄芩　生姜　炙草　制半夏（各一钱）　枣（一枚）
呕逆，加陈皮；胸烦不呕，去人参，加栝蒌仁；渴甚，去法半夏，加花粉；腹痛，去黄芩，加炒芍；胁痛，加炒青皮、白芍；咳嗽，去参、枣，加五味子；虚烦，加粳米、淡竹叶；多痰，加贝母、栝蒌仁；心悸尿秘，加茯苓。
伤寒三日，太阳、阳明、少阳已次第传经，其邪不退，则太阴、少阳、厥阴当次第相传。如在三阳，已经汗、下、和三法，其儿能食不呕，脉静小，小便清，疟邪未入于阴，不传而自愈。若身热虽微而烦躁不食，脉不安静者，此邪将去阳而入二阴也。
〔太阴脾脏伤寒主治〕
伤寒传至少阳，三阳传尽，服药和解而仍不愈者，则邪从少阳胆腑入太阴脾脏，其脉沉迟，寒多而呕，自利不渴，腹痛便溏，主治理中汤。若太阴变症，救逆另详《大方脉》书，但小儿患变症治亦无益。
●理中汤
土炒白术　炮姜　炙草　人参（等分）
加减法：自利腹痛，加木香；不痛利多者，倍白术；渴者，亦倍白术；呕吐，去白术，加生姜、制半夏；脐下动气，去白术，加肉桂，桂心亦可；腹满，去炙草；心悸，加茯苓；寒实结胸，加炒枳实。
●附子理中汤
前汤加炮附子，治中寒腹痛，身痛，四肢拘急沉重，下利不止。若中寒无汗，加麻黄、细辛；阴毒，加生川乌；呕甚，加泡吴萸、丁香、生姜；脉微欲绝，倍人参。
〔少阴肾脏伤寒主治〕
太阴伤寒服药不解，循序传入少阴肾脏，脉细而沉，背恶寒，腹冷痛，肢节疼，下利清穀，主治四逆汤。其馀变症救逆，详见《大方脉》。
●四逆汤
生附子（三钱，切作三片）　炙草（二钱）　乾姜（钱半）
煎汤，频频冷服。
加减法：面赤，加葱白三寸；腹痛，加白芍二钱；咽痛，加桔梗一钱；利止而脉不出者，加入人参；呕吐，加生姜二钱。
〔厥阴肝脏伤寒主治〕
少阴伤寒服药不解，次第传入厥阴肝脏，脉微细欲绝，手足厥冷，舌短色黑，苔滑无津，主治当归四逆汤。囊缩吐蛔诸变症，详见《大方脉》书。但乳哺小儿患三阴逆症，治亦无益，故不备载。
●当归四逆汤
当归　桂枝　酒洗白芍（各三钱）　北细辛　炙草　木通（各一钱）　红枣（三枚）
内有久寒，加泡吴萸、生姜。
〔三阴三阳伤寒附法〕
陈飞霞曰：亦有寒邪直中阴经者，因三阳经主气衰，无热拒寒也，初起脉即沉迟，不发热而恶寒，面如刀割，手足逆冷，口吐涎沫，战慄蜷卧，不渴腹痛，呕吐滑泻，爪甲、唇色淡白，脉或沉迟，无脉，皆直中阴经症，主以　回阳救急汤　。
炮附子　乾姜　五味子　炙草　人参　肉桂（各五分）　炙白术　茯苓　制半夏　陈皮（各一钱）
姜　枣（引）
煎服时，调入麝香末少许，更效。如无脉，加猪胆汁一匙调服；如泻甚，加升麻、黄耆；呕，加生姜汁；如吐涎沫，加盐水炒吴茱萸。此治三阴中寒之总剂。
夏禹铸曰：乳子十指俱冷，以吾三指按其额俱热，恶寒无汗，面赤色惨，不动抽搐者，此太阳初患伤寒也。当按一卷推拿图说，开天门，分推额角，逐掐以代针；又按手图推三关，揉外劳，运八卦，从艮入坎，重者用元宵灯火开提之，内服　芎苏饮　。
川芎　苏叶　柴胡　葛根　法夏　茯苓（各一钱）　炒枳壳　陈皮　甘草　桔梗　木香（各五分）　姜　葱（引）
亦有寒极似热者，面色如水红桃花，口渴而唇不干，舌不甚赤，大便青色，小水清利，此寒郁于内、阳浮于外也，内外治法俱同上条。
亦有内热外寒者，口渴唇乾，大小便秘，壮热无汗，鼻焦气喘，先服前芎苏饮以散邪，次服大柴胡汤以解表通里，见前阳明门。
亦有夹食伤寒者，十指俱热，按其额则冷，恶寒无汗，发热身强，吐食恶食，腹痛浮胀，拍如鼓鸣，曲腰啼叫。照一卷图说，开天门，分阴阳，男揉日角，女揉月角以发汗；又按手图，推上三关三十下，退下六腑十下，旋推大指面，以补脾，曲儿小指，重揉外劳宫。泻者，将次指侧面从尖推到虎口以止泻；吐者，掐揉中指第一节以止吐。内服　消积二陈汤　。
制苍术　白术　炒厚朴　神麴　炒研砂仁　酒炒香附　法夏　陈皮　茯苓　甘草　苏叶　柴胡　藿香　木香
表盛恶寒，加羌活、独活、姜、葱。
慈幼筏曰：小儿已满八岁，经脉完固，凡患伤寒，治法与大人同。
一曰发表，脉浮紧无汗，用升阳发表汤，甚者，用麻黄汤、大青龙汤。
一曰解肌，脉浮长无汗，用葛根汤发之，脉微洪，用柴葛解肌汤。
一曰两解，脉浮数有力，用双解通圣散，脉洪弦数，用大柴胡汤。
一曰攻里，脉沉实有力，用大小承气汤，硬未定，用猪胆等导法。
一曰和解，脉弦半表半里，用小柴胡汤，洪兼弦，用柴胡白虎汤。
一曰救里，脉沉迟，用理中汤、回阳救急汤，沉细，用四逆、附子吴萸汤。此治伤寒之大法也，其馀症治方药详见《大方脉》书。
〔辨阴阳表里〕
阳症之表，发热恶寒，头项痛，背脊强，便清，不渴，手足温和。
阴症之表，无热恶寒，息气凉，手足冷，面色惨淡，舌滑，便利。
阳症之里，舌燥唇焦，烦渴掀衣，扬手踯足，大小便秘，身轻易转，脉浮洪数。
惟腹痛与呕逆，阴阳里症皆有之，但看爪甲红活者属阳，青白者属阴。
〔辨三阳表里〕
太阳膀胱经，以热在皮肤，头疼项强，在经为表，故用麻黄汤、桂枝汤、九味羌活汤；以口渴尿赤，热入膀胱，在腑为里，故用五苓等汤。
阳明胃经，以热在肌肉，目痛不眠，在经为表，故用葛根解肌汤；以口渴自汗，身恶热，背恶寒，为热渐入里，故用白虎等汤；若自汗谵妄，热已入胃腑，为全入里，故用调胃承气等汤。
少阳胆经，以邪在胸胁之间，为半表半里症，表多者法只和解，故用小柴胡汤；里多热盛者，则当用黄芩汤。
以上三阳症皆发热，而太阳恶寒，阳明自汗，少阳多呕，皆三阳主症。大抵阳症多者，得之风寒暑湿邪，生于太阳也；阴症多得之饮食、起居、七情，邪生于少阴也，故曰伤寒内伤者，十居八九也。
〔辨伤寒伤风〕
伤寒始郁而后能发热，故有已未热之经文，伤风初起即发热也；伤寒无汗脉浮紧，伤风有汗脉浮缓；伤寒鼻塞无涕，伤风鼻流清涕；伤寒初起手足微冷，面红，伤风手足背皆温，面或青白，初起即头痛也。
汉贤张仲景《伤寒论》一书，引而伸之，杂病治法，皆出于此。予编次诸科，每于阴阳、表里、寒热、虚实，衍其奥旨。反覆申明，俾学者汇观而统会之，毋致目迷五色云。

感冒门  ***************************
〔小儿伤风〕
伤风者，风邪伤卫也，卫主皮毛，内合于肺，其脉浮缓，自汗，发热，恶寒，畏风，头痛，项强，鼻鸣，乾呕，喷嚏，流涕，不时咳嗽。乳子患此，初服杏苏饮解散风邪，次服金沸草散开通气逆。稍大之儿，初起服参苏饮，次服川芎茶调散，或服人参败毒散。
●杏苏饮
去皮尖炒研杏仁（十粒）　苏叶　前胡　陈皮　桔梗　蜜炒桑皮　面炒枳壳　去心麦冬　去心贝母　酒炒条芩　甘草　生姜（等分）
煎服。
●川芎茶调散
薄荷叶（钱半）　川芎　芥穗（各一钱）　羌活　防风　白芷　炙草（各五分）　北辛（三分）　茶叶（一撮，引）
●参苏饮
人参　苏叶　前胡　葛根　法夏　茯苓（各一钱）　面炒枳壳　甘草　桔梗　陈皮　木香（各五分　姜　枣（引）
表重，去枣，加葱白引；肺中有火，去人参，加制杏仁、炒桑皮；泻甚，加土炒白术、炒研扁豆、炒白莲肉。
●金沸草散
旋覆花　赤茯苓　前胡（各一钱）　芥穗（钱半）　北细辛　制半夏　炙草（各五分）　姜　枣（引）
头痛甚，加川芎；胸满，加桔梗、炒枳壳；有热，加柴胡、黄芩。
●人参败毒散
人参　甘草　薄荷（各五钱）　羌活　独活　柴胡　前胡　枳壳　桔梗　川芎　茯苓（各一钱）　生姜（引）
去人参，加芥穗、防风各一钱，名荆防败毒散，治感冒、瘟疫、麻疹、外科之主方。
〔伤风附法〕
《集成》曰：小儿患伤寒，始终用败毒散，随症加味，每日一剂，以愈为度。
面白，眼胞浮肿，咳嗽多痰，肺经本病也，炒白芥子、制半夏、泡南星。
自利，腹胀，不思乳食，手足逆冷者，脾经怯弱也，倍茯苓，加炒扁豆、山药。
潮热，昏睡，咳嗽，呕吐，大便黄白，脾肺兼寒也，加炙术、藿香、乾姜。
目肿，流泪咳嗽胁痛者，兼肝症也，倍柴胡，加醋炒青皮、炒白芍。
面赤，舌肿，自汗，尿短者，兼心症也，倍独活，加连翘、木通、淡竹叶。
面黄，唇肿，少食恶心者，脾经滞也，加炒神麴、炒麦芽、山楂、砂仁。
面黑，气冷，咳则腰痛者，肾经寒也，倍独活，加北细辛，或加桂心。
〔感冒夹食〕
小儿平日乳食无节，内伤停滞，外复为风寒所伤，其脉浮滑，发热恶寒，头疼恶食，嗳腐吐酸，便秘尿涩，腹热膨胀。如热甚便硬，脉浮数者，服双解通圣散汗下之（方见阳明伤寒）；若内热不甚，服藿香正气散和解之，次服平胃散以调脾。
●藿香正气散
藿香　紫苏　白芷　茯苓（各钱半）　陈皮　桔梗　大腹皮　炒白术　炒厚朴　制半夏（各一钱）　甘草（五分）　姜　枣（引）
或加木瓜。伤食，加消食药。
●平胃散
法制苍术（二钱）　姜炒厚朴　陈皮　炙草（各一钱）　姜末（引）
加味法：食滞，加炒神麴、麦芽、山楂，或加煨枳实；痰盛，加制半夏；脾虚不思食，加人参、黄耆；痞满，加炒枳壳、木香；便秘，加大黄、芒硝；小水赤涩，加赤茯苓、泽泻；表甚头痛，加葱白、豆豉。
〔感冒夹热〕
小儿脏腑多热，复感风寒，风热相搏，火邪内炽，其脉浮数，壮热憎寒，面赤唇焦，口乾鼻燥，心烦渴饮，狂言谵语，二便秘结，初起，服双解通圣散汗下之。服前汤已经汗下，病虽少减，热仍不退者，服　凉膈天水散　。
大黄　黄芩　芒硝　栀子　连翘　薄荷　滑石　甘草　淡竹叶　灯心（引）
〔感冒夹惊〕
小儿先患感冒，邪尚未解，复为惊异所触，致面色青赤，心惊胆怯，睡卧不安，身热烦躁，脉来浮数者，先服疏解散以散表，再服凉惊丸以镇惊。服前药后病虽退，常觉心惊不寐者，服柴胡温胆汤和解之。
●疏解散
前胡　苏叶　羌活　防风　枳壳　桔梗　赤芍　甘草　炒殭蚕（各一钱）　去皮尖炒研杏仁（十粒）　酒炒川连（五分）　生姜（引）
●凉惊丸
川连（五钱）　黑丑　胆草　防风　青黛　钩藤钩（各三钱）
共晒，研极细，煮面糊丸绿豆大。白汤每下十丸，乳子化下五丸。
●柴胡温胆汤
柴胡　陈皮　法夏　茯苓　竹茹　甘草　面炒枳实　生姜（引）
〔感冒附方〕
●不换金正气散　治小儿随父母游宦四方，不伏水土，及感冒山岚瘴气，俱随症加味。
法制苍术　姜制厚朴　法夏　陈皮　藿香　甘草　生姜　红枣
加味法：湿盛，加茯苓、炙白术；头痛，加白芷、川芎；潮热，加柴胡、黄芩、川芎；冷泻，加煨肉蔻、诃子；口燥心烦，加花粉、柴胡、葛根；足肿，加木瓜；胁胀痛，加青皮、柴胡；胸腹胀痛，加炒枳壳、炒白蔻、炒香附；实热便秘，加大黄、芒硝；腹中气块，加煨三稜、炒枳壳、炒小茴、槟榔；咳嗽，加桔梗、杏仁、桑皮；喘急，加麻黄、炒苏子、炒桑皮、制杏仁，呕逆哕噫，加丁香、砂仁、柿蒂；身肢痠痛，加桂枝、威灵仙；疟疾，加煨研草果、醋炒常山、青皮、槟榔；痢初起，去藿香，加炒川连、枳壳；寒白痢及感寒腹痛，加乾姜、桂心；凡风入四体，痿弱疼痛，加当归、川芎、桂枝。

瘟疫门  ***************************
〔总括〕
瘟疫之传变与伤寒无异，有冬感于寒而即病者，名曰伤寒。有冬伤于寒即藏肌肤之内，伏于营卫之间，至春复感春风，发为温病，至夏复感暑热，发为热病。若沿门合户，老幼相传，乃天行瘟疫。或春应暖而反凉，秋冬应凉而反热，乃四时不正之气，各曰时气瘟病，其间有瘟痧、斑疹，诸症又当分别施治。
〔春温病〕
小儿温病，乃因冬受寒邪，不即为病，至春复感春风而发也，其症与伤寒相同，但脉浮而数、表里俱实，宜汗下兼行，服双解通圣散（见阳明伤寒）。至若呕吐不食，加法夏、生姜。
〔风温病〕
亦因冬受寒邪，潜藏荣卫，复感春风而发，其症身重喜睡，鼻息鼾鸣，发热自汗。汗少者，服人参败毒散疏解之（见前伤风）；汗出多者，宜清解，服　桂枝白虎汤　。
桂枝　知母　酒洗白芍（各钱半）　石膏末（四钱）　甘草（一钱）　粳米（一撮）　生姜（三片）　红枣（二枚）
〔夏热病〕
夏热病，乃冬受寒邪，不即为病，至夏复感暑热，寒热相搏而成。现症与上春温相同，但不恶寒只发热、烦躁、口乾作渴为少异耳。治宜解表通里，服双解通圣散（见阳明伤寒）。
〔四时瘟疫〕
时疫一症，乃天地之厉气流行，沿门合户，无论老少强弱，触之即病。盖因邪气自口鼻而入，故传染之速迅如风火。但毒有在表、在里、在阴、在阳之分，其或发、或清、或攻，当因春风、夏热、秋凉、冬寒之四时气运，随人虚实治之。古法以攻毒为急者，以邪自口鼻而入，在里之病多也。治法有三：一曰发毒，用荆防败毒散（见前伤风）；二曰清毒，用普济消毒饮；三曰攻毒，用二圣救苦丹，毒轻者用双解通圣散（见阳明伤寒）两解之亦可。
●普济消毒饮
酒炒川连　条芩（各二钱）　陈皮　柴胡　玄参　桔梗　甘草（各一钱）　炒研牛蒡　炒殭蚕　板蓝根　薄荷叶　升麻　连翘　马勃（各五分）
便秘，加大黄。
●二圣救苦丹
川大黄（二两）　净皂角肉（一两）
切碎晒乾，研极细末，水糊为丸，绿豆大。白汤每下一钱，以便利为度，小儿化服五分。
吴又可曰：乳子染时疫、患伤寒，医人每多忽略。一见儿发热恶寒，不审其有汗无汗，辄指为伤风。见儿不思乳食，胸腹胀闷，又自为伤食，安知其疫邪传胃也。见儿恶心呕逆，烦渴下利，以为食滞常事，又安知其协热下利，入里日深也。挨延失治，致两目上吊，不时抽搐，肢体发痉，甚则角弓反张，又认作慢惊风，妄用镇惊坠痰之药，锢蔽毒邪，转治转剧。迨至小儿神昏，不啼不语，又将神门、眉心、头顶、胸腹妄用灯火艾火乱灸，此火虽微，内攻甚急，两阳相搏，如火添油，热闷而死者多矣。今后遇时疫流行，须留心防察，倘小儿患此，其发毒、清毒、攻毒治法与大人同一例，但药味分量减半为剂耳。
〔瘟斑痧疹〕
凡先患伤寒，后发痧疹者，由汗下失宜，外邪怫郁，内热泛出而成也，惟时气传染，感而即发，亦由疫之为病，性烈而速，故曰：瘟斑、瘟痧、瘟疹，发于卫分者，为痧，卫主气，故痧色白如肤粟；发于营分者，为斑为疹，营主血，故斑疹色红深赤也。又曰：肤浅者为疹，深重者为斑，斑形如豆或成片相连。二症色红者轻，赤者重，黑者死。若其色淡红稀暗者，皆因邪在三阳，已成斑疹，由外入里，或因过服寒凉，致变为阴斑、阴痧、阴疹，法当从阴寒治之，不与阳分斑疹同其治法也。
〔三症治法〕
●升葛消毒饮　治斑疹初起其色淡红，尚未出透，表热轻者，服此升发之。
升麻　葛根　芥穗　防风　白芍　甘草　炒研牛蒡　羚羊角末（等分）　葱白（引）
●三黄石膏汤　治斑疹初起，其色紫赤，出不透澈，表热重者，服此宜发之。
石膏末（三钱）　黄连　黄芩　黄柏　麻黄（各一钱）　栀子（二枚）　豆豉（廿粒）　葱白（三寸）
有汗，用麻黄五分。
●消斑青黛饮　治斑痧疹先已出透，不宜再发表，当清热解毒。
熟石膏末　羚羊角末（各钱半）　川连　栀子　玄参　知母　柴胡　生地　甘草　沙参　大黄　青黛（各一钱）　姜　枣（引）
临服兑醋一匙。
●双解通圣散　见前阳明伤寒。治斑痧疹初起，表里不清，先服此方以解表通里，俟或汗或下后再审脉症，照前法施治。
〔外附法〕
斑疹之脉必见沉伏，因血散于肌肤也。又曰：阳浮血数，阴实而大。火盛于表，则阳脉浮数。下焦实热，则阴脉实大也。
●云林方　治阳毒发斑，狂言吐血，毒蕴胸中，用此宣发之。
升麻（二钱）　川连　射干　沙参　甘草（各钱半）
又方　治气分郁热发为斑疹。
柴胡（钱半）　黄芩　法半　沙参（各一钱）　川连　甘草　紫草　陈皮（各五分）
治瘟痧，加防风、芥穗、连翘、薄荷。
又方　治血分热盛发斑疹者。
当归　生地　赤芍　红花　炒连　石膏末
凡斑痧疹出不透澈，主以荆防败毒散加当归、生地、赤芍、沙参（方见上）。
又方　治内热发斑，肌肤如蚊虫之咬，不宜汗下，只宜清热降火凉血。
石膏末（四钱）　沙参　知母　当归　紫草　赤茯　甘草（各钱半）

暑症门  ***************************
〔总括〕
中暑为阳邪，单中暑热也，身热有汗；伤暑为阴邪，中暑复感寒也，身热无汗。中暑热极，攻肝则抽搐，攻心则厥冒不省人事，分别于下。
〔中暑〕
时当夏令，暑热重蒸，小儿中之，故身热有汗，头痛口渴，足冷恶寒，烦躁不宁，神倦气乏，主以后二方。
●加味白虎汤
沙参　石膏末（三钱）　知母（钱半）　甘草　制苍术（各一钱）　粳米（引）
●加味香薷饮　治中暑症似伤寒，强痛无汗，及外寒内暑者。
香薷（二钱）　酒炒川连　炒厚朴　炒研扁豆　川芎　炒芍　羌活　防风（各一钱）　姜（引）
勿热服，热服，香薷令人作呕。
〔伤暑〕
小儿先已受暑，复感风寒，相合为病，名曰伤暑。其证发热无汗，口渴饮水，面色红赤，乾呕恶心，腹或绞痛，懒食嗜卧。初起，法宜外散内消，先服二香饮；若正气虚弱，当扶正去邪，用六和汤；若伤暑夹食，大吐大泻，用加减香薷饮循序治之。
●二香饮
藿香　香薷　苏叶　茯苓　白芷　陈皮　甘草　桔梗　土炒白术　炒研扁豆　姜制半夏　姜炒厚朴　姜炒黄连　大伏毛　生姜　灯心（引）
●六和汤
去皮尖研碎杏仁（十粒）　炒研扁豆　炒研砂仁　土炒白术　制半夏　炒厚朴　赤茯苓　藿香　木瓜　甘草　人参（各一钱）　姜　枣（引）
加香薷钱半。
●加减香薷饮
香薷（二钱）　炒研扁豆　姜炒厚朴　陈皮　山楂　猪苓　甘草（各一钱）　面炒枳实（五分）
乳食滞，加炒神麴、麦芽。
〔暑风〕
暑风者，手足抽搐，状似惊风，由暑热攻肝，内生风病。其症身热有汗，烦躁口渴，二便黄赤，先用香薷饮加羌活以疏风，次服玉露散以清暑热。暑热一解，抽搐自止。切勿误作惊痫施治，慎之。
●香薷饮
香薷（二钱）　姜汁炒厚朴　炒研白扁豆（各一钱）　姜汁炒黄连（五分）
加羌活钱半，煎汤待微温方服之。
●玉露散
寒水石　石膏（各五钱）　粉甘草（二钱）
共研极细。白汤每调下二钱，日三服或服。
●六一散
飞净滑石末（六钱）　甘草（细粉，一钱）
灯心汤每下二钱。
〔暑厥〕
暑厥之症，因小儿元气素虚，暑热冲心，或挟痰上冲，以致精神愦散，卒然昏昧，不省人事。脉症虚甚者，用清暑益气汤；脉症尚实者，用辰砂益元散合抱龙丸治之。
〔清暑益气汤〕
蜜炙黄耆　制苍术　炒白术　去心麦冬　当归　炙草（各八分）　酒炒黄柏　醋炒青皮　炒　神麴　五味子　陈皮　泽泻　升麻　葛根　人参（各五分）　生姜（三片）　红枣（二枚）
●辰砂益元散
即前六一散内加辰砂五分，共研极匀，每用一钱，合后　抱龙丸　。
九转胆星（四两）　真天竺黄（一两）　明块雄黄　水飞朱砂（各五钱）
四味先研细筛末，又另兑麝香一钱，再同研极匀，先槌碎粉甘草，尽煮成膏，布滤去渣，和匀前药糊为丸，每重一钱，晒乾收入磁瓶内。每用一丸，合前益元散一钱，用姜汤化开，调匀，频频与服。凡治惊痫风痰搐者，只用姜汤、薄荷汤化服一丸。
〔暑热附法〕
神彀曰：静而得之为中暑，其舌淡红，唇无血色，口气微弱，烦渴谵语，但不甚响亮，只低低平声。脉沉无力者，服清暑益气汤（见上）；脉洪滑者，用白虎汤（见阳明伤寒）内加人参。动而得之为中热，其症唇舌红紫，气出蒸手，小水赤涩，烦渴谵语，声必雄壮，甚则狂妄而大叫，此系心经中热，宜服川连、木通、滑石、甘草、薄荷、麦冬、羚羊角末、淡竹叶，灯草引。
按：小儿中暑、中热，有因常在烈日之中，或坐卧湿热之处，直犯暑热，致令发热自汗等症，审其脉洪便秘，先服白虎汤。若洪滑而兼吐泻，当服　薷苓汤　。
香薷　茯苓（各二钱）　炒研扁豆　姜炒厚朴　土炒白术　猪苓　泽泻（各一钱）　姜炒川连　桂心（各五分）
或夹食积，去川连，加消导药。

伤湿门  ***************************
〔总括〕
经曰：诸湿肿满皆属于脾。又曰：风雨则伤上，冷湿则伤下。是知湿之为病，有出于天气者，雨露是也；有出于地气者，泥水是也；有出于饮食者，酒浆是也；有出于人事者，如小儿坐卧湿处，或常著汗衣，或衣褓不干，或不时澡浴，或贪食生冷之类是也。然所因虽异，悉由乎脾气先虚，湿邪得以乘之。其辨症之法：一曰湿热，二曰寒湿，足以尽之矣。
〔湿热症治〕
初起身重壮热，口渴心烦，小水赤涩，大便秘结，脉来洪滑，初服柴苓汤清利之。若湿热浮肿，宜服茵陈饮渗利之；如便闭脉实，服沆瀣丹。
●柴苓汤
柴胡　泽泻（各钱半）　土炒白术　茯苓　猪苓　炙草　黄芩　法夏（各一钱）　人参　肉桂（各五分）
或用沙参　桂心
●茵陈饮
茵陈　栀子　甘草　赤茯苓　煨枳实　炒葶苈子　灯心（引）
●沆瀣丹
大黄　黄柏　黄芩（俱酒炒）　川芎（各九钱）　黑丑　枳壳　赤芍（俱炒香）　薄荷叶　滑石　连翘　槟榔　甘草（各六钱）
共切片晒研极细，蜜为丸，重一钱。白汤、茶、酒听其化服。
〔寒湿症治〕
初起身重头痛，寒热往来，肢冷腹胀，泻清吐涎，甚则浮肿发黄。治宜燥湿温中，主以胃苓汤。若中湿浮肿，前汤合五皮饮煎服；若肿甚发黄，另按肿胀黄疸门施治（见四卷）；寒湿兼食滞，服消导二陈汤（见伤寒门）。
●胃苓汤
制苍术　白术　茯苓　猪苓　泽泻　陈皮　甘草　厚朴　桂心　生姜
●五皮饮
五加皮　地骨皮　茯苓皮　大腹皮　生姜皮
合前汤等分，煎服。

发热门  ***************************
〔总括〕
小儿发热，有表里虚实之分，治有汗下补泄之别，须观形察色，审症切脉以意消息之，庶不致误也。分别症治于下。
〔表热〕
小儿外感寒邪，太阳受病，脉浮，发热恶寒无汗，头身强痛，气喘鼻乾，宜服十神汤。若表邪不解，里热又急，脉浮数大，寒热烦渴，便秘、胀满者，宜汗下兼行，服双解通圣散（见太阳伤寒）。余法再按伤寒门。
●十神汤
麻黄　苏叶　升麻　葛根　白芷　川芎　陈皮　甘草　赤芍　香附米（等分）　生姜　葱白（引）
发热有汗为表虚，治法同前伤风门。
小儿肥甘过度，必生内热，故发热蒸蒸，小便赤涩，面赤唇焦，舌燥口渴，脉实有力者，先服调胃承气汤下之（见阳明伤寒）。若下后热仍不退，次服白虎汤（见阳明伤寒）。里热不解，再服黄连解毒汤。
川连　川柏　条芩　栀子（等分）
热服。
〔虚热〕
或因大病后气血虚弱，营卫尚未调匀，致发虚热，其热微缓，气乏神疲，主以补中益气汤。或因血虚，下午至夜烧热加重，面唇淡白，大便滞涩，出则溏泻，主以四物汤。二症若兼口渴引饮而呕者，服竹叶石膏汤，又有阴盛格阳外浮，发热，面色虽赤，然四肢逆冷，小便清白，脉必微细，用白通汤收敛阳气，其热自退。
●补中益气汤
蜜炙黄耆（二钱）　土炒白术　炙草　当归（各钱半）　留白陈皮（一钱）　柴胡　升麻　人参（各五分）　生姜（三片）　红枣（二枚）
●四物汤
熟地（三钱，血热改用生地）　白芍（二钱，血瘀改用赤芍）　酒洗当归（二钱）　川芎（钱半）
头痛，加酒炒芥穗；往来潮热，加柴胡、炒芩。
●竹叶石膏汤
石膏末（二钱）　淡竹叶　制半夏　去心麦冬　人参　炙草（各一钱）　粳米（一撮）　生姜（三片）
●白通汤
生附子（三钱，切作三片）　乾姜（一钱）　葱白（四茎）
煎服，或加炒芍。
〔实热〕
小儿内热有馀，蓄积而发，故午后潮热，蒸蒸汗出，口气蒸手，肚腹胀硬，尿赤便秘，烦渴狂叫，口舌生疮，腮颊红赤，脉洪数有力。若时时发热不止者，用凉膈散清热通里；若午后发热如疟，有定期者，服大柴胡汤。两解之方见阳明伤寒。
●凉膈散
酒浸大黄　芒硝　甘草（各一钱）　连翘（二钱）　酒炒黄芩　黑栀仁　淡竹叶　薄荷叶（各五分）
生蜜引。治上中焦积热，加升麻、石膏；下焦，加滑石。
〔发热辨症〕
肺实发热，右腮色赤，口渴鼻乾，咳嗽气喘，大便燥结，脉浮有力，宜服　泻白散　。
炒桑皮　地骨皮（各二钱）　甘草（一钱）
粳米引。渴，加花粉；嗽，加枳壳、桔梗；火盛，加芩、连；痰呕，加陈皮、法夏。
肺虚发热，面色㿠白，唇舌淡红，或咳嗽虚喘，微微汗出，脉浮无力，服炙白术、款冬花、五味子、制麦冬、茯苓、甘草、陈皮、生姜。若肺虚复感风寒，发热咳嗽者，服参苏饮（见前伤风）。
心经实热，面红舌赤，烦躁狂叫，口气蒸手，小便短赤，脉数有力，宜服川连、赤芍、生地、木通、甘草、赤茯、淡竹叶、灶心土，渴加花粉、连翘。
心虚发热，其热和缓，口气微温，小便清利，面色惨淡，睡中惊惕，脉沉细无力，服远志肉、白莲肉、当归、茯神、沙参、丹参、炙草、丹皮、钩藤钩。
心经热极似寒，其额不红，舌又不赤，小水如常，但口气如焚，睡中嚼齿，狂言谵语，啼叫多泪，而烧热无已时，此蕴热于心，不形外窍也，当服　加味连翘饮　。
连翘　赤芍　归尾　木通　条芩　甘草　芥穗　防风　柴胡　栀子　瞿麦　滑石
煎服。
心热昏迷似惊，小儿一味发热，昏迷不省人事，似惊风而无抽搐等症，宜服去心麦冬、钩藤钩、石菖蒲、连翘、木通、生地、桔梗、陈皮、法夏、茯神、甘草。
脾经实热，脉洪大有力，唇鼻牙床红燥乾裂，口气蒸手，便秘或泻，烦渴不思食，煎石膏末、灶心土、陈茶服。热甚秘结，服六一顺气等汤（方见阳明伤寒）。
脾虚发热，脉迟或缓，唇鼻微红，口渴饮少，面目淡黄，或吐泻不思食，服　香砂六君汤　。
人参　炙术　茯苓　炙草　陈皮　法夏　藿香　香附　砂仁　姜枣
若系实痰发热，脉洪滑，而痰壅喘咳者，前汤去砂仁，加煨草果、炒白芥。
肝经发热，脉弦，面青，目睛勇视，多怒狂叫，或寻衣捻物，转筋阴痛，宜服　龙胆泻肝汤　。
胆草　黄芩　栀子（俱酒炒）　车前子　木通　泽泻　柴胡　当归　生地　甘草　薄荷（引）
脉弦，往来寒热，邪在半表半里者，服小柴胡汤（见上伤寒）、天保采薇汤。治时疫发热，羌活、独活、柴胡、前胡、枳壳、桔梗、茯苓、甘草、陈皮、法夏、升麻、葛根、川芎、赤芍、制苍术、炒厚朴、藿香叶，生姜引。
●四顺清凉饮　治血热发热，每日巳午热甚，过夜则凉。
柴胡　当归　白芍　生地　甘草
五心烦躁，加木通、淡竹叶、制麦冬、栀子；便秘，加煨大黄。
●六味地黄汤　治阴虚发热。
熟地　山药　茯苓　枣皮　泽泻　丹皮
夜热甚，加当归、炒芍、炙龟版；客热乍有乍无，服六君子汤，加当归、炒芍、柴胡。

汗症门  ***************************
〔总括〕
汗乃人之津液，存于阳者为津，存于阴者为液，发泄于外者为汗。若汗无故而出者，乃因阴阳偏胜也。如小儿无因而汗自出，谓之自汗。自汗属阳，有虚有实。虚者，汗出翕翕，发热恶寒，乃表虚也，法当固表；实者，汗出蒸蒸，发热不恶寒，乃里热也，法当攻热。又有睡则汗出，觉则汗止，谓之盗汗。然当辨其心虚不固，宜补心；心热伤阴，当凉血，分别于下。
〔表虚自汗〕
小儿表虚，无故戢戢然汗出不止者，服玉屏风散。若戢然汗出，而兼发热恶寒，是阳气虚，腠理不固，宜服桂枝加附子汤。
●玉屏风散
蜜炙黄耆　土炒白术　北肉　防风（等分）
煎汤，频频温服。
●桂枝加附子汤
桂枝（三钱）　酒洗白芍（二钱）　炙草　炮附子（各钱半）　姜　枣（引）
〔里热自汗〕
小儿阳明里实，蒸蒸自汗，口气蒸手，渴饮便秘，不恶寒反恶热，脉长洪者，服白虎汤。若壮热、自汗、便秘、胀满、烦渴、脉实者，服调胃承气、六一顺气等汤下之，俱见前阳明伤寒。
〔心虚盗汗〕
小儿心虚，阴气不敛，每逢睡熟溱溱汗出，审其梦中，心常警惕，醒来时神色消沮，或虚烦不眠，主以　酸枣仁汤　。
蜜黄耆　炒研枣仁　茯神　茯苓（各二钱）　酒洗当归　制远志肉　炒白莲肉　陈皮　炙草（各一钱）　人参（五分）　姜　枣（引）
〔心热盗汗〕
小儿心热，火伤于阴，故身多烦热，每逢睡熟汗出蒸蒸，脉洪而阳浮于外。外用扑汗法，内服　当归六黄汤　。
酒洗当归　蜜炙黄耆（各二钱）　生地　熟地　川连　条芩　黄柏（各一钱）　浮小麦（引）
●扑汗法
白术　川芎　藁本（各三钱）　米粉（二两）
共晒，研极细。缝绢袋盛贮，扑儿身上。
又方　旧蒲席、蒲扇烧灰，和糯米粉筛，入夏布袋内，扑之。
《铁镜》治阴虚盗汗，用四物汤加蜜耆、炒连、浮小麦；治阳虚自汗，用补中益气汤，加麻黄根、浮小麦；治脾虚自汗，肢冷作泻，用六君子汤加蜜耆、浮麦；中寒自汗，脉迟，下利，用附子理中汤。方俱见前。
《集成》治里热自汗，用沆瀣丹（见上伤湿）。若小儿大病后自汗潮热，当用　黄耆固真汤　。
蜜耆　炙术　当归　炙草　人参　龙眼肉
若睡中盗汗惊惕，用沙参、当归各三钱，猪圞心一两，切片煎汤温服。研五倍子末，醋调作饼，贴儿脐心，以布扎定，盗汗即止。

咳嗽门  ***************************
〔总括〕
《病机式要》云：咳嗽谓有声有痰，因肺气受伤，动乎脾湿而然也；咳谓无痰而有声，肺气伤而不清也；嗽谓无声而有痰，脾湿动而为痰也。三者虽皆属肺病，然又有肺寒、肺热之分，食积、风寒之别，详列于下。
〔肺寒咳嗽〕
小儿寒嗽，因平日肺虚，喜啖生冷，致寒邪伤肺，发为咳嗽，其症面色㿠白，痰多清稀，鼻流清涕。当服圣惠橘皮散，或人参败毒散（见前伤风）。若日久不愈，再服补肺阿胶散，则气顺痰清，嗽自止矣。
●圣惠橘皮散
人参　陈皮　苏叶　桔梗　去心贝母　去皮尖炒研杏仁　姜　枣（引）
●补肺阿胶散
蛤粉炒阿胶　去皮尖炒研杏仁　炒研牛蒡子　马兜铃　北沙参　炙草
糯米同煎，食后服。
〔肺热咳嗽〕
小儿热嗽，因火热熏扰肺金，致频频咳嗽，面赤咽乾，痰黄气秽，多带稠黏。大便软者，宜服泻白散加味；大便硬者，服凉膈散（见前发热门），内加桔梗、桑白皮；表实无汗，加防风、羌活。
●加味泻白散
桑白皮　地骨皮　去心麦冬　贝母　知母　甘草　片芩　薄荷　桔梗　陈皮　茯苓
粳米引，若外寒郁遏肺火，喘嗽无汗，加麻黄、杏仁发之。
〔食积咳嗽〕
小儿食积生痰，郁热熏蒸肺气，气促痰壅，频频咳嗽。大便溏者，主以曲麦二陈汤消导之；若大便秘结，用苏葶滚痰丸攻下之。
●曲麦二陈汤
炒神麴　炒麦芽　酒炒川连　姜煮半夏　面炒枳实　去油栝蒌仁　陈皮　茯苓　山楂　甘草　姜　枣（引）
●苏葶滚痰丸
炒葶苈子　炒苏子（各五钱）　酒蒸大黄　酒炒黄芩（各二两）　煅礞石（三钱）　沉香（如无用木香，三钱）
共研极细，水糊小丸。姜汤每下一钱或五分，取便利为度。
●消导二陈汤　见前伤湿。治伤食痰嗽。
〔风寒咳嗽〕
小儿脱衣换褓，偶为风寒所乘，肺先受邪，气逆上冲咽膈，发为咳嗽、喷嚏、流涕、鼻塞声重、频唾痰涎。初起宜疏解表邪，服参苏饮，次宜清理痰嗽，服金沸草散，俱见伤风门。若寒邪壅蔽，当服加味华盖散。
麻黄　前胡　陈皮　桔梗　甘草　赤苓　去皮尖炒研杏仁　蜜炒桑皮　炒研苏子
煎服，取微汗。
若寒渴痰嗽，当服　清肺饮　。
茯苓　陈皮　薄荷　桔梗　芥蕙　甘草　炙桑皮　炒白术　泡南星　北细辛
初起，去白术，加防风；湿甚，加防己。
〔咳嗽附法〕
●六君子汤　治土虚不能生金，气乏咳嗽，面白唇淡，小水清短，大便溏泻。
人参（以沙参、蜜蒸葳蕤代）　土炒白术　姜制半夏　茯苓　炙草　陈皮　姜　枣（引）
●加减泻心汤　治心火刑金，咳嗽气逆，口气蒸手，舌红唇燥，小便赤涩。
用川连　枯芩　去心麦冬　去皮尖研杏仁　贝母　桔梗　木通　陈皮　甘草　淡竹叶
●润燥清金汤　治燥热侵肺，与火侵肺咳嗽不同，头面出汗，往来潮热，皮肤燥裂、瘙痒，便秘。
炒研麻仁　去心麦冬　贝母　花粉　片芩　防风　甘草　桔梗　当归　赤芍　款冬花　生蜜（引）
●加味香薷饮　治暑侵肺嗽，寒热渴饮，唇色淡红。
香薷　桔梗　姜炒厚朴　炒研扁豆　去心麦冬　款冬花　灯心（引）
●云林方　清胃热熏蒸，隔经传染，波及肺窍，咳嗽声壮，口气如焚，唇焦渴饮者。
石膏末（三钱）　款冬花　炒麻仁　知母　花粉（各二钱）　甘草（一钱）
●清肝方　治肺弱肝强，木反侮金，咳嗽气粗，目精勇视，面青口苦，胁痛。
柴胡　白芍　甘草　陈皮　炒枳壳　制半夏　款冬花　薄荷叶
热，加炒芩、胆草。
●降火汤　治水火不相济，由肾水不能上升，火炎无制，刑金作嗽，目暗神疲，夜卧嗽甚，唾痰带血，面色燻黑，咽燥舌乾。
当归　熟地　白芍　茯苓　玄参　花粉　甘草　桔梗　酒炒川连　去心麦冬　去毛知母　炒白莲肉
煎服。
●六味地黄汤　见发热辨证。加麦冬、五味子，治阴虚久嗽不止。
●逍遥散　治痰郁其火，一味乾咳，或黄昏咳嗽，先服前泻白散，次服此。
柴胡　当归　炒芍　茯苓　土炒白术（各钱半）　炙草　薄荷（各八分）　煨姜（引）
一治虾蟆症，咳嗽连接数十靥，或乾呕，而痰不黏，或发热而恶风寒，此因感冒时气，先服荆防败毒散疏解之（见前伤风），次宜内清外散，服二香散（见前伤暑）。
一治百晬嗽。儿生百日内，频频咳嗽，喉中痰响如水鸡声，或外因风寒侵肺，或内因乳汁太莽，儿吞不及，因而呛肺，或因儿哭未定，以乳佐之，气逆而成。俱煎人参败毒散（见前伤风），令母子同服数剂，使药性从乳中度入儿腹，自愈。乳母忌食肥甘辛辣酸咸。
《集成》曰：五脏六府皆令人咳，其要不离肺金，但因痰而嗽者，痰为重，主治在脾；因咳而动痰者，咳为重，主治在肺。清晨咳者，属痰火；午前嗽者，属胃火；午后嗽者，为阴虚；黄昏嗽者，火浮于肺；五更嗽者，食积滞于三焦。肺实者，抱头急嗽，面赤气促；肺热者，嗽痰黏秽，身热面红、鼻燥，喘渴，手揉眉目；肺虚者，气乏嗽缓，面白泻；肺寒者，嗽痰清稀，面白肢冷，鼻流清涕，当随症治之。小儿咳嗽，忌闭口摇头、目睛上视、抬肩抽搐等症。

喘吼门  ***************************
〔总括〕
呼吸气出急促者，谓之喘急，外候抬肩欠肚。若更喉中有声响者，谓之哮吼。然致病之原不一。如气粗、胸满、痰稠，便硬而喘者，此实热也；气之怠微，不能续息而喘者，此虚邪也。其中有风寒郁闭而喘者，有夹痰饮壅逆而喘者，更有马脾风一症，最为恶候，分别症治于下。
〔火热喘急〕
小儿火邪刑金作喘者，多口乾舌燥，面赤唇红，烦渴引饮。如因肺热者，服凉膈散（见前实热症）；若因胃热者，服凉膈白虎汤；若心火刑金者，服导赤散；如因肾虚火来灼金者，服知柏地黄汤。
●凉膈白虎汤
酒浸大黄　芒硝　甘草（各一钱）　连翘　知母（各二钱）　石膏末（四钱）　酒炒黄芩　炒栀仁　薄荷叶　淡竹叶（各五分）　粳米（引）
●导赤散
生地　木通　甘草梢　淡竹叶　灯草（引）
火甚，加滑石、赤茯、川连。
●知柏地黄汤
熟地（三钱）　炒山药　枣皮　茯苓（各钱半）　泽泻　丹皮（各一钱）　黄柏　知母（各八分）
〔肺虚作喘〕
小儿虚喘，气乏神疲，声音短涩，寸脉微弱者，服洁古黄耆汤；若虚喘夹痰者，服百合固金汤；如虚喘夹热，唇红口渴者，服本事黄耆汤。
●洁古黄耆汤
蜜炙黄耆　蜜炒桑皮　地骨皮　炙草（各二钱）　人参（五分）
●百合固金汤
百合　生地　熟地　去心麦冬（各钱半）　当归　炒芍　玄参　桔梗　贝母　甘草（各一钱）
●本事黄耆汤
蜜炙黄耆　去心麦冬　熟地（各二钱）　茯苓　炒芍　天冬（各一钱）　五味子　人参　甘草（各五分）　乌梅（一个）　红枣（一枚）　生姜（三片）
〔风寒喘急〕
肺主皮毛，一受风寒，内闭肺气，则气逆不降，呼吸气急，发热无汗，治宜发散，先服华盖散；若肺气本虚，复外被风寒所伤，内无痰涎壅塞者，服加减苏子降气汤降其逆气，其喘自止。
●华盖散
麻黄　款冬花（各钱半）　陈皮　茯苓　甘草　炒苏子　蜜炙桑皮　去皮尖炒研杏仁（各一钱）　生姜　葱白（引）
●紫苏饮子
人参　苏叶　麻黄　陈皮　法半　甘草　五味子　制杏仁　炒桑皮　炒青皮
生姜煎服。
●苏子降气汤
炒研苏子　姜制半夏　厚朴　前胡　当归　陈皮（各钱半）　炙草　桂心（各一钱）　生姜　木香（引）
〔痰饮喘急〕
小儿痰饮喘急，因痰壅气逆，音如潮响，声如拽锯，宜急改痰壅，服苏葶滚痰丸（见前食积咳嗽）；若停饮，喘急不得卧者，只服苏葶丸。
●苏葶丸
炒苏子　炒葶苈子（等分）
研极细，煮红枣取肉捣膏，糊为小丸。姜汤每下一钱，小儿化服五分。
喘兼食积，服消导二陈汤（见伤寒后）。
又方　治痰喘每遇寒天即发，或痰入肺窍喘甚，不吐痰涎。
炮南星　制半夏　去油栝蒌仁　炒萝卜子　酒炒香附　皂角（烧灰存性）　去白陈皮（等分）
晒研极细，姜汁糊丸。每服一钱。
又方　治痰吼遇食厚味即发。
萝卜子（四两，蒸熟晒乾）　皂角肉（烧存性，取灰，二两）
共研末筛净，姜汁糊为小丸。白汤每下一钱。
〔马脾风〕
马脾风即暴喘是也，因寒邪客于肺俞，寒化为热，闭郁肺窍，故胸高气促，肺胀喘满，两胁扇动，陷下作坑，鼻窍掀张，神气闷乱。初起急服五虎汤，次用一捻金下之，倘得气开，其喘自止。若小儿百日内见此，难救。
●五虎汤
蜜炒麻黄　生石膏末（各二钱）　去皮尖研杏仁　甘草　细茶叶（各一钱）　生姜（三片）
煎服数次。后服一捻金。
川大黄　黑牵牛　白牵牛　槟榔　人参（等分）
研极细。蜜水调服五分，取下利为度。
〔吼喘附法〕
喘以气息言，肺气膹郁，上促连属，不能以息是也；吼哮以声响言，声如拽锯，胀满暴喘是也。凡喉中如水鸡声者，为实吼；如鼾声者，为虚吼，分别症治于下。
●九宝汤　治吼哮初起，或久吼遇寒即发者。
麻黄　苏叶　陈皮　薄荷　桂心　甘草　大腹皮　制杏仁　炒桑皮　生姜　葱白（引）
●千缗汤　治痰闭肺窍，吼喘不得卧者。
姜制半夏　赤茯苓　胆星　桔梗（各钱半）　皂角（炙焦）　面炒枳壳　炙草（各一钱）
气喘，加苏子、白芥子、萝卜子。
●夺命散　治心经积火，刑肺灼脾，暴哮者。
酒炒大黄　面炒枳壳（各五钱）　黑丑（三钱半）　生半夏（炒）
共研极细。姜汤每下一钱，取下为度。
●集成方　治因宿食发吼，痰壅，腹胀，恶食吐酸。
炒研萝卜子　炒神麴　炒麦芽　山楂肉　炒厚朴　香附子　甘草　木香
●定喘汤　治肺虚感寒，气逆膈热发吼者。
制杏仁　炒苏子　炒桑皮　款冬花　白果肉　法半夏　麻黄　枯芩　甘草　生姜（引）
●贞元饮（景岳）　治气短喘促，提不能升，咽不能降，人但知为气急，其病在上焦，而不知其元海无根，肝肾已败，此子午不交，气脱症也，服此救之。
法制熟地（五钱）　当归（三钱）　炙草（一钱）
如兼呕吐恶食或恶寒者，加煨姜五片；若气乏脉微，加人参；手足逆冷，加肉桂，或加附片。
●理阴煎（景岳）　治肝肾虚败，不能纳气，浮散而作喘者。
熟地（四钱）　当归（三钱）　炮姜　炙草（各钱半）
照前方加味。凡张口气喘，出多入少者，宜之。吼喘之脉浮滑者易治，微细而涩者难痊。
治小儿奶吼，遇风寒即发者。
制去油栝蒌仁　熟石膏　制半夏　麻黄　陈皮（各一钱）　面炒枳实　去皮尖炒研杏仁　甘草（各五分）　姜（引）
频频与服。
治醋呛成吼。
大粉草四两，切大片，用猪胆汁浸透，慢火炙乾，研极细末，蜜为小丸。临卧白汤每下一钱。
治盐呛成吼。
小蓟草二两，猪精肉四两，同煮极烂，食肉饮汤。

痰饮门  ***************************
〔总括〕
痰者，水穀所化之津液不能四布，留于胸膈而成也，或因饮食无节，乳汁过伤，或贪饵厚味甘肥，脾胃不能运化而生。若阴气素盛，则化为饮，阳气素盛则化而为痰，痰饮为病多端，另详《大方脉》书，但小儿所患只有燥痰、湿痰二症，分别于下。
〔燥痰〕
燥痰者，痰因火动也，火盛则痰色黄，稠黏涩滞难出，气逆喘咳，夜卧不宁，面赤口乾，小便短赤。轻者服清气化痰汤，重者服苏葶滚痰丸下之（见前食积咳嗽），燥久不愈服燥痰汤。
●清气化痰汤
制半夏　胆星（各钱半）　去皮尖研杏仁　去油栝蒌仁　面炒枳实　酒炒黄芩　陈皮　茯苓（各一钱）　生姜（引）
●燥痰汤
去油栝蒌仁　去心天冬　去心贝母　面炒枳壳　旋覆花　枯芩　海石　朴硝　桔梗　陈皮
煎服。
〔湿痰〕
因小儿过食生冷油腻之物，有伤脾胃，致脾土虚，湿不运化而成。湿痰清稀色白，滑而易出，脾虚不运，故恶食懒食；脾主四肢，故体倦嗜卧；脾属土，故面色多黄。如痰多者，宜除湿化痰，服枳桔二陈汤加二术；如饮多者，宜扶阳散饮，服桂苓甘术汤。馀症，用二陈汤照法加味治之。
●枳桔二陈汤
炒枳壳　制半夏　陈皮　茯苓　桔梗　甘草
加制苍术、土炒白术以除湿，生姜引。
●桂苓甘术汤
茯苓（四钱）　土炒白术　桂枝（各三钱）　甘草（一钱）
煎服。
●二陈汤　治一切痰饮，惟治燥痰不相宜，因半夏性燥，茯苓性渗利也。
姜汁　煮半夏　茯苓（各二钱）　去白陈皮（一钱）　甘草（五分）　生姜（三片）
加味法
治风痰抽搐，加胆星、白附子、煨天麻、炒殭蚕，甚者加全蝎、薄荷。
寒痰壅甚，加乾姜、桂心、麻黄、北细辛、炮附子；湿盛，加制苍术、白术。
热痰，色黄稠黏，口渴便秘，加炒连、炒芩、石膏、竹沥；火盛，加栀子、青黛。
气痰，喘促胸满，加苏茎、枳壳、香附。
郁痰气滞，再加川芎、桔梗。
食痰，加楂肉、炒神麴、麦芽、萝卜子。
老痰，加枳实、海石、栝蒌仁、朴硝。
胁痰，在皮里膜外，加炒白芥、草果，行痰利气加炒研砂仁、藿香、枳桔。
膈间风痰，气实，加荆沥；虚，加竹沥。
四肢痰饮，加竹沥、姜汁、韭菜汁。
痰在膈上，重者用后吐法，轻者加川芎、桔梗、豆豉、防风、茶叶宣发之；膈上热痰或兼嘈杂者，去生姜，加栀子、川连、条芩、豆豉。
痰结胸膈，喘咳气逆，及顽痰胶固，加木香、香附、枳实、胆星。
痰嗽，眼胞浮肿，酒痰，手臂木痛，加苍术、枳壳、姜黄、桂枝、威灵仙、炒神麴。
寒痰贯膈，加乾姜、白附子。若脉浮表实，加麻黄、枳壳、桔梗、北细辛。
痰迷，心悸怔忡，不寐，加胆星、枳实、石菖蒲；心悬如饥，加酒炒川连。
痰在肠胃，气实脉实者，加芒硝、大黄、枳实、甘遂攻下之，虚者禁下。
血虚有痰，加天冬、知母、栝蒌、竹沥、炒香附。
气虚有痰，加炒白术、人参。
痰中带血，加蜜炒桑皮、酒炒黄芩、白芍。
●瓜蒂散　治痰壅上膈，火气上冲，食停上脘，欲吐不出及胸中寒结痞满。
炒黄甜瓜蒂　赤小豆（等分）
研极细。量儿大小，白汤每调三五分，温服，良久以指探吐，吐时令儿闭目，束紧腰带。如吐不止，煎葱汤服数次。
●三圣散　治风痰壅盛，惊风痫症上实者。
炒瓜蒂　藜芦　防风（等分）
研末。照前法调服探吐。
●通关散　治痰搐昏死。
生南星　半夏　北细辛　薄荷叶　牙皂肉（等分）
研极细。男左女右，每用五釐，竹管吹入鼻也，得嚏自效，或加白矾。
●开关散　治风痰惊搐，开关不开。
生南星　乌梅肉（各二钱）　冰片（五釐）
共捣如泥，每用捺牙，口噤立开。
●熏鼻法　治痰壅气闭，口噤昏死。
剥巴豆肉，用绵纸包裹，捶碎，待油黏透纸上，去巴豆渣，再卷皂角末，烧烟燻鼻，或用此油纸塞鼻亦效。
●紫金丹（云林）　治痰实结胸，哮吼喘促，用此劫之。
白砒霜一块，用湿面包裹，燃灰中煨熟，去面取霜一钱，枯矾三钱，共研极细，先用水浸透，豆豉一两，捣取汁，去渣和匀，前末为丸，绿豆大。茶汤每下三五丸。
〔脉略〕
风痰浮滑，风饮浮弦，食痰沉滑，悬饮沉弦，肺饮不弦，但短而喘。又曰：脉滑主痰，关弦主饮，寒饮两弦，肺饮短气。又曰：两关脉浮，弦大而实，膈上有稠痰也；凡关上脉伏而大，两胞如煤烟熏者，皆痰为病也。

头痛门  ***************************
〔总括〕
大人头痛，症治繁多，详见初集《大方脉》。但小儿头痛，大要有二，在表者，外感风寒，法当疏散；在里者，内热熏蒸，法当清解。余详后附法。
〔风寒头痛〕
乃因太阳膀胱经感受风寒，其脉浮缓，恶寒发热，上及巅顶，下连额角，不时疼痛，法宜取汗，主以羌活冲和汤随症加减。若风寒湿热上攻，头目及脑痛不止者，主以清空膏。
●羌活冲和汤
羌活　防风　川芎　白芷　白菊花　制苍术（各钱半）　黄芩　生地　甘草（各一钱）　北细辛（五分）　姜　葱（引）
加味法：痛由顶后起者，属膀胱经，倍羌活，加藁本；便秘，加酒炒大黄；痛由太阳起，牵引眉目脑额者，属胃经，倍白芷，加葛根、石膏末；痛由耳后起，属胆经，重加柴胡；头痛兼足冷气逆，属肾经，倍用细辛；痛兼腹痛身重，属脾经，加苍术；痛兼肢冷，呕吐涎沫，属肝，加炒吴萸；火痛，烦渴、肌热，倍炒黄芩，加石膏；痛吐痰饮，手足温者，加茯苓、制半夏。
●清空膏
酒炒川连　条芩　羌活　防风　炙草　柴胡　川芎（等分）
研极细。每用二钱，茶调成膏，白汤冲化嚥下。主治太阳、少阳头痛，脉浮数者宜之。
加减法：如少阴头痛，必足寒气逆，脉沉而迟，加北细辛一半；如太阴头痛，必兼吐痰涎，只用酒炒芩连、柴胡，加姜制半夏；如偏头痛，服之不愈，减羌活、防风、川芎一半，倍加酒炒柴胡；如自汗、发热、恶热、烦渴，此阳明头痛，不可服此，用白虎汤加白芷。丹溪曰：东垣制清空膏，治诸般头痛，惟血虚头痛，从眼角相连痛者，不宜服此。又云：颠顶痛，属厥阴；脑项痛，属太阳，亦不宜服。
〔内热头痛〕
此病在阳明胃经，因小儿肥甘无节，胃火上炎，故鼻乾目痛，上至头脑，下连齿颊，痛无定时，主以加味茶调散。
川芎　白芷　芥穗　薄荷（各钱半）　石膏末（三钱）　酒炒条芩　陈茶叶（各一钱）　生姜（引）
便秘，加酒炒大黄。
●芎芷石膏汤
川芎　白芷　羌活　藁本　白菊花　熟石膏
随症加味，热甚，加炒芩、薄荷、连翘、栀子；风盛眩晕，加芥穗、防风；头痛、烦渴、脉实、便秘，加酒炒大黄、芒硝；肢冷苦痛，加北细辛。
〔头痛附法〕
●人参败毒散　见前伤风。加川芎、藁本、炒芩、川柏，治脑顶苦痛。
●苏子降气汤　见前寒喘。加白芷、川芎，治气逆头痛。
●补中益气汤　见前虚热。加川芎、白芷、芥穗，治气虚头痛。
●四物汤　见前虚热。治血虚头痛，加炒芥穗；有风，加羌活、天麻。
●逍遥散　见前咳嗽。治肝郁火旺目眩头痛，有热加丹皮、栀仁。
●六味地黄汤　见前咳嗽。治肝肾亏损，目眩头晕，随症加味。
●人参芎附汤
人参　川芎　炮附子
治虚寒头痛，四肢逆冷，脉微细无神。
●清晕化痰汤　通治头痛晕眩者。
羌活　防风　川芎　白芷　茯苓　陈皮　法半夏　甘草　炒枳壳　炒条芩　北细辛　陈胆星　姜　葱（引）
●半夏白术天麻汤　治脾胃内伤，眩晕头痛，身重心烦，四肢逆冷等症。
制半夏　炒麦芽（各钱半）　炒白术　炒神麴（各一钱）　制苍术　蜜黄耆　天麻　陈皮　泽泻　茯苓　人参　炙草（各五分）　酒洗川柏　乾姜（各三分）　枣（引）
此汤亦治食滞头痛。随症加减，酒痰头痛，加葛根、枳椇子。
凡乳儿起居坐卧，戒勿以鼻息对儿囟门吹嘘，免日后患头风。

腹痛门  ***************************
〔总括〕
小儿腹痛，当分别施治，如系食痛宜消导，虫痛宜安虫，停食感寒宜消散，寒痛宜温中，热痛宜清解，分别于下。
〔食痛〕
因儿乳食不节，积滞不化，其症食入即痛，喜饮凉水，恶食吐酸，腹满便秘，先服六一顺气汤下之（见阳明伤寒）。若下后仍痛，法当和解，服消导二陈汤（见伤寒夹食），或服香砂平胃散。
法制苍术（二钱）　姜汁炒厚朴　去白陈皮　炙甘草　藿香叶　炒研砂仁（各一钱）　姜　枣（引）
或加炒曲、麦芽、山楂、法半夏。
〔虫痛〕
因小儿腹中虫动不安，故时常绞痛，面色乍红乍青乍白，时吐清水，其痛时作时止，忌用攻下法，宜安虫。新痛，服钱氏安虫散；久痛，服加减理中汤；至若虫攻胃痛，服雄槟丸、集效丸；蛊胀腹痛，服使君子丸。
●钱氏安虫散
水粉　鹤蝨草　川楝肉（俱炒黄色）　煅枯明矾（各二钱）
共研极细。米汤每调五分，临痛时顿服。
●加减理中汤
人参（以沙参代）　土炒白术　炮姜　川椒（等分）　乌梅（一个，引）
●雄槟丸　治虫攻肠胃不吐不泻，时常干痛，或食厚味，虫得饱而痛减，食若淡泊，虫苦饥而痛甚，每痛服此自愈。
明雄黄　白矾　槟榔片（等分）
研极细，煮面糊丸，绿豆大。白汤每下五分。
●集效丸　治虫啮腹痛，作止有时，或气痛硬起，往来无定。
酒炒大黄（五钱）　炒鹤蝨　炒芜荑　炒乾姜　炮附子　诃子皮　槟榔　木香（各三钱）
共晒䘌，研细筛末，蜜为小丸。乌梅汤下一钱或五分。
●使君子丸　治蛊胀腹痛及食劳黄疸，喜食茶米炭土等物。
使君子净肉（二两）　姜煮南星　鸡心槟榔（各一两）
共切成片，如喜食米，则用麦芽半斤，拌药炒香，取药研末；喜茶，用茶叶拌炒；喜炭土，用炭土拌炒，捡出药片，研极细末，蜜为小丸。每日清晨泡白糖汤，送下二钱。
〔寒痛〕
因小儿中气虚弱，复为风冷所乘，脾经受寒，缓缓腹痛，小便㿠白，爪甲色白，面色青白，饮则喜热，或腹痛溏泻，肢冷下利，主以理中汤（见前三阴伤寒）。四肢逆冷，症兼少阴，加炮附子。若脾气虚寒，夹食腹痛，宜服烧脾汤。如寒痛呕逆，则用当归散。
●烧脾散
土炒白术　姜炒厚朴　炒研砂仁　煨研草果　炒神麴　炒麦芽　炮姜　良姜　陈皮　炙草
煎汤频服。
●当归散
当归　人参　藿香　炙草　法半夏　桂心　土炒白术　炒研砂仁　姜（引）
〔内食外寒〕
因小儿内伤乳食，外感寒邪，食寒凝结，腹中作痛，发热恶寒，呕吐恶食，腹痛多啼，主以藿香和中汤。若外感风寒，内伤生冷，身热无汗，头背强痛，或往来寒热，呕吐冷秘，胸满腹痛，凡寒湿为病，主以五积散。
●藿香和中汤
藿香叶　炒研砂仁　姜炒厚朴　法制苍术　酒炒香附　白芷　川芎　陈皮　羌活　山楂　甘草　苏叶　生姜
●五积散
白芷　陈皮　制苍术　炒厚朴　炒枳壳（各八分）　当归　川芎　白芍　茯苓　桔梗（各一钱）　制半夏　麻黄　乾姜　桂心　甘草（各五分）　葱白（引）
有汗，去麻黄、苍术；寒盛气滞，加吴萸；逆冷虚汗，加附片。
〔热痛〕
夹热腹痛，其痛迅速，时痛时止，腹不胀满，弹之不响，热手按摩，其痛愈甚，面红唇赤，渴饮便闭脉实，或大热在中焦，主以加味清凉饮。若兼食积，烦渴燥结，恶食膨胀者，服木香槟榔丸下之，下后用异功散调补。
●加味清凉饮
柴胡　白芍　生地　当归　甘草　条芩　醋炒青皮　面炒枳壳　石膏末　滑石末
若热盛秘结，常服六一顺气汤（见阳明伤寒）。
●木香槟榔丸
酒炒大黄　炒黑丑　槟榔（各三钱）　炒神麴（六钱）　木香（一钱）
共研极细，面糊小丸。白汤每下五分。
●异功散
土炒白术（二钱）　茯苓　陈皮　炙草　人参（各一钱）　姜　枣（引）
〔急痧症〕
小儿忽然腹痛，大叫数声，而即昏死，脉无定形，此名急痧。用温水一盆，抱儿在旁，以手蘸水仅拍膝凹委中穴，俟有粗筋肿起，将银针伴筋旁刺，令出血，其儿自苏。旋取滚汤冷水各半杯，兑匀灌之，再服六和汤。若暑月患此，先服二香饮（俱见伤暑门）。
〔《铁镜》要法〕
寒痛，痛在脐下，其痛迂缓，连绵不止，喜以热手按摩，口气清凉，粪青尿白，脉沉而迟缓。初起用推法，曲左小指，先揉劳宫，执儿左手，推上三关三十下，及揉脐心五十下法（见一卷图说），内服炮姜、桂心、土炒白术、炙草，煎汤磨木香兑服。
热痛，痛在脐上，其痛迅厉，时痛时止，拒人热手按摩，口气蒸手，燥渴便秘，脉实或洪大。初起用推法，执儿左手，退下六腑三十下，掌中用水底捞月法（见一卷推拿图说）；煎车前子、灶心土、木通、磨木香汁兑服。
小儿初生，有因包脐太紧，儿腹渐长被布勒住，上气不通下气，以致曲腰蹬脚、腹痛多啼，宜向温暖处，如法放松；煎服陈皮郁金白芍甘草汤。
小儿数岁，有因气滞不和，腹常闷痛，其症饮食如常，眼胞不浮，面色不黄，但脐腹光亮肿痛，击之如鼓鸣，摇其头而嗳气，服六和汤（见前伤暑）去人参、白术，加炒香附、大腹皮。
若夹食、气痛，服消导二陈汤（见前伤寒）去人参、白术，加炒香附、大腹皮。
陈飞霞曰：凡心腹诸痛，痛在胸膈，属上焦，即胃脘病也；痛在中脘，属中焦，脾胃病也；痛在脐心上下左右，属下焦，肝肾病也。
冯楚瞻曰：小儿伤食由脾胃虚弱，医者始终用平胃散，不知平胃者，如胃中有阜，则使平之，一平即止，过服则平地反成坑坎矣。惟张洁古所制枳术丸。
土炒焦白术（二两）　面炒焦枳实（一两）
共研极细，荷叶包陈米饭煨乾，捣膏，糊为小丸。酒水每下一二钱。此丸补多于消，犹为得法。但此丸原为伤食而设，若以为专补脾胃又误矣。

积滞门  ***************************
〔总括〕
东垣云：饮者，无形之气；食者，有形之血也。从可知乳为血液，饮之类也；谷有糟粕，食之类也。夫乳与食，小儿资以养生。胃主纳受，脾主运化，乳贵有时，食贵有节，倘或过度，则宿滞不消而病成矣。分别症治于下。
〔乳滞〕
小儿饮乳过度，致令睡卧不宁，口气蒸手，频吐乳片，肚胀腹热，大便酸臭，不时啼叫，但脏腑娇嫩不可过攻，当调和脾胃，服后二方。
●消乳丸
醋煮香附　炒神麴　炒麦芽（各五钱）　陈皮（四钱）　炒砂仁　炙甘草（各二钱）
晒，研极细，姜汁糊丸。量儿大小，白汤化下。
●云林方
面炒枳壳　姜炒厚朴　炒神麴　麦芽（等分）
煎汤，磨木香汁兑服。
〔食滞〕
小儿恣肥甘生冷，运化不及则肠胃积滞，致令头温腹热，大便酸臭，嗳气恶食，烦躁不眠，口乾渴饮。轻者，服木香大安丸；痞闷胀痛，服保和丸；面黄肚大，服前枳术丸；重者气实便秘，服小承气汤（见阳明伤寒）。
●木香大安丸
酒炒川连　炒萝卜子　炒砂仁　连翘（各二钱）　木香　陈皮　山楂肉　土炒白术　面炒枳实　炒神麴　麦芽（各三钱）
晒，研末，水糊丸。白汤化下一钱。
●保和丸
炒神麴　制半夏　陈皮　茯苓（各一两）　山楂肉（二两）　连翘　炒萝卜子（各五钱）
晒，研极细，蜜为小丸。姜汤每下一钱，日三服。
〔食滞附法〕
●苏饼汤　治感冒夹食寒热腹痛。
紫苏茎叶二两，入罐封口，水煎浓汤，另用小锅炒焦稻穀二合，以苏汤淬湿，再炒再淬，炒至谷黑成饼，方将苏汤泡浸擂碎，布滤去渣，温服数次。
●熨脐法　治内伤生冷，脐腹胀痛等症。
生姜（一两）　苏叶　豆豉（各五钱）
共捣极烂，入锅炒热，用绢包定，乘热推运脐腹，后服前汤。
●葱熨法　治虚冷厥逆，脐腹刺痛，二便不通。
连根叶生葱半斤，捣如泥加盐两半，麦麸半升，再共捣极匀，入锅内炒热，用绢二块，作二起包裹，轮流熨儿脐腹，良久气通寒散自愈。
治猪羊肉滞，捣山楂煎服。牛肉滞，加切碎稻草等分。犬肉滞，加去皮杏仁。治鱼肉等滞，取鱼刺肉骨烧灰存性，滚汤泡服，橄榄煎汤能解鱼滞。治糖饼园果等滞，将致伤之物烧存性，汤泡服。瓜果滞痛，桂心煎汤服。治面食、豆腐等滞，煎萝卜子汤频服或饮热醋。治蛋滞，煎豆豉和盐服。治油腻滞，气烧红盐块，淬陈烧酒中，荡热频饮。烧穀米淬汤能解食滞。

癖积门  ***************************
〔总括〕
因小儿饮食过度，肠胃填满，浊汁外溢，复感寒气，凝结成癖，每生于左胁之下，始如鸡卵，坚硬成块，渐如覆盆之形，越过脐心则难治矣。
〔癖疾症治〕
初起身体潮热，胁痛，口渴喜饮凉水，面色青黄，肌肤削瘦，肚大青筋，渐至坚硬成块，不时作痛，内服千金消癖丸，外贴红花膏，内外交治可消。若不发热口渴者，只服木香丸，外亦贴膏，余按后方施治。
●千金消癖丸
芦荟　青黛　木香　槟榔　陈皮　甘草　炒厚朴（各一钱，焙）　使君肉　三稜　莪术　香附（俱醋炒）　胡连　山楂肉（各二钱）　水红花子　土炒白术　炒神麴　炒麦芽　赤茯苓（各四钱）
晒䘌研末筛尽，细切阿魏薄片一钱，和灰面一两，煮稀糊，拌前药末打成团，为丸绿豆大。米汤每下一钱。
●木香丸
莪术　青皮（俱醋炒）　炒砂仁　朱砂　木香（等分）
研极细，煮面糊丸，麻子大。每用五分或一钱，煎致伤之物送下。乳子，用滚汤和乳化服。
●红花膏　外贴癖疾。
阿魏　血竭　没药　当归　赤芍（各三钱）　麝香（一钱）
共研极细听用，先取水红花料一捆，䘌细，入锅用水煎出汁，布滤去渣，又入锅内，慢火熬成膏一碗，稍冷和湿药末，尽搅成膏。常用青布摊贴。
●集成消癖丸　治小儿癖疾形气虚者。
青皮　三稜　莪术　香附（俱用醋炒）　木香（各一钱）　厚朴　川连（姜汁炒）　面炒枳实　神麴　麦芽　砂仁　建姜（俱炒黄）　桂心　槟榔　陈皮　茯苓　法制半夏（各二钱）　醋炙鳖甲（三钱）
晒研极细，煮面糊丸，绿豆大。白汤每下一钱，日三服。
●赭石挨癖丸　治癖疾脉症俱实者。
赭石（火煅，醋淬三次）　青皮　莪术（俱醋炒）　桂心　木香（各三钱）　研巴豆（肉纸包，压去油，取霜一钱）　大黄（二钱）
共晒研极细，煮面糊丸，绿豆大。姜汤每下三五七丸，量儿大小服。
●简便方　治癖疾结块如拳，从左胁渐攻脐，闷痛甚者。
酒蒸大黄（一两）　醋炙鳖甲（八钱）　炮姜（五钱）　炮附子（三钱）
晒研极细，陈米醋一斤熬至半斤，和湿药末为丸，绿豆大。白汤每下十馀丸，俟泻下恶物后，服调补脾胃药，此方功效甚速，老幼皆宜。
治小儿好食茶叶因而成癖，用新鲜榧子一斤，每于早晨、中午空心嚼榧十四粒，旋以白汤嚥下。
治因果积食滞结癖成块，红枣一斤，水二升，皮硝二两，同煮至水乾，取枣晒乾，每日空心嚼枣数枚，白汤呷下。
治癖疾日久变成鳖瘕，大者如杯，小者如钱，按之动摇如鳖形状。
西地石　硫黄（生用，数两）
研极细末。酒水每调一钱，日二服，常服自化。
〔痞闷症治〕
小儿胸膈痞闷，由乳食不节，脾胃虚损，邪正相传，阻隔气道，遇冷则发，亦有因肝经湿热而成者。治法：因脾胃虚弱，痞闷气乏者，用六君子汤，加当归、川芎（见咳嗽附法）。肝火郁滞，用逍遥散，加丹皮、栀仁（见咳嗽）。肝经湿热下注，小腹痞胀，尿必淋，用龙胆泻肝汤（见发热辨症）。如系肝脾两虚，用归脾汤。三焦痞闷，脉症俱实，胀满不通，服助气丸。如系食积痞闷，服胜红丸。
●归脾汤
蜜炙黄耆　土炒白术　炒研枣仁　龙眼肉　茯神（各钱半）　酒洗当归　去心远志（各一钱）　人参　炙草　木香（各五分）　姜　枣（引）
●助气丸
三稜　莪术（俱醋炒，各两半）　土炒白术　醋炒青皮　陈皮（各一两）　面炒枳壳　槟榔　木香（各五钱）
晒研极细，煮面糊丸，绿豆大。姜汤每下一钱，日二服，小儿化服五分。
●胜红丸
三稜　莪术　青皮（俱醋炒）　神麴　麦芽　良姜　乾姜（俱炒黄）　陈皮（各一两）　酒炒香附（二两）
晒䘌研末，煮醋糊为小丸。姜汤每下一二钱。
〔痃癖疝症〕
脐之两旁有筋突起胀痛，大者如臂，小者如指，状似弓弦者，其名曰痃。若在胁肋者，乃名曰癖。如少腹牵引腰胁疼胀，高起刺痛，则名疝症。名虽有三，其实皆由风冷客入胞中而成，故每发时必因外受风冷，发则痛，痛则见，不痛则平复如常也。又曰：痃者外结募原肌肉之间；癖者，内结隐僻膂脊肠胃之后，比痃较深；疝则属肝，脉必弦急（见二卷疝门）。
●葱白散　总治痃癖。
三稜　莪术　青皮（俱醋炒）　神麴　麦芽（俱炒）　面炒枳壳　盐水炒小苗　姜炒厚朴　川楝肉　当归　赤芍　生地　川芎　茯苓　沙参　木香　桂心　炮姜（等分）
研末。煎葱白汤，每调一二钱，日三服。
〔积聚症瘕〕
五积者，痞气、肥气、伏梁气、息贲气、奔豚气，五名也，属五脏之阴所生，是为血病，其发有根，痛有常处，其脉伏结。若脉紧小而沉结，脾胃中积滞也。
六聚者，积之著于孙络、缓筋、募原、膂筋、肠后、输脉六处也，成于六腑之阳，是为气病，其发无根，忽聚忽散，痛无常处，其脉浮结。若沉细，真气败矣。
七症者，蚊、蛇、鳖、蝨、肉、发、米，七名也，成块不移而可见，故类积类痃，而症则属气病。
八瘕者，青、黄、燥、血、脂、狐、蛇、鳖八名也，其块移动无常，故类聚类癖，而瘕则属血病。
按：《难经》载有心、肝、脾、肺、肾五脏之积，而无六聚病形，诸家亦鲜道及。故只有李东垣《五积方》行于世，方载《彤园医书（妇科）》一卷，后人惮其峻厉，多不敢用。巢元方书载有八瘕症治，方见《彤园医书（妇科）》一卷，不言七症病形。从可知医理精微，每遇疑难，前贤亦不敢率行私臆以滋来世惑也。大抵积聚症瘕在妇女大人，恒有之症，小儿患此绝少。况四症皆起于气，气聚而后血凝，不必执泥五积六聚、七症八瘕名目。但以牢固不移，有定处者，为积为症；推之活动忽聚忽散者，为聚为瘕，斯得之矣。
〔四症总方〕
余法详见《彤园医书（妇科）》，奔豚附二卷疝气后。
●开郁正元散　总治积聚。
土炒白术　炒研砂仁　青皮　香附（俱醋炒）　神麴　麦芽（俱炒香）　元胡　楂肉　陈皮　桔梗　炙草　茯苓　海粉　生姜（等分）
日二服。
●大七气汤　总治症瘕，并治积聚。
三稜　莪术　青皮（俱醋炒）　炒研益智仁　陈皮　藿香　桔梗　甘草（各一钱）　木香　肉桂（各五分）
空心，日二服。


卷之四  ——————————————————————————————————————————————————————————————————————————————————————————

霍乱门  ***************************
〔总括〕
霍乱者，乃风寒暑饮之杂邪为病也，卒然挥霍变乱，心腹大痛，吐泻交作。其能吐能泻者，谓之湿霍乱，夫暑饮虽盛，一经吐泻，邪有去路，其症易治；若欲吐不能吐，欲泻不得泻，谓之乾霍乱，盖寒盛则凝，既不吐泻，邪无去路，俗名绞肠痧。若喘满抽搐，不治之症也。分别于下。
〔湿霍乱〕
湿霍乱乃因暑饮合邪，其症吐泻不已，肚腹疼痛，口渴引饮，胸膈痞闷。饮盛者，治以二香饮（见三卷伤暑）；暑盛者，治以辰砂益元散（见三卷暑厥门）。若暑湿风寒杂揉而成霍乱，壮热憎寒，吐泻腹痛者，当服藿香正气散；若暑湿相兼，吐少泻多，脉浮尿秘者，当服五苓散。
●藿香正气散
藿香　苏叶　白芷　茯苓（各钱半）　陈皮　桔梗　制半夏　炙白术　炒厚朴　大腹皮（各一钱）　甘草（五分）　姜　枣（引）
或加木瓜。伤食，加消导药。加炒研扁豆、姜炒川连、香薷，名二香饮，又名藿薷饮。
●五苓散
土炒白术　猪苓　茯苓（各钱半）　泽泻（二钱）　肉　桂（五分）
有表，用桂枝。
●四苓散　即前方减去肉桂也。暑毒入心，加川连；胃热，加石膏、竹茹。
〔乾霍乱〕
乾霍乱俗名绞肠痧，乃因寒暑凝结，欲吐不能吐，欲泻不得泻，治当分别。如烦渴大饮者，为暑盛，服桂苓甘露饮，先清暑热，便利自减；若绞痛不渴，手足逆冷，脉沉伏者，属寒凝，服加味理中汤以温散里寒。
●桂苓甘露饮
滑石末（二钱）　寒水石　石膏末（各一钱）　炙白术　茯苓　猪苓　甘草　泽泻　桂心（各五分）　灯草（引）
●理中汤
土炒白术　炮姜　炙草（各二钱）　人参（五分，无参用姜煮萎蕤三钱）
加藿香钱半。寒甚，加附子；寒实结胸，加枳实五分。
凡绞肠痧初起，忌食穀米粥饭、面食肉糜之类，即米汤下咽亦能助胃邪强盛，邪无去路，内攻越急，虽乳哺亦宜停缓。待服药后或得吐泻、腹痛减时方可饮食，切记切记。初起，服后涌吐方最妙。
〔霍乱转筋〕
转筋者俗名缩阴症，有寒热二因，皆令阴茎缩入，肾囊缩小，少腹绞痛也。女子则阴器束紧，少腹牵痛，两乳收缩，治详《彤园医书（妇科）》三卷厥阴伤寒门中。但小儿宗筋拘急，肾茎缩入者，急扯出用竹戥盒夹住，将箍扣紧，分别寒热治之。
〔阴寒转筋〕
寒邪深入厥阴肝脏，牵引宗筋致茎囊缩入，脐腹胀痛，肢冷喘逆，口鼻气凉，面黑舌短，苔滑无津，时出冷汗，脉微绝或洪弦或沉细，皆属里寒症。主以固真汤，或用前理中汤加炮附子、上肉桂、陈皮、茯苓。
●固真汤
蜜炙黄耆　土炒白术　乾姜（各三钱）　人参　茯苓　炮附子　炒良姜　姜炒厚朴（各一钱）
空心煎服。
一方　治阴寒转筋，炒枯黑豆淬酒，频频荡服。
又方　热酒调樟脑顿服。
又方　研石硫黄、胡椒末，白汤每下五分。捣烂姜葱，炒热，布包，熨脐腹。
〔阳热转筋〕
寒入厥阴，从阳化热，致少腹烦满，循阴器之筋为热所灼，茎缩囊收，舌焦卷而胎燥裂，大便秘而腹绞痛，饮多尿少，脉数而大，热气撞心，皆属实热，当服六一顺气汤攻下之（方见三卷阳明伤寒）。若阳热尚微，脉不甚实，虽见此症，只用四逆散疏通其阴，后服前二香饮。
●四逆散
柴胡　炙草　酒炒白芍　面炒枳实（等分）
研末。白汤每下二钱。心下悸，加桂枝；尿秘，加赤苓，等分煎服亦可。
一方　治阳热转筋，枯矾、白矾各五分，研末白汤调服，小儿减半。
又方　滑石末二钱，甘草末五分，姜汤调，频服自效。
●涌吐方
炒枯食盐二两，乘热淬入热童便中，作三次顿服，必令吐泻。倘不吐泻，是邪盛结在中焦也，用前方多与儿服，少顷抱紧儿肚，以指头或鹅翎探扫喉间，必令或吐或泻，后服诸药。
《准绳》曰：盐调童便，非独用以降阴之不通也，阴不通血亦不行，用此以行血。
按：绞肠痧初起，毋论寒热，皆宜用此方。

疟疾门  ***************************
〔总括〕
疟疾之症，多因夏伤于暑，其气舍于荣内，至秋复感寒风，则荣卫合邪而成疟。发时或寒或热者，阴阳相併也。每日作者，因初病邪气尚浅，伏藏于荣，随经络而行故也；其间日作者，因邪已深入脊膂间，伏藏于冲脉故也；其昼发者，因邪在三阳之浅；其夜发者，因邪在三阴之深也。疟将退者，则由夜而昼，由间日而至每日，此为去阴就阳，由深出浅，其病欲已也，分别症治于下。
〔寒疟〕
疟疾初起，因先伤于寒，后伤于风，寒多热少，脉浮紧，无汗，此为寒疟。服麻黄羌活汤。
麻黄　羌活　防风（各二钱）　甘草（一钱）　生姜（三片）
呕，加法半夏。煎汤于将发之先温服，用被盖卧，取汗自解，后按附法门调理。
〔风疟〕
疟疾初起，有因先伤于风，后伤于寒，热多寒少，脉浮缓，有汗，此为风疟。服桂枝羌活汤。
桂枝　羌活　防风（各二钱）　甘草（一钱）　生姜（三片）
呕，加半夏。煎汤照前法服。
此疟疾初起发散之二法也。
〔风寒疟疾〕
疟初起，寒热两平，不多不少者，此属太阳未尽之表邪，名风寒疟，主以桂麻各半汤。
桂枝　麻黄　酒洗白芍（各钱半）　生姜　炙草（各二钱）　去皮尖研杏仁（七粒）　大枣（二枚）
汗少，倍麻黄；汗多，倍桂枝；热甚，加石膏末，煎汤照前法服。
〔食疟〕
此因食而病疟，由小儿饮食无节，复受风暑之气，致寒热交作，胸腹痞胀，恶食面黄，右关气口脉来紧盛，或弦数洪实。轻者服柴平汤，重者服大柴胡汤（方见三卷阳明伤寒），加煨研草果、姜炒厚朴、槟榔、芒硝攻下之。
●柴平汤
柴胡　法制苍术（各二钱）　法半夏　黄芩　陈皮　炙草　姜炒厚朴（各一钱）　人参（五分，无参用蜜蒸萎蕤三钱）　姜　枣（引）
气实，加煨研草果、槟榔。
〔痰疟饮疟〕
小儿素有痰饮，复因外邪凝结脾胃，致呕逆痰涎，往来寒热，或热多寒少，口苦嗌乾，小便赤涩，脉来弦数，宜用清脾饮和之，随症加味。
●清脾饮
青皮　厚朴（俱醋炒）　酒炒黄芩　土炒白术　姜制半夏　煨研草果　茯苓　柴胡　炙草　生姜
加味法：初起气实，加槟榔；久疟不止，再加酒炒常山一钱，乌梅一个；痰盛，倍半夏，加陈皮；大渴，加麦冬、知母；渴而壮热，再加花粉、石膏；饮盛，倍茯苓，加苍术；湿盛，加苍术、泽泻；兼食滞，加炒曲、麦芽、山楂。
〔诸疟附法〕
●桂枝白虎汤　见三捲风温症治。治温疟初起，先发热后恶寒，心烦不眠，汗多脉迟，阳明症兼太阳者。若脉洪大，汗出恶热，烦渴甚者，只服白虎汤（见三卷阳明伤寒）。
●柴胡白虎汤　见阳明伤寒。治瘅疟，阳气盛，阳独发，但发热而不恶寒，烦渴喘嗽，口苦脉弦，阳明热兼少阳症者。
●柴胡桂枝汤　治牝疟，阴气盛，阴独发，但恶寒而不发热，腰疼足冷，微呕支结，脉弦而迟，少阳病兼太阳表症者。
柴胡（三钱）　桂枝（钱半）　人参　酒洗白芍　姜制半夏　条芩　甘草（各一钱）　生姜（三片）　红枣（一枚）
●加减香薷饮　治暑疟蒸热自汗，头痛恶寒，心烦吐逆，肢体倦怠，脉虚浮或下利者。
陈香薷（三钱）　姜制厚朴　炒研扁豆（各钱半）　煨研草果（一钱）　乌梅（一个）
服数剂不止者，再服清暑益气汤加草果（见三卷暑厥）。
●苏合香丸方　载一卷肛门内合。治鬼疟，逢夜则发，时多恶梦，心常恐惧，由尸气注之也，宜开窍辟邪，余详中恶附方。
●桂枝麻黄柴胡四物合方　治三阴疟疾，发在夜间，初起憎寒壮热而无恶梦心悸，法宜汗解之。
桂枝　麻黄　柴胡　人参　当归　酒芍　熟地　川芎　黄芩　炙草　制半夏　炒研杏仁　姜　枣
●柴胡四物汤　治邪在血分，夜疟不止。
柴胡　白芍（各二钱）　当归　熟地（各三钱）　川芎（钱半）　人参（五分）　黄芩　法半夏　炙草（各一钱）　姜　枣（引）
●柴胡饮子
即前汤去半夏、熟地、川芎，加大黄，治脉洪弦数，积热疟疾。
●四兽饮
治久患疟疾，形气已虚，脾胃不健，倦怠不思食，而无表里症者。
人参　茯苓　土炒白术　姜制半夏　煨研草果　炙草　陈皮　乌梅　姜　枣
●控涎丹　治痎疟经年不愈，发时胸背腰项筋骨牵痛，手足拘急时或麻痹，走移不定，气脉不通，此因痰饮留于上下内外，勿误作瘫痪，治宜逐痰饮。
去心甘遂　去皮大戟　白芥子（等分）
晒，研极细，米汤糊为丸，绿豆大。临卧姜汤送下五丸，后渐加至十丸。小儿只服三五七丸。
加味法：惊痰，加全蝎、朱砂；热痰，加朴硝；脚气痛甚，加木瓜、槟榔；寒饮涎盛，加乾姜、桂心、丁香、川椒；惊气成块，加炙山甲、炙鳖甲、醋炒莪术、元胡索。
●化滞丸　治疟母，久疟不已，腹中结成癖块，时或呕吐作痛，通治湿热郁结，气积食滞，脉沉有力者。
纸包巴豆肉（捶压去油取霜，一钱）　三稜　莪术　青皮（俱醋炒）　川连（酒炒，各三钱）　制半夏　陈皮（各四钱）　木香　丁香（各钱半）
共晒，研极细，面糊丸，绿豆大。姜汤量下五分或一钱。
●十全大补汤　治劳疟，因久病劳损，气血已亏，复患疟疾。
蜜炙黄耆（二钱）　土炒白术　茯苓　白芍　当归　川芎（各钱半）　熟地（三钱）　炙草（一钱）　人参　肉桂（各五分）　生姜（三片）　红枣（二枚，如无参、桂，用桂心、蜜蒸萎蕤代）
●补中益气汤　治虚疟，因久疟不已，身热心烦，头痛恶寒，懒言恶食，或喘渴自汗，凡清气下陷，气虚不能摄血，脉洪而虚或浮无力，中气不足者。
蜜炙黄耆（二钱）　炙草　当归　土炒白术（各钱半）　陈皮（一钱）　人参　升麻　柴胡（各五分）　生姜（三片）　红枣（二枚）
加减法：肺热，去人参，用沙参二钱；嗌乾，加葛根；头痛，加蔓荆子；一身尽痛，加羌活、防风；湿痰，加法半夏；风痰，加胆星；饮盛，加乾姜；寒痰，加煨研草果、砂仁；湿盛，加苍术；喘渴，加麦冬；嗽久，加五味。
●八珍汤　即十全大补汤去蜜耆、肉桂，乃平补之剂，照前加减。
●四物汤
当归　白芍　川芎（各二钱）　熟地（三钱）
治阴虚似疟，加柴胡二钱；若兼渴热，再加条芩；头痛，加酒炒芥穗。
●三解汤　治时行疟疾，初起形气实者，用此汗利和三法解之。虚者，内加补药。
麻黄　泽泻　柴胡（等分）
煎服。
〔截疟要方〕
凡疟初起，当按前法审症施治。必待表里无症，疟发三五七次仍不解者，方可用截药。若表里未清而遂截之，则疟邪内锢，反复不已。如表里已清而不截之，则正气日虚，邪愈进，而难治矣。
●柴胡截疟饮　治久疟表里无症者。
柴胡（二钱）　人参　法半夏　条芩　甘草　槟榔　常山　煨研草果（各一钱）　去皮尖桃仁（七粒）　乌梅（一个）　姜（三片）　枣（二枚）
服截药法，每于点灯时将药煎熟，连渣倾放大碗内，搁天井中露一宿，次早收贮罐内，俟疟将发先于一二时，荡热顿服，用被盖卧。倘恶心欲呕，用白糖拌乌梅，嚥下压之。
●常山饮　截疟之缓剂。
酒炒常山（二钱）　煨研草果　知母　贝母　甘草　槟榔（各一钱）　乌梅　姜　元枣（引）
半酒半水煎熟，照前法露一宿，于日未出时荡热顿服，将药渣再煎汤，待疟欲发时取服，被盖卧。
●陀僧散　截疟之峻剂。
陀僧研末，每用七分，冷酒调糊，临发之先一时，面向南方，白汤冲服，不愈如法再服。禁荤腥发物。
●七宝饮　治实疟久发并息疟食疟，寸脉弦滑浮大，脉沉涩微细者总用。
酒炒常山　醋炒青皮　姜制厚朴　煨研草果　陈皮　甘草　槟榔（等分）
酒水煎熟，照前法露一宿，临发之先荡热频服。
吴又可曰：凡疟初起，脉实气实，均宜汗吐下三法以解表清里。若表里俱清，法当和解。和解不愈，方用截药。如久疟形羸，可用补剂。
朱丹溪曰：诸疟不外风、寒、暑、湿、痰饮、食积所感而发，无汗要有汗，以散邪为主；有汗要止汗，以扶正气为先。
经曰：疟脉自弦。寒热为病，多属少阳半表半里之界也。弦迟多寒，弦数多热，弦滑痰饮，弦短伤食，弦微为虚，代散则死。
凡疟正发作之时，不可服药，最忌遂进饮食，盖此时服药反致助热助寒。要在将发之先，既发之后，服之方效。至若饮食，必须寒热退尽乃可与之，否则中脘多蓄黄水，久而成癖胁痛，寒热诸症作矣。
凡疟发口渴忌饮冷汤，宜切生姜和茶叶煎汤少少与服。
凡疟后浮肿，初服胃苓汤，次服六君子汤加姜皮、桂心、炒研砂仁、草果。
凡疟痢并作，主以小柴胡汤加当归、白芍、槟榔。
以上治幼科疟疾之要诀也，余法详《大方脉》。

呕吐门  ***************************
〔总括〕
呕吐者，诸逆上冲所致也。或因乳食过多，停滞中脘，致伤胃气，不能健运而上逆，或因食时触惊，停积不化而上逆，或痰饮壅盛，阻隔气道，或蛇虫扰乱，懊恼不安而上逆也。上逆之因虽不同，而皆能成呕吐，但有虚实寒热之辨，分别于下。
〔伤乳吐〕
伤乳吐者，因乳哺过饱，停蓄胃中，致运化不及，频吐乳片，犹如物盛满而上溢也。身热面黄，肚腹膨胀，治用消乳丸、保和丸（方见三卷积滞门），化其宿乳，安胃和中，再节乳哺，吐自止矣。初生哯乳，方见一卷吐不止。
〔伤食吐〕
伤食吐者，因小儿饮食无节，过食油腻面果，致壅塞中脘，肚腹胀闷，口臭恶食，频吐痰黏。
●三稜丸
煨三稜　炒神麴　法半夏　陈皮（各四钱）　姜炒川连　面炒枳实　公丁香（各二钱）
晒研极细，煮面糊丸，黍谷大。姜汤每下二三十丸，以止吐。
●和胃汤
炒研砂仁　姜炒厚朴　法制苍术　酒炒香附　藿香叶　制半夏　炒神麴　麦芽　陈皮　炙草　山楂　生姜
煎服数剂以化滞。
〔夹惊吐〕
夹惊吐者，因小儿饮食之时忽被惊邪所触，致令频吐清涎，身体发热，心神烦躁，卧不得宁。先用全蝎散截其风，次用定吐丸止其呕。
●全蝎散
焙䘌全蝎二钱　煨天麻　羌活　防风　白芷　炙草（各钱半）　沙参　茯苓　蜜炙黄耆　炒扁豆　炒莲肉（各三钱）　煨木香　薄荷叶（各一钱）
晒研极细。煎姜、枣汤，每调一钱或五分温服。
●定吐丸
姜煮半夏（三钱，细切）　公丁香（二十粒）　制蝎梢（四十枚）
晒研极细，煮红枣取净肉，糊药为小丸。姜汤每下一钱，小儿化服五分。
〔痰饮吐〕
痰饮吐者，因小儿饮水过多，停蓄胸膈，积久成痰，痰因气逆，致令头目晕眩，面青肢冷，呕吐涎沫。初服香砂二陈汤，虚者服香砂六君子汤。
●香砂二陈汤
炒研砂仁　藿香　陈皮　法半夏　茯苓　甘草　香附　生姜（引）
●香砂六君汤
炒研砂仁　土炒白术　法半夏　茯苓　炙草　陈皮　藿香　人参　姜炒香附　生姜　红枣（引）
〔虫吐〕
此症有寒、热二因。如因胃热熏蒸，令虫不安，扰乱作吐者，外候面色乍赤乍青，口气蒸手，口渴饮冷，便秘身热，气粗脉实，主治化虫丸、使君丸。若因胃寒内迫，令虫不安，胃口时痛时止，频呕清涎，面色乍红白，小便清利，爪甲色白，口气多凉，四肢逆冷，气乏脉迟，主治加减理中汤。
●化虫丸
芜荑（三钱）　槟榔　水粉　鹤蝨草　焙使君肉　炒苦楝根白皮（各五钱）　枯矾（一钱）
共研极细，面糊小丸。白汤每下五分或一钱。
●使君子丸　见三卷腹痛门。治虫吐反食。
●加减理中汤
土炒白术　乾姜　川椒　人参　乌梅（引）
〔虚吐〕
虚吐者，因胃气虚弱，不能消纳乳食，致儿精神倦怠，囟门煽动，睡卧露晴，自利不渴，频频呕吐，主以丁沉四君子汤。
公丁香　沉香　人参（各五分）　炙白术　茯苓（各钱半）　炙草（一钱）　姜　枣（引）
虚吐兼痰者，服前香砂六君汤，去香附，加丁香。
〔实吐〕
实吐者，因儿平素壮实，偶尔停滞，致胸腹胀满，痞硬疼痛，二便秘结，口渴饮冷，吐多酸臭，宜攻下利，主以三一承气汤。
酒洗大黄　姜炒厚朴　面炒枳实　炙甘草　芒硝（等分）
煎服。
●沆瀣丹
大黄　黄芩　黄柏（俱酒炒）　川芎（各九钱）　酒炒赤芍　炒黑丑　滑石　连翘　槟榔（各六钱）　面炒枳壳　薄荷叶（各四钱）
切片晒，研极细，炼蜜为丸，每重一钱。白汤茶酒听其化服。
〔寒吐〕
寒吐者，因儿过食生冷，或乳母当风取凉，寒入乳房，小儿饮之，致令朝食暮吐，暮食朝吐，吐出之物不臭不酸，面唇色白，手足常冷。治当温中定吐，轻者服姜橘散，寒甚服丁萸理中汤。
●姜橘散
白建姜（二钱）　陈橘皮（一两）　炙草（钱半）
共研极细。煎红枣汤，每调一钱，日三服。
●丁萸理中汤
公丁香　泡吴萸　人参（各五分）　炙白术　炙草　乾姜（各钱半）
〔热吐〕
热吐者，因儿过食煎炒辛热物，或乳母贪食厚味，热积胃中，从乳传儿，俱令食入即吐，口渴饮冷，呕吐酸涎，身热唇红，小便短赤。治宜清热，主以加味温胆汤。
竹茹　茯苓　陈皮　甘草　去心麦冬　姜制半夏　姜炒川连　面炒枳实　车前子　淡竹叶　灯心（引）
〔呕吐附法〕
治一切呕吐兼痰饮、食滞、气积者，主以二陈汤随症加味（见三卷痰饮门）。感寒腹痛及犯瘴气黄沙，湿疟作吐者，用不换金正气散（见三卷感冒）。若胃虚久病，见饮食即欲呕吐者，用前香砂六君汤加补养消导之味。
又方　治见食欲吐，取净黄土和盐少许，搓三丸，煅红白汤淬服，随进食。
又方　研灶心土，水糊丸，塞儿鼻孔，旋服药饵不致吐出，水调服治热吐。
古人谓：呕属阳明，有声有物，气血俱病也；吐属太阳，有物无声，血病也；哕属少阳，有声无物，气病也。李杲谓呕吐哕皆属脾胃虚弱，张洁古又从三焦以分气、积、寒之三因，然皆不外乎诸逆上冲也。

泄泻门  ***************************
〔总括〕
小儿泄泻，多因脾被湿侵，土不胜水而成。然致病之原不一，或乳食停滞，或感受寒暑，或外触惊邪，或脏受寒冷，或脾虚作泻。更有飧泻、水泻等症，或宜分消，或宜温补，分别症治于下。
〔伤乳食泻〕
因乳食过饱，损伤脾胃，停滞不化，频泻酸脓，噫臭腹热，胀满疼痛，口渴恶食，小便赤涩。先服保安丸以消滞，次用平胃散和脾。
●保安丸
醋煮香附　炒砂仁（各一两）　青皮　三稜　莪术（俱醋炒）　炮姜　陈皮　炙草（各一钱）
晒研极细，煮神麴二两，绞汁糊为小丸。白汤每下一钱。
●平胃散
制苍术　炒厚朴　陈皮　甘草　生姜（引）
加味法，见三卷感冒。
〔中寒泻〕
因小儿过食生冷，致寒邪凝结，肠鸣腹胀、时常疼痛，所泻之粪清冷澄澈，面色淡白，四肢逆冷，懒进饮食，初服理中汤温中（见三卷伤寒），次服诃子散。
煨诃子（取净肉）　面裹肉蔻（煨熟）　土炒白术　煨木香　茯苓　人参（各二钱）　炙草　陈皮（各一钱）
晒研细末。姜汤每下一钱。
〔火泻〕
因小儿脏腑积热，或外伤暑气，其泻暴注下迫，肚腹急痛，口渴心烦，泻下多黄水，小便色赤。先服玉露散清其热，次服四苓散利水（见前霍乱）。
●玉露散
寒水石　石膏（各一两）　甘草（三钱）
研极细。白汤调下一二钱。
●六一散
滑石（六钱）　粉草（一钱）
共研极细。灯心汤每下二钱。
〔惊泻〕
因小儿气弱受惊，致夜卧不安，昼则惊惕，粪稠若胶，色如苔，不时下泻。宜镇心抑肝，先服镇惊散定惊，次服养脾丸扶脾。
●镇惊散
土炒白术　茯苓　勾藤勾（各三钱）　炙草　朱砂　人参（各一钱）
晒研极细。薄荷汤每调一钱，日三服。
●养脾丸
土炒白术　人参　当归　川芎（各三钱）　醋炒青皮　酒炒川连　炒神麴　炒麦芽　炒砂仁　山楂肉　陈皮　木香（各二钱）
晒䘌研极细末，米粥糊丸，绿豆大。白汤每下一钱，日三服。
〔脐寒泻〕
此因初生断脐失护，风冷乘入，传于大肠，致令寒泻，粪色青白，腹痛肠鸣。先宜散寒，服和气饮，次服调中汤温补之。余按一卷胎寒门。
●和气饮
法制苍术　姜炒厚朴　赤茯苓　苏茎叶　藿香　防风　陈皮　炙草　豆豉　生姜
葱白引，或加木香。
●调中汤
土炒白术　酒炒香附　炒研砂仁　蜜蒸萎蕤　茯苓　炙草　藿香　木香
煨姜引，煎汤，频频温服。
〔脾虚泻〕
因小儿脾不健运，每逢食后作泻，腹满不渴，面黄懒食，精神短少，肌肉消瘦，宜补脾胃，其泻自止，主以参苓白术散。
人参　茯苓　土炒白术　炒山药　炒苡仁　炒莲肉　炒研砂仁　炒研扁豆　炙草　陈皮　桔梗　生姜　红枣（引）
常服自愈。此方等分，研末。姜枣煎汤，每下二钱，每日三服。
〔飧泻〕
因小儿春伤风邪，清气下陷，脾失健运，致令食入即泻，完穀不化。治宜补养脾土，先用补中益气汤升其中气（见前疟疾附方），若飧泻日久，肠滑不禁者，常服四神丸。
酒浸故脂（晒䘌，二两）　面裹肉蔻　煨熟五味子（晒䘌，各一两）　汤泡吴萸（晒䘌，五钱）
共研极细，捣生姜汁，煮熟红枣取肉，糊药为小丸。米汤每下一钱。
〔水泻〕
因小儿脾胃湿盛，致清浊不分，变成水泻，粪溏色黄，身重懒食，小水短涩。先用胃苓汤以除湿，若泻久不止则服升阳除湿汤。
●胃苓汤
苍术　白术　厚朴（俱法制）　茯苓　猪苓　泽泄　陈皮　甘草　桂心　姜　枣（引）
●升阳除湿汤
羌活　防风　升麻　柴胡　陈皮　炙草　猪苓　泽泄　制苍术　炒神麴　炒麦芽　生姜（引）
〔诸泻附法〕
湿泻，湿盛也；濡泻、水泻，泻下多水也，三症皆肠鸣而腹不痛，宜燥湿渗利。寒泻，寒盛也，洞泻直倾下也，皆如鸭屎之溏，澄澈清冷，肠似雷鸣而腹痛。飧泻，完穀不化，土衰木盛，清气不升也。脾泻，脾虚满闷，食后即作泻也。食泻、胃泻，粪臭稠黏，噫气腹痛属滞热。肾泻，肾气虚寒，每晨行泻数次。饮泻，口渴多饮，饮后即泻，反复如是也。痰泻，时泻时不泻，或多或少也。火泻，腹痛一阵，下泻一阵，粪热暴下也。暑泻，口渴自汗，心烦面垢也。口糜泻，上发口疮，下泻即止，口糜愈，又作泻，上下相移，皆属心经实热。一卷鹅口附法已载数方，其馀治法详见《彤园医书（妇科）》三卷妊娠泄泻门。

吐泻门  ***************************
〔吐泻交作〕
经曰：胃虚则吐，脾虚作泻，脾胃俱虚吐泻兼作。按此言亦不可执泥，当详审所见之症，分别治之。如先泻后吐，面白神疲，不热不渴，额冷微汗，脾胃虚寒也，服香砂六君子汤（见痰饮）。吐寒甚，服理中汤加味（见乾霍乱）。如先吐后泻，面赤唇燥，烦渴尿秘，脾胃有热也，服四苓散加石膏末、竹茹（见湿霍乱）。若吐泻交作，因脾胃积滞，不能健化水穀而成者，服消导二陈汤（见三卷夹食伤寒）。至长夏夹暑，腹痛喘嗽，吐泻交作者，服藿香正气散（见湿霍乱），轻者服六和汤（见三卷伤暑）。
〔附法〕
●七味白术散　治脾虚，肌热，泄泻，虚热作渴者。
土炒白术　茯苓（各二钱）　葛根　炙草　藿香（各一钱）　人参　木香（各五分）
姜、枣引，煎汤频服。
●乌梅丸　治寒厥吐蛔及脏府发咳，呕出长虫。又治久痢，阴阳不相顺接之症。
川连　乾姜（各三钱）　炒川椒（焙）　当归（各钱半）　人参　桂枝　炒黄柏　炮附子　北细辛（各二钱）
晒研极细，取乌梅十馀个，米醋浸一宿，去核蒸烂，捣膏糊药，再加炼蜜为丸，梧子大。米汤先下十丸，日三服，渐加至二十丸，禁一切生冷油腻。
〔脉略〕
吐脉宜浮滑忌涩数，若沉数细涩，肢冷面青，爪甲黑，内痛甚者凶。泻脉宜沉小滑弱，若实大浮数，则身必发热，变生恶候。至若吐泻交作，难凭脉理，以唇色深红者为内热，色久不退、面黑、气喘、遗尿者凶。
大法：粪色老黄属心脾实热，宜清利；淡黄属虚热，宜清解；青属寒，宜温散；淡白属脾虚，宜温补；酱黄属湿，宜燥湿和脾；酸臭色污属滞，宜消导；色青如苔属惊，宜缓肝理脾；清浊不一，脓水交杂属痰饮，宜化痰理气。

痢疾门  ***************************
〔总括〕
痢之为病，里急者，腹痛积滞也；后重者，下坠气滞也；小便赤涩者，湿热郁滞也。白痢自大肠来，大肠与肺为表里，属伤气也；赤痢自小肠来，小肠与心为表里，属伤血也；赤白兼下者气血俱伤也，皆由外受风寒、暑湿，内伤饮食生冷而成也。又曰：初起多属湿热，日久多属虚寒，当从脉症辨之，脉宜沉小滑弱，忌浮洪弦数，分别症治于下。
〔寒痢〕
因小儿寒冷伤胃，久痢不已，或脏气本虚，复为风冷所乘，伤于肠胃，故下痢时肠鸣腹痛，面青唇白，口中虽渴，喜饮热汤，此里虚寒痢也。初起服理中汤（见前乾霍乱），寒甚加炮附子、煨诃子、炒研砂仁，日久不止当服真人养脏汤。
蜜拌炒御米壳（钱半）　煨诃子肉　酒炒白芍　土炒白术　当归　炙草（各一钱）　面裹煨肉蔻　煨木香　肉桂　人参（各五分）　乌梅（一个）
〔热痢〕
因湿热结于肠胃，致腹中窘痛，频频下利，尿短色赤，舌赤唇焦，喜饮凉水。重者服当归芍药汤，轻者服白头翁汤、香连丸。
●当归芍药汤
白芍　归尾　川连　条芩（各一钱）　大黄　槟榔　炙草　木香　桂心（各五分）
痢甚坠痛，倍大黄；小水赤涩，加滑石末。
●白头翁汤
白头翁（一钱）　秦皮　黄柏　川连（各钱半）
●香连丸
川连（二两）　吴萸（一两，水拌湿同炒，去萸取连）　木香（五钱）
共切碎晒研，煮醋糊为小丸。米汤每下一二钱。
〔噤口痢〕
乃因火毒冲胃而成，其症脉大身热，不能饮食，舌赤唇红，惟喜饮冷，作呕下痢，急服参连开噤散。若里热冲心，噤口呕逆，关上脉浮者，宜服大黄黄连汤下之。俱用王瓜藤散贴脐，轻者服沆瀣丹（见前实吐）。
●参连开噤散
姜炒川连（捶碎）　石莲肉　人参（沙参代）
等分研末。米汤每调二钱，频频咽服。
又方　白莲子不去心研末，米汤每调二钱，常服效。
●大黄黄连汤
大黄（三钱）　黄连（二钱）
酒水煎，温服，形气实者方可用。
●王瓜藤散
经霜王瓜藤连叶烧灰存性，麻油调作饼，贴脐心，中以布缚定，良久吐痢自减。
又方　捣烂田螺入麝少许，照前法贴脐亦效。
亦有胃虚逆气上冲，口噤不能食，其症手心冷，面㿠白，痢纯白色，当服参苓白术散。
人参　炙术　茯苓　炙草　山药　苡仁　莲肉　扁豆　砂仁（俱炒研）　陈皮　桔梗　木香　姜　枣
或加石菖蒲、石莲肉。夹表，服后仓廪汤。
〔时疫痢〕
因患痢之时，复感疫疠之气，其症身热无汗，遍身疼痛，热为邪束，频作呕逆。初起脉浮，主以仓廪汤。服前方已经解表，但觉燥渴胀痛，脉实热盛者，服香连化滞汤以清里。若表里俱清，痢仍不止者，宜服和中等汤。
●仓廪汤
羌活　独活　柴胡　前胡　枳壳　桔梗　川芎　茯苓（各一钱）　甘草（五分）　人参　薄荷（各三分）　姜（三片）　陈粳米（一合）
煎汤，热服取汗。
●香连化滞汤
木香　川连　川柏　枳壳　槟榔　甘草（各五分）　酒浸大黄　滑石末（各钱半）　归尾　白芍　条芩（各一钱）
煎服。或服沆瀣丹（见前实吐）。
●白术和中汤　治白痢。
炙术　茯苓　陈皮　炙草　当归　炒芍　炒连　炒芩　木香
●当归和中汤　治赤痢。
当归　川芎　炒芍　丹参　炒连　炒芩　升麻　制桃仁
若赤白兼者，加炙术、茯苓、陈皮、香附；白多红少者，加炮吴萸、黑姜。
〔风湿痢〕
风痢似肠风，下清血而坠痛，由风伤阴络，血不循经，妄下大肠，脉浮而数，主以胃风汤。湿痢，腹胀身重，足冷痠疼，脉浮缓，而形气实者，先服香连平胃散，虚者服胃风汤加味。
●胃风汤
土炒白术　酒炒白芍　当归　川芎　茯苓（各钱半）　人参　桂心（各五分）
粟米、姜、枣引。治湿痢，加制苍术、炒苡仁；血痢，加酒炒地榆。
●香连平胃散
姜炒川连　木香（各五分）　制苍术（二钱）　炒厚朴　陈皮　炙草（各一钱）　姜（引）
〔水穀痢〕
其症糟粕与脓血杂下，由脾胃虚，腐化不及也。初服调中益气汤，数剂后常服加味六君汤。
●调中益气汤
沙参　蜜耆（各二钱）　制苍术　炙草　陈皮（各钱半）　升麻　柴胡　木香（各八分）
姜、枣引。气虚自汗，加炒芍、五味子。
●加味六君汤
人参　炙术　茯苓　炙草　法半夏　陈皮　蜜耆　炒山药　炒研砂仁　木香　姜　枣（引）
〔休息五色痢〕
休息痢，时痢时不痢也；五色痢，五色脓血相杂而下也。二症皆因用止涩药太早，或内停滞热，下之未尽，蕴于肠胃，伤脏气也，但诊其脉，若有力，虽日久仍当下之，用香连化滞等汤（方见前时痢）。若积滞未尽，脾虚不任攻下者，只服保和丸（见三卷积滞门）。二症日久不愈，方服和中丸。
归身　川芎　茯苓　炙草　泽泻　车前子　炒神麴　炒麦芽　炒莲肉　土炒白术（各三钱）　猪苓　陈皮　酒炒白芍（各二钱）　人参　木香　炮姜　面煨肉蔻（各一钱）
晒研极细，米汤糊为小丸。白汤每下二钱。
〔诸痢附法〕
●香连和胃汤　痢疾攻下后，病势大减，用此调养气血。
木香　川连　炒研砂仁（各五分）　土炒白术　酒炒白芍　黄芩　当归　陈皮　炙草（各一钱）　姜　枣（引）
赤多，加酒炒地榆；血多，再加椿根皮；白痢久虚，加人参、炮姜、茯苓。
●芍药地榆汤　治痢下脓血，日久脱肛。
蒲黄　炒阿胶（二钱）　酒炒地榆　法制苍术　白芍　卷柏（各一钱）
煎汤温服。
●补中益气汤　见诸疟附法。
加煨诃子、炒白芍、五味子，治痢久虚怯、身凉自汗及肛门滑脱，清气下陷者。
●清暑益气汤　见三卷暑厥。治夹暑热，痢下赤白，脉弱自汗者。
●乌梅丸　见前吐泻交作后。治痢兼赤白，寒热不分，日久滑脱。
●云林四制丸　治新久诸痢。
锦纹大黄一斤，切片分作四分，一分煎川连一两，取汤拌大黄炒焦；一分用乳汁浸透炒焦；一分煎吴萸一两，取汤拌大黄炒焦；一分用童便浸透炒焦，共研极细，酒煮灰面，糊丸，梧子大。每服一二钱，白痢，煎吴萸汤送下；赤痢，煎川连汤送下；赤白痢，米汤送下。
●铁镜姜茶饮　治赤白痢初起，用此代茶饮。
生姜　陈茶（各五钱）　车前草（一两）　黄蜡（二钱）　食盐（三钱）
共入大罐，水煎汤，频服可以代茶。
又方　炒黄陈米，入盐同煮成稀粥，腹饥时任服，可代诸般饭食。
凡痢后足肿，脾气下陷也，或转成鹤膝，又当审症施治。痢后胸膈胀闷，脾虚作痞也，身重气喘，土因湿困，不能生金也。凡痢初起，五色腥臭或如屋漏烟尘，肛如竹筒，至久痢唇红不退，舌苔如粉，气促心烦，皆不治。

淋症门  ***************************
〔总括〕
小儿淋症，或因寒冷侵袭，或因湿热下移，乘入膀胱，致水道涩滞，欲出不出，淋沥不断，甚至窒塞茎中，便时痛甚，宜辨其为寒、为热、为石、为血治之。
〔寒淋〕
乃因风寒乘入膀胱，下焦受冷，小便闭塞，胀痛不堪，时或淋漓，少腹闷痛。初服加味五苓散。若寒淋误服凉药，致胀满厥逆，转成癃闭，脉沉微者，当服加味理中汤。
●加味五苓散
炙白术　炒茴　茯苓　猪苓　桂心　炮姜（各一钱）　泽泻（钱半）
●加味理中汤
人参　炙术　茯苓　炙草　乾姜　附片
煎熟，调琥珀末三分服。
〔热淋〕
乃因膀胱蓄热，致小便不通，淋漓涩痛。初起服十味导赤散。若少腹胀满，引脐作痛，口渴引饮，大便燥结者，服八正散。若湿热淋闭，心烦燥渴，胀满重坠者，服导赤散。
●十味导赤散
生地　栀子　木通　条芩　茵陈　瞿麦　甘草　猪苓　去心麦冬　滑石末　淡竹叶（引）
●八正散
酒浸大黄　滑石末　车前子　赤茯苓　生栀子　木通　瞿麦　扁蓄　灯心
气滞，加木香；淋血，加生地、郁金；大便燥结，加牛膝、郁金；治膏淋，加法制苍术；气淋，加木香、乌药、石苇、冬葵子。
●导赤散
炒川连　滑石末　石莲肉　车前子　赤茯苓　甘草梢　当归　瞿麦　泽泻　猪苓　栀子　木通　灯心（引）
〔石淋〕
乃因膀胱蕴热，日久而成砂石，正如汤瓶久经火炼，底结白垢也。其症每逢便溺则茎中作痛，常带砂石之状。重者服前八正散，轻者服后方冬葵子散。
冬葵子　炒桑皮　车前子　滑石末　赤茯苓　甘草梢　瞿麦　木通　栀子　灯草
●琥珀散
琥珀　木香　海金砂（各一钱）　炒葵子　扁蓄　木通　归尾　郁金（各二钱）　滑石（四钱）
共研极细。酒调每下一二钱。通治气淋、血淋、膏淋。
〔血淋〕
乃因心热伤于血分，热气传入胞脬，日久则尿血同出，遂成血淋，茎中时常作痛，主治小蓟饮子。茎中痛甚，须服五淋饮。
●小蓟饮子
小蓟　木通　生地　栀子　当归　藕节　滑石　甘草　淡竹叶　炒黑蒲黄
等分，煎，空心服。
●五淋饮
炒葵子　葶苈子　车前子　炒栀子　滑石末　甘草梢　淡竹叶　赤茯苓　当归　赤芍　条芩　木通（等分）　葱白（引）
戴氏曰：血鲜者，心与小肠实热也；血瘀者，肾与膀胱虚冷也。然多有热极而血凝色黑，未可概以为冷。要之痛者为血淋，不痛者为尿血。尿血、淋血已载二卷失血门。
〔淋症附法〕
●萆解分清饮　治阳虚白浊，小便频数，漩白如油，名曰膏淋。
川萆薢　石菖蒲（盐水炒研）　益智仁　乌药　茯苓（各二钱）　甘草梢（一钱）
后服琥珀散。
●莲子清心饮　治心虚移热，小便出时，色白浑浊，倦怠心烦。
炒莲肉　蜜黄耆　北沙参　柴胡　茯苓（各钱半）　地骨皮　车前子　炒条芩　制麦冬　炙草（各一钱）
或加薄荷，空心煎服。
●铁镜方　治便浊白如米泔。
蜜蒸萎蕤（一钱）　盐水炒萆　当归　赤芍　木通　赤苓（各钱半）　炒青皮　甘草梢（各一钱）　或加海金砂
●集成方　治淋症初起作痛。
海金砂　炒香附　川芎　赤苓（各三钱）　滑石（五钱）　炒枳壳　焙石韦　泽泻　槟榔（各钱半）
晒研极细。盐汤每下一钱。
●八味地黄汤　治膀胱冷气与正气交争，先寒战而后便溺，多服此汤。
熟地（四钱）　炒山药　枣皮　茯苓（各二钱）　泽泻　丹皮（各钱半）　肉桂　附片（各五分）
若系肾热成淋，用六味地黄汤加萆薢、石菖蒲，肾寒加炒研益智仁。气淋日久，清气下陷，用补中益气汤（见前疟疾），加盐炒萆薢、益智仁。
尿白一症，谓小便黄赤，落地良久凝如白膏，此因伤脾所致，久而失治，则成脾疳。初服胃苓汤数剂（见前水泻），后常服六君子汤。
〔小儿遗尿〕
小便自出不禁，谓之遗尿；睡中尿出不自知者，名曰尿床，皆属肾与膀胱虚寒，宜服加味益智散。若小便频数，时时遗出，尺脉虚微者，肾气衰也，宜服缩泉丸。如遗尿日久，服猪脬汤；遗尿夹热者，服加味四物汤。
●加味益智散
益智仁　故纸（俱盐水炒黄）　茯苓（各五钱）　煅龙骨（三钱）　炮附子　桂心（各二钱）
共研极细。盐汤每调一钱，日三服。
●缩泉丸
炒益智　炒山药　酒炒乌药
等分研末，面糊小丸。盐汤下一钱。
●猪脬汤
猪尿胞洗净，纳入糯米一合，小茴二钱，以线缝定，入砂罐内，水煮极烂，入盐少许，任意服食。
又方　研红鸡冠花，滚酒每调服一钱。
●加味四物汤　治遗尿短赤，虚而夹热者。
当归　川芎　熟地　生地　炒芍　炒芩　北五味　去心麦冬（盐水炒）　黄柏　知母
余法见《彤园医书（妇科）》四卷。

便闭门  ***************************
〔总括〕
经曰：膀胱者，州都之官，津液藏焉，气化则能出矣。又曰：膀胱不约为遗尿，膀胱不利为癃闭。大抵遗尿属虚寒，是火不足、水有馀，故用上诸方。尿闭多属热，是火有馀、水不足，治宜泻心火滋肾水，分别症治于下。
〔小便不通〕
有因脏气虚，受热壅滞，宣化不行，非塞非痛，腹中胀满，尿闭难通者，主以五苓散。若小便色赤，胀满，点滴而出者，主以加味导赤散。热甚当用八正散（见前淋症），并用外治方法。余见一卷初生门。有因小儿患大病之后，气虚津液不足致尿闭者，若再利水则中气愈虚，津液愈竭，当服葳蕤汤、六君子汤；肾虚不化，服地黄汤加牛膝、车前子。
●五苓散
泽泻（一钱）　土炒白术　茯苓　猪苓（各钱半）　桂心（五分）　灯心（引）
加车前子、滑石末。
●导赤散
生地　木通　甘草梢　淡竹叶（等分）　灯心（引）
加车前子、栀仁、泽泻、片芩、柴胡、赤茯苓。
●萎蕤汤
酒蒸萎蕤（四钱）　去心麦冬（三钱）　甘草梢　盐炒川柏（各钱半）
●外治方
大田螺肉（九枚）　豆豉（一合）　生葱（一把）
捣烂贴脐，外以布包裹。
又方　捣烂姜葱，炒热，分作二起，布二块，轮流包裹，推熨脐腹，盐熨亦可。
又方　炒盐淬童便，令儿顿服，旋以指探喉取吐，治尿闭胀满神方。
●外蒸法
紫苏连叶一斤，封口煎汤，倾小桶内，抱儿赤著下身安坐桶上，齐胸用裙，周围遮盖，熏蒸下体，气透便利，利后急用棉衣包裹，若外伤风冷，尿仍不通也。
又咂五心法，见一卷初生不大小便。
〔大便不通〕
饮食之物，有入必有出。苟大便不通，出入之机缄息矣，急宜通之，俾旧谷得出，而新谷得入，然须辨其实闭虚闭治之。如胃强能食，形气实，脉实者，用承气诸汤下之（见三卷阳明伤寒），或服前八正散加芒硝、木香。气实夹滞，胀闭痛满者，服木香槟榔丸攻之。如胃弱食少，形气虚，脉虚者，服保和丸加覈实微利之。若小儿血液不足，平素便燥难出者，常服润燥丸，兼用蜜煎、猪胆二导法（见三卷阳明伤寒）。余法见初生门。
●木香槟榔丸
吴萸　汤炒川连　面炒枳壳　酒炒黄柏　青皮　三稜　莪术（俱醋炒）　木香　槟榔　陈皮（各二钱）　酒浸大黄（四钱）　黑丑　香附（各八钱）
晒研极细，泡芒硝二两，去滓取汁，糊为小丸。白汤每下一钱或五分。
●保和丸
炒神麴　制半夏　陈皮　茯苓（各一两）　山楂肉（三两）　连翘（八钱）　炒萝卜子（五钱）　加面炒枳实（四钱）
晒研极细，蜜为小丸。姜汤每下一钱。
●润燥丸
大黄　归尾　羌活　防风　秦艽（各五钱）　去皮尖桃仁　去壳火麻仁（各一两）　皂角子（烧存性，三钱）
晒研极细，蜜为小丸。白汤每下一二钱。
●润燥汤
大黄　归尾　防风　秦艽　生地　熟地　升麻　红花　制桃仁　火麻仁（等分）
煎服，治风秘、血秘神效。一方无大黄、升麻，有天冬、麦冬、赤芍、栝蒌、陈皮。
〔秘结附法〕
仲景曰：脉浮而数，能食不大便者，名曰阳结；脉沉而迟，不能食，身体重，大便反硬者，名曰阴结。
东垣曰：实秘、热秘，即阳结也，宜清解之；虚秘、冷秘，即阴结也，宜温散之。
丹溪曰：古方通大便皆用降气之品，盖肺气不降则难传送，故用枳壳、木香、杏仁、槟榔之类。若老人、虚人、风人，津液少而秘结者，宜用麻仁、阿胶、当归、桃仁之类以取滑利。如妄用降气攻下之品，则津液走散，气血耗，夫虽暂通而即秘，必变生他症矣。
●备急丸　治寒气冷食停滞肠胃，冷热不调，大便秘结，腹胀气急，痛满不堪，并治中恶客忤、卒死、暴病，脉症俱实者。
巴豆肉（纸包，捶去油，取霜）　大黄　乾姜（等分）
晒研极细，蜜糊为丸，绿豆大。白汤每下二三丸。便闭腹胀，痛如锥刺，或卒然昏死，用热汤化开三四丸，含在医师口中，以竹管插儿鼻孔，含药从管中吹入，下咽立苏，不效再吹入三丸，良久腹中必响动，或吐或利自愈。中恶口噤，或折齿灌入。
●温脾汤　治食滞肠胃，秘结胀痛，冷热不调。
大黄　乾姜　桂心　甘草　炒厚朴　炮附子（等分）
煎服。
●顺气汤　治阴阳壅滞，气不宣通，便秘胀满。
草蔻　益智仁（俱煨研）　炒厚朴　制半夏　制苍术　炒青皮　泡吴萸　当归　木香　陈皮　茯苓　柴胡　升麻　泽泻　乾姜
随症加减，煎服。
●半硫丸　治寒虚燥结，久不大便，命门真火亏，饮食悉化为痰，流散肢体，便闭虽久，仍不胀痛。凡老人虚秘冷秘，常服自通。
石硫黄（一斤，打成细块，用猪大肠二尺装定，线扎两头，入砂锅内水煮极烂，捡黄洗净，再换大肠，照前法装煮，如此三次，方取黄洗净，晒研极细，取净末十两　姜汁煮透半夏（一斤，晒䘌，另研极细，取净末八两
合研筛匀，捣生姜绞汁，糊为丸，梧子大，蜜为丸亦妙。姜汤每下一二钱，日三服，久自利。
〔二便秘结〕
初生便闭，统载一卷。但小儿稍大，有因乳食停滞生热，结于肠胃，致二便秘结，舌乾口渴，面赤唇焦，小腹满急，此为热结，服八正散（见前热淋）。若属食积，必腹胀痛硬，不思乳食，嗳气吐酸，大便燥结，小便赤涩，当服神芎丸。若蕴热太甚，大小便闭，关格不利者，服木通散、紫霜丸（见初生门）。若气滞血涩，秘结胀满者，服桃仁散。热毒壅结，胀痛满硬者，服黑白散（见一卷肛门内合），余按后方。
●神芎丸
大黄　滑石（各二钱）　薄荷叶　黑丑　条芩　川连　川芎（各一钱）
共研极细，水糊小丸。蜜汤每下一钱或五分。
●桃仁散
去皮尖桃仁　炒冬葵子　槟榔（各二钱）　滑石末（四钱）　葱白（五寸，引）
●掩脐法
生姜　葱白　豆豉（等分）
捣烂，入盐少许，焙热掩贴脐腹，用布包裹。
●通气散　治秘结胀满。
盐水洗陈皮　煨枳壳　苏茎叶　木通（等分）
煎，频服。
●金钥匙　治秘结胀痛。
滑石　蒲黄（等分）
研极细。酒水每调下一二钱。
按：清阳出上窍，呼吸是也；浊阴出下窍，二便是也。盖前阴主气，后阴主血。倘一息不运，则气血壅蔽，机缄息矣，故二便不通。加以腹胀、喘急、呕哕、烦躁者，不可治也。

消渴门  ***************************
〔总括〕
经曰：心移热于肺，传为膈消。又曰：三阳结，谓之消。脉宜数大，忌细微短涩。上消属肺，饮水多而小便如常；中消属胃，饮水多而小便短赤，多食善饥；下消属肾，饮水多而小便数，多浑浊。三消虽燥热为病，然亦有寒热之分。如饮水多而小便少，色浑赤者，属热，为火盛耗水而浑也。若饮水少而小便多，色清白者，属寒，是火虚不能耗水也。试观年老人好饮茶水，而夜必多溺，则三消亦有属寒者矣。
〔三消症治〕
●调胃承气汤　治消渴，脉洪大，气实，便燥，能食，此属胃腑湿热，法宜下之。
酒浸大黄　芒硝（各三钱）　炙草（钱半）
热服取下。
●栀子金花汤　治消渴里热极深，脉症俱实者。
黄连　黄芩　黄柏　栀子　大黄（等分）
俱用生的切片，煎服。
●竹叶石膏汤　治消渴不思食，不作泻，脉虽虚，胃热犹盛者。
淡竹叶（二钱）　石膏末（四钱）　去心麦冬　制半夏　炙草（各钱半）　人参（五分）　粳米（一合）　生姜（三片，引）
无人参，沙参三钱代，或用蜜蒸萎蕤。
●竹叶黄耆汤　治消渴，脉虚燥热，渴极思饮，形气弱者。
淡竹叶　生地黄（各二钱）　去心麦冬　酒炒黄芩　蜜炙黄耆　制半夏　煅石膏　当归　川芎　白芍　甘草　人参（各一钱）　粳米（一撮）　生姜（三片）
●人参白虎汤　治消渴气虚胃热渴饮者。
石膏末（八钱）　知母（三钱）　甘草（一钱）　人参（五分）　粳米（一合，引）
并治消饥。
●七味白术汤　治消渴兼泻不能食，胃虚脉弱无热者。
人参　炙白术　茯苓　炙草　藿香　葛根　木香　姜　枣
煎汤常服。
●金匮肾气汤　治下焦虚寒，脉微而迟，饮一溲二。
熟地（四钱）　炒山药　茯苓　枣皮（各二钱）　丹皮　泽泻（各钱半）　酒洗牛膝　车前子（各一钱）　炮附子　肉桂（各五分）
去附、桂、牛膝，加知母、麦冬、莲肉、芡实、生地、五味，治消浊。
●莲花饮　治消渴初起。
莲鬚　莲肉　知母　甘草　花粉　葛根　赤茯　生地　五味子　淡竹叶
若消渴燥甚，服后生津汤。
炒连　炒柏　五味　麦冬　当归　生地　白芍　知母　花粉　萎蕤　炙草　乌梅
一方　蚕茧煎汤代茶饮，治消渴，猪血煮清汤，不用盐，常服可治消饥。
一方　洗净猪肚子，纳豆豉二合，缝口煮烂，少加盐花，任意服食，治消浊。
〔消渴〕
因心火动而消上，上消乎，心移热于肺，故渴而多饮，饮而又渴矣。
〔消饥〕
因脾火动而消中，中消乎，脾移热于胃，故多食善饥，饮多尿黄赤。
〔消浊〕
因火动消肾，移热膀胱，故小便浑浊，色如膏脂，名曰下消，日久则肠胃合消，五脏乾燥，治宜养脾、生肺、降火滋阴。


卷前篇  ——————————————————————————————————————————————————————————————————————————————————————————

麻疹证治  ***************************
〔疹原〕
疹非一类，有瘙疹、瘾疹、温疹。盖痘疹、奶麻、风疹皆非正疹也，附录后篇。惟麻疹则为正疹，系胎元之毒伏于六腑，感天地邪阳火旺之气，自肺脾而出，故多咳嗽、喷嚏、鼻流清涕、眼泪汪汪、眼胞浮肿。身热二三日或四五日，始见点于皮肤之上，形如麻粒，色若桃花，间有类于豆大者，此麻疹初发之状也。形尖稀疏，渐次稠密，有颗粒而无根晕，微起泛而不生浆，此麻疹见形之后，大异于痘也。须留心调治，始终不可一毫疏忽，虽较痘症稍轻，而变化亦速在顷刻也。分别症治于下。
〔麻疹轻重〕
麻疹出时，有轻重之分，临时须审症。若气血和平，素无他病者，虽感时气而正能制邪，故发热和缓，微微出汗，神气清爽，二便调匀，见点则透彻，乃至收没，不疾不徐，此症轻而易治。若素有风寒、食滞，表里交杂，一触邪阳火旺之气，内外合发而正不能制邪，故初起大热无汗，烦躁口渴，神气不清，便闭尿涩，见点不能透彻，收没或太紧速，此症重而难治也。《活幼心法》曰：麻疹初起白睛色赤，声哑唇肿，狂叫烦渴，腰腹胀痛，口鼻出血者，毒闭于内也，急服宣发药，疹能透出者或可得生。大抵鼻出血者毒重，口出血者毒尤重，初起手心如焚者，毒亦重。此时若不清解，致毒蕴于胃，口鼻息气腥臭则生牙疳，身热不退，流入大肠则成毒痢矣。又有一种奶痧、风痧、斑疹，皆感风寒暑湿而成，不与麻疹同其治法。
〔麻疹主治大法〕
凡麻疹，出贵透彻，宜先用表发，使毒尽达于肌表。若过用寒，凉冰伏毒热，则必不能出透，多致毒气内攻，喘闷而毙。至若已出透者，又当用清利之品，使内无馀热，以免疹后诸症。且麻疹属阳，热甚则阴分受伤，血为所耗，故收没之后，须以养血为主。此首尾治疹之大法也。所有疹中前后杂病，详见后篇杂症治法门。
《活幼心法》曰：麻形如麻，痘形如豆，皆象其形而名之也。痘出五脏，属阴，脏阴多虚寒，故治痘多温补；麻出六腑，属阳，腑阳多实热，故治麻宜解散也。然麻虽属腑，而其热毒之气上蒸肺脏，肺主皮毛，实受其毒，故初发热虽似伤寒，而肺经现症居多，如咳嗽、喷嚏、面肿腮赤、鼻流清涕、眼泪汪汪、两胞浮肿是也。初起热和缓，身微汗，二便调，能饮食者最吉，若气喘鼻乾，壮热惊烦者最重。疹出初形如疥或如米尖，渐次稠密，色润正红者顺，紫色者险，黑色者逆。
大法：麻初发热即当发表，疹已出透方用清凉，收没之后养血为主。又当辨其寒热虚实，随症施治，不可用药失序也。所有杂症，详见后篇。
忌骤用寒凉。初宜发表使毒透发，若遽服寒凉则毒气壅郁，反而内攻。
忌误用辛热。如麻桂、羌独、苍术、砂仁、木香、丁香之类，皆能生热助毒也。
忌妄用补涩。如麻疹多有下痢之症，轻者毒从痢减，不必治，痢重者亦只宜通利小便，痢可自止，忌用参、术、诃子、肉蔻之类。馀症仿此。
麻疹禁忌比痘疹尤甚，忌食鸡鹅羊犬鱼腥，恐日后遇时疫斑疹重发也；忌食肥甘醇酒，恐酿湿热变生恶候也；多食酸咸，令咳不止；妄食辛辣，令生搐热；误食生冷，停滞凝痰。初起固宜禁，收后又当禁一月。
麻疹前后要禁风寒，初起犯之，壅蔽毒邪，疹后犯之，致成伤感而难治。
〔麻疹发热症治〕
麻疹一症非热不出，故欲出时身先热也，表里无邪者，热必和缓，毒气松动则易出而易透。若兼风寒食热诸症，其热必壮盛，毒气伏郁则难出而难透，主以宣毒发表汤随症加减。或有夹杂之症，当于后方选用。
●宣毒发表汤
升麻　葛根　芥穗　防风　前胡　桔梗　甘草　木通　淡竹叶　薄荷叶　去心连翘　面炒枳壳　炒研牛蒡
芫荽引，或用葱白。
若外感寒邪，加麻黄，夏月勿用；食滞，加山楂肉；内热甚，加黄芩。
●活幼防风汤　治麻疹发热已三日尚不见出，或系奶痧风疹疑似不分。
防风　葛根　芥穗　桔梗　去皮尖炒研杏仁（各一钱）　面炒枳壳　当归　川芎　陈皮　苏梗　甘草　山楂（各八分）　红花（四分）
冬月，加羌活八分，葱白三寸。
●引毒方
紫苏茎叶数两，切入罐内水浸封口，煎熟揭开，令儿鼻嗅其气，或以绵蘸汤洗手足心。但忌通身洗浴，恐热气内蒸致烦躁不宁也。
〔发热附方〕
●升葛桂枝汤　春冬天寒用此发表。
升麻　葛根　桂枝　赤芍　防风　甘草　豆豉　生姜（引）
冬感寒无汗，加麻黄；春，加羌活、苏叶；咳，加芥穗、桔梗；喘，加杏仁；头身痛，加川芎、羌活；内热，加炒牛蒡。
●升葛白虎汤　夏秋天热用此发表。
升麻　葛根　白芍　甘草　知母（各一钱）　石膏末（三钱）　粳米（一撮）
喘嗽甚，加芥穗、防风、杏仁、桔梗；热甚便秘烦渴，加芩，连、栀子、木通。
●荆防败毒散　天气平和，用此发表。
芥穗　防风　茯苓　川芎　羌活　独活　柴胡　前胡　枳壳　桔梗（各一钱）　甘草　薄荷（各五分）　生姜（引）
●天何采薇汤（《铁镜》）　治麻疹初发热。
羌活　独活　柴胡　前胡　升麻　葛根　川芎　陈皮　甘草　茯苓　赤芍　桔梗　炒枳壳　炒厚朴　制苍术　制半夏　藿香　姜　葱
〔麻疹见形症治〕
麻疹见形，贵乎透彻，出后细密红润则为佳美，有不透彻者，须察所因。如因风寒闭塞，必身热无汗，头疼呕逆，疹色黯而淡红，宜服加味升葛汤。如因毒热壅滞，必身热面赤，谵语烦渴，疹色滞而紫赤，宜服三黄石膏汤。又有正气虚弱不能送毒外出者，必面色㿠白，身体微热，精神倦怠，疹色白而不红，宜服人参败毒散。余法按后附方。
●加味升葛汤
升麻　葛根（各钱半）　白芍　炙草　苏叶　川芎　炒研牛蒡（各一钱）　生姜（三片）　葱白（三寸）
●三黄石膏汤
石膏末（三钱）　蜜炒麻黄　川连　川柏　条芩　栀子（各一钱）　豆豉（二十粒）　葱白（三寸，引）
有微汗，减麻黄一半。
●人参败毒散
羌活　独活　柴胡　前胡　枳壳　桔梗　川芎　茯苓（各一钱）　炙草　人参（各五分）　生姜（三片，无人参重用沙参代）
〔见形附方〕
●解毒快斑汤（孟氏）　治发热二三日，麻方见点，恐出不透，预服此宣发之。
连翘　葛根　芥穗　桔梗　当归　生地　紫草　炒芩（各一钱）　川芎　防风　山楂肉（各八分）　蝉蜕（七只，去头足）
煎服数剂。
●化毒清表汤（吴氏）　治麻已出齐，深红肿大，烦渴便秘，因毒热壅盛者。
炒研牛蒡　地骨皮　川连　栀子　薄荷　条芩（各五分）　知母　玄参　花粉　桔梗　前胡　连翘　木通　葛根　防风　甘草（各八分）
渴甚，加麦冬、石膏；燥结，加大黄。
《集成》曰：痘疹宜作三四次出，谓之出匀。麻疹贵乎一齐涌出，谓之出透。以纸捻燃火照之，遍身如涂朱之状，此将出之兆也。出则细密，粒粒成形，微微滞手，或三五相连，界限清而无红晕，此麻疹见点之形也，非若风斑瘟疹，只皮红成片，颗粒不清，或如蚊咬之迹也。
要之，麻发于心，正红为贵。色若淡白，心血亏也，宜服养血化斑汤。色太红艳或紫赤焮肿，及麻出太甚者，俱服大青汤。色若紫黑乃凶症也，急往东方路边上寻取干人粪，烧灰筛末，酒水每调一钱，服二三次，疹变红色者可生，若仍紫黑不治之症也。见形时所有杂症，统载后篇。
●养血化斑汤　治疹色淡白心血亏者。
沙参（三钱）　当归　生地（各二钱）　酒炒芥穗　红花　去足蝉蜕（各八分）　姜（三片）　枣（二枚）
●解毒大青汤　治疹色紫赤，毒热太甚。
大青叶　淡竹叶　石膏末　地骨皮　芥穗　元参　生地　熟地　知母　花粉　木通　甘草
煎服。
《铁镜》曰：亦有麻疹发热数日，心火盛极，刑剋肺金，不得透出者，必舌赤苔焦，烦渴便秘，先用川连、木通、栀子、连翘、淡竹叶、灯心草，等分煎服。随用升麻、葛根、芥穗、防风、枳壳、桔梗、赤芍、木通、柴胡、连翘、甘草、车前子、炒桑皮、炒研牛蒡，煎服，自然出透。
〔麻疹收没症治〕
麻疹见形三日之后，当渐次收没，不疾不徐，始为无病。若一二日疹即收没，此为太速，乃因调摄不谨，或风寒所袭，或邪秽所触，致毒反而内攻，轻则烦渴谵狂，重则神昏闷乱。急服荆防解毒汤，外用胡荽酒熏其衣被，引疹透出，方保无虞。若三日之后当收不收，其症潮热烦渴，口燥咽乾，此因内有虚热，留滞于肌表，不可纯用寒凉之剂，主以柴胡四物汤，使血分和畅，馀热除，疹即收矣。余法按后附方。
●荆防解毒汤
芥穗　防风　川连　条芩　连翘　薄荷　人中黄　大青叶　炒研牛蒡　犀角（如无，代以羚羊角末）　芦根　灯心（引）
●胡荽酒
切碎胡荽四两，酒淹入罐内封口煎熟，乘热揭开，频熏其衣被，引疹透出。如无胡荽用鹅不食草代，或用苏叶、生葱照法熏之。
●柴胡四物汤
当归　生地　炒芍　川芎　柴胡　条芩　地骨皮　淡竹叶　酒炒知母　去心麦冬　北沙参　姜　枣（引）
〔收没附法〕
《铁镜》曰：亦有麻方见点，忽然收没，审其脉症，非系风寒邪秽所侵，但见唇色惨白，口气微微，时泻清水者，此因内虚不能送毒出外也，治宜托里，用加味八珍汤。若系风寒外袭，蔽毒攻里者，服前天保采薇汤发之。亦有三日后疹已收没，但见面色青白，唇淡气弱者，主以调元保肺汤。亦有疹出绵密，三四日不收没，面赤烦渴，便秘者，此毒火太甚也，宜服化斑解毒汤，使毒发于外，里无馀邪，免生后患也。
●加味八珍汤
土炒白术　酒炒白芍　当归　川芎　生地　熟地　茯苓　甘草　芥穗　防风　人参　姜　枣
外用酒煎葱白，常熏其衣被。
●调元保肺汤
蜜炙黄耆　沙参　茯苓　当归　炒芍　丹皮　陈皮　百合子　炒研苡仁　去心麦冬
泻白，加木香；泻黄，加车前子。
●化斑解毒汤
玄参　知母　升麻　连翘　人中黄　大青叶　石膏末　淡竹叶　炒研牛蒡　酒炒大黄
便利，去大黄。
《集成》曰：麻疹出没常以六时为准者，轻症也。假如子后出，午后即收，午后出，子后即收，乃阳生阴成，阴生阳成，旋出旋收，合造化自然之妙。一满三日，通身收没，并无他疾，此症最轻，可勿药而愈。若麻点见出，延缠三四日不收，红艳烦渴者，当服大青汤（见前见形）。若发热五六日，不甚见点，或初出即收，当审其或外感风寒，或内伤生冷，或曾吐泻，伏毒难出，或肌肤厚实，腠理不开，轻者服荆防败毒散发之（见发热附方），表重者服加减麻黄汤。倘触犯寒邪，毒气内攻，里热甚者，服凉膈散。
●加减麻黄汤
麻黄　石膏　升麻　甘草　去足蝉蜕　葱白（引）
●凉膈散
酒炒大黄　芒硝　栀子　连翘　薄荷　竹叶　甘草　加炒研牛蒡　生蜜（引）


卷后篇  ——————————————————————————————————————————————————————————————————————————————————————————

杂证门  ***************************
〔身热不退〕
麻疹初起，热不出，但热贵和缓，微微汗出，方无表里兼症，可不药自愈。若初起壮热无汗，烦渴便秘，是夹杂风寒食热也，治法已载初发热门。麻已出透，身热当减，倘仍大热者，是毒盛壅结也，宜服化毒清表汤。若疹色紫赤，烦渴闷乱，宜服大青汤（见现形附方）。如热盛闭结，又宜通里，当服凉膈散（见收没附法）。若疹红热甚，小水赤涩，服连翘汤。有麻初见点，适值时疫流行，反令壮热僧寒，强痛无汗，症兼表里壅蔽，疹毒不能透出，如蛇在灰，如蚓在尘之状者，又当审其所兼之症治之。如里热太盛，急服黄连解毒汤。如渴热闷乱，服荆防解毒汤（见前）。如前症而兼吐泻、喘逆，服柴胡橘皮汤。表重，服宣毒发表汤（见前），外用胡荽酒，并用后方引疹透出（见收没症治）。
麻已收没，身尚微热，不兼他症者，此属虚热，待气血调和，不药自愈。如收没后馀热留于肌表，身常发热，恶寒渴饮者，当服柴胡清热饮。若发热太甚，日久不退，用柴胡麦冬饮清之。至收没既久，往来寒热，或夜则热甚，发枯肌瘦，此馀热滞于血分也，服柴胡四物汤（见前收没）。
有麻后烧热不除，忽作搐搦，不可误作惊风，妄用镇坠之剂，只常服导赤安神汤。
〔身热汇方〕
●化毒清表汤
炒研牛蒡　地骨皮　薄荷叶　葛根　防风　川连　条芩　连翘　木通　知母　元参　甘草　桔梗　生姜　灯心
●连翘汤
连翘　归尾　柴胡　黄芩　芥穗　防风　赤芍　木通　车前子　生栀子　滑石末　甘草梢　灯草（引）
●黄连解毒汤
川连　条芩　川柏　栀子（等分）
热服。
●柴胡橘皮汤
柴胡　陈皮　法半夏　枯芩　白芍　竹茹　炙草　沙参　赤茯苓　生姜（引）
●柴胡清热饮
柴胡　黄芩　生地　赤芍　知母　甘草　地骨皮　去心麦冬　灯心（引）
●柴胡麦冬饮
柴胡　麦冬　玄参　胆草　生地　条芩　沙参　甘草　竹叶（引）
●导赤安神汤
木通　生地　当归　茯神　炙草　枯芩　炒川连　淡竹叶　钩藤钩　薄荷叶　去心麦冬　生姜　灯心（引）
〔烦躁口渴〕
凡出麻疹，烦躁口渴，乃毒热壅盛也。盖心为热扰则烦，身为热动则躁，胃为热郁则渴，当疹未出时而见烦渴者，用加味升葛汤发表清里。
麻已见点，心烦躁乱，口渴鼻乾，舌苔枯焦，头痛恶热者，当服白虎汤。再煮绿豆汤、炒米汤，频频与服，忌饮凉水，前后仿此。
麻已收没，烦渴不止者，主以竹叶石膏汤。
〔烦渴汇方〕
●加味升葛汤
升麻　葛根　白芍　花粉　去心麦冬（二钱）　炙草（一钱）　姜（引）
头痛，加川芎、白芷；身痛背强，加羌活、防风；头面浮肿，加芥穗、防风；热甚，加连翘、牛蒡、石膏末；咽痛，再加桔梗、玄参。
●白虎汤
熟石膏末（五钱）　知母（二钱）　甘草（钱半）　粳米（一合）
●竹叶石膏汤
石膏末（四钱）　淡竹叶　去心麦冬　姜制半夏　炙草　沙参（各二钱）　粳米（一合）
或减半夏，加花粉、葛根。
又方　人参　去心麦冬　煅石膏末　生知母　生甘草　淡竹叶
亦治烦渴。
又方　淡竹叶　石膏末　薄荷　木通　桔梗　甘草
治胃热作渴。
〔谵语妄言〕
此症乃因毒火太甚，热昏心神，致谵语乱言，妄见妄闻，神气昏愦而然也。麻疹未出而谵妄闷乱者，服三黄石膏汤（见前现形症治）。麻疹已出而谵妄昏愦者，毒热内壅也，主以加味解毒汤。麻疹收后谵妄，神昏气弱者，馀毒未清也，服辰砂导赤散。
〔谵妄汇方〕
●加味解毒汤
川连　条芩　川柏　栀子　生地　连翘　丹皮　银花　甘草　淡竹叶
●辰砂导赤散
蜜蒸萎蕤　去心麦冬　川连　栀仁　木通　生地　甘草梢　淡竹叶
煎汤，临服调入辰砂末一二分。
〔喘急症治〕
喘为恶候，麻疹尤忌之，如初出未透，发热恶寒，通身无汗而喘急者，此表实，拂郁其毒也，服麻杏石甘汤发之，使疹透出，喘自止矣。若有汗而喘急者，此内停表邪也，服桂朴杏仁汤以清解之。
麻疹已出，忽胸满喘急者，此毒气内攻，肺金受克，服清气化毒饮清之，若迟延失治，以致肺叶焦举则难救矣。
麻疹已收，尚有馀毒嵇留肺胃，致令喘急咳嗽，身或发热者，当用清肺饮清之。至若麻后，气逆喘嗽，面白有痰，此乃肺金本病，常服清金饮。余法按三卷。
〔喘急汇方〕
●麻杏石甘汤
蜜炒麻黄（三钱）　熟石膏末（六钱）　去皮尖炒研杏仁　生甘草（各一钱）　生姜（三片）
温服取汗。
●桂朴杏仁汤
桂枝　生姜　酒洗白芍　姜炒厚朴（各二钱）　生甘草　去皮尖炒研杏仁（各一钱）　红枣（引）
●清气化毒饮
前胡　桔梗　连翘　甘草　川连　枯芩　芦根　元参　制栝蒌仁　蜜炒桑皮　去心麦冬　去皮尖炒研杏仁
煎汤常服。
●清肺饮
熟石膏　生地（各二钱）　归尾　玄参　知母　桔梗　柴胡　片芩　去心麦冬　陈皮（各一钱）　甘草　淡竹叶　炒殭蚕（各五分）
煎服。
●清金饮
前胡　柴胡　知母　贝母　炙草　茯苓　陈皮　桔梗　炒桑皮　炒枳壳　薄荷叶　去心麦冬
常服自愈。
〔咳嗽症治〕
麻疹发自脾肺，故多咳嗽，若咳嗽太甚，当分前后施治，不可用药失序。如疹初发热及初见点时咳嗽太甚者，此因风邪所郁也。宜服加味升葛汤透发之，轻者服荆防败毒散加苏叶、杏仁（见前发热附方）。麻疹已出透而咳嗽不止者，乃肺为火灼也，宜服清金宁嗽汤。或火灼肺金咳嗽面浮，致麻疹出不透彻者，先服集成甘桔汤以清肺热，次服荆防解毒汤透发之（见前收没）。麻已收没馀毒未解，咳嗽潮热者，服前清肺饮，咳嗽吐痰者服前清金饮。若喘急咳嗽，身热心烦者，当服集成清肺汤。
麻收未久，内热不清，频频咳嗽，无有已时，久则心神慌乱，夜卧不安，或脾虚食少，四体生疮，形羸消瘦者，可常服孟氏大真膏。余法按三卷。
〔咳嗽汇方〕
●加味升葛汤
升麻　葛根　白芍　前胡　桔梗（各钱半）　炙草　苏叶　去皮尖炒研杏仁（各一钱）　生姜　葱白（引）
●清金宁嗽汤
陈皮　前胡　川连　桔梗　甘草　贝母　蜜炙桑皮　净栝蒌仁　去皮尖炒研杏仁　生姜　红枣（引）
●集成甘桔汤
桔梗　熟石膏（各三钱）　甘草　酒炒知母　炒研牛子（各一钱）　薄荷（五分，引）
●陈氏清肺汤
去心天冬　麦冬　酒炒知母　干桑叶　地骨皮　片芩　茯苓　生地　前胡　炙草　沙参　薄荷（引）
●孟氏天真膏
去心麦冬　沙参　玄参　生地　知母　黄耆　当归　土炒白术　桑白皮（各二两）　茯苓　茯神　丹皮　陈皮　紫菀　枣仁（各一两）
共切碎末，入砂锅内，水煮至药片无味为度，布滤去滓，取汁，再入锅内，用文武火熬成稠糊，方入白蜜和匀，再熬成膏，磁器收贮。每用一匙，滚汤冲化，日进三服。
〔咽喉肿痛〕
疹毒热盛，上攻咽喉，轻则肿痛，甚则汤水难下，最为可虑，当按法治之。如初起发热时，表邪郁遏，疹毒不能发舒于外，致咽喉肿痛者，主以元参升麻汤，外吹二圣散，前后皆用此，忌吹寒凉药及噙凉水。有麻初发热，便觉咽喉肿痛，喘咳连声，面目光浮，时卧时起者，此火毒蒸肺也，主以加味甘桔汤，或煮烂绿豆、炒米，少加盐花，以当饮食。麻疹已出，或里热壅盛致咽喉肿痛者，主以凉膈消毒饮，外吹二圣散。《集成》曰：麻痘喉痛本是常症，总因疹毒上蒸，致咽喉乾燥闷痛，甚则红肿，不似喉痹、蛾风之有形迹，可任针割也，故忌用针灸、寒凉，当按前法。
〔喉痛汇方〕
●玄参升麻汤
芥穗　防风　元参　升麻　甘草　桔梗　炒研牛蒡
煎汤频服。
●二圣散
切碎苦参薄片，晒研净末三钱，白直殭蚕晒研净末一钱，称足合研，每用竹管吹入二三分。
●加味甘桔汤
桔梗　甘草　知母　元参　升麻　葛根　石膏末　炒研牛子　竹叶（引）
●凉膈消毒饮
芥穗　防风　连翘　枯芩　朴消　甘草　薄荷　栀仁　炒研牛子　酒炒大黄　灯心（引）
〔声哑失音〕
声哑失音者，乃热毒闭塞肺窍而然也。如麻疹初发热即失音者，主以元参升麻汤（见前喉痛），忌食生冷酸辣油腻之物。麻疹已出，声哑失音者，当兼清热，主以加减凉膈散。麻疹收后声哑失音者，但宜清解馀热，主以儿茶散。
〔音哑汇方〕
●加减凉膈散
去心麦冬　炒研牛子　薄荷叶　生栀子　元参　连翘　桔梗　甘草　条芩　葱白（引）
●儿茶散
儿茶（五钱）　硼砂（二钱）
共研极细。每用温水调服一钱。
〔麻疹呕吐〕
凡麻疹呕吐者，皆由火邪内迫，胃气冲逆也，宜和中清热，服竹茹石膏汤。有麻初发热便作大吐，而后见点者，本属轻症，谓毒从吐解也，与平常吐症不同治法，但当微表安胃和中，主以吴氏和中汤。
〔呕吐汇方〕
●竹茹石膏汤
竹茹　赤茯苓（各钱半）　熟石膏（三钱）　法半夏　陈皮　生姜（各一钱）　甘草（五分）
●吴氏和中汤
土炒白术　酒炒白芍　当归　茯苓　法半夏　陈皮　甘草　桔梗　柴胡　丹皮　防风　葛根　姜　枣（引）
〔麻疹泄泻〕
麻疹泄泻，乃毒热移入肠胃，使传化失常也，当分别治之，忌用温热诸剂。麻疹初发热，初见点，即作泻者，主以加味升葛汤。麻已出透而内热壅盛作泻者，主以加味解毒汤。
《集成》曰：麻疹发热吐泻，总由火邪内迫而成，须分上、中、下焦随症用药。如邪在上焦则呕吐，宜服芩半汤；邪在下焦则泄泻，宜服黄芩汤；若邪在中焦则吐泻交作，宜服柴胡橘皮汤（见身热不退）。
〔泄泻汇方〕
●加味升葛汤
升麻　葛根　白芍　赤茯（各二钱）　猪苓　泽泻　甘草（各一钱）
●加味解毒汤
川连　川柏　条芩　栀仁　赤茯　木通　淡竹叶（引）
●芩半汤
枯芩　白芍　甘草　陈皮　姜制半夏　生姜（引）
●黄芩汤
黄芩（三钱）　酒洗白芍　炙草（各二钱）　枣（引）
〔麻疹痢疾〕
麻疹作痢，谓之夹疹痢，因毒热未解，移入大肠所致，此症不可轻投涩剂。凡前后腹痛，下痢或白或赤或赤白相兼者，悉用清热导滞汤。
彤园曰：麻初发热即患痢者，法当弃轻从重，先用宣毒发表汤，透发表邪，使疹现出，次用清热导滞汤治痢，方为合法。疹后患痢，当按前痢疾门随症施治。
〔痢疾汇方〕
●清热导滞汤
吴萸　汤炒黄连　面炒枳壳　醋炒青皮　炒研牛蒡　槟榔（各五分）　姜炒厚朴　酒炒条芩　当归　炒芍　连翘　甘草　山楂（各一钱）　生姜（引）
●集成方　治麻出下痢，用赤茯、猪苓、泽泻、草术、滑石末、甘草梢、淡竹叶。治痢兼赤白，用吴萸、汤炒川连、炒白莲肉、陈皮、木香，煎服。治麻后赤痢，川连、芥穗、地榆、槐花（俱酒炒）、煨枳壳、侧柏叶。治麻后白痢，升麻、地榆（俱酒炒）、泡吴萸、煨枳壳、滑石末、甘草、乌梅。治患痢不已，枯芩、白芍（俱酒炒）、滑石末、甘草、陈皮，姜、枣引。
〔麻疹腹痛〕
此因食滞凝结，毒气不得宣发于外，故不时曲腰啼叫，蹙眉践脚，治以加味平胃散，使滞消毒解，痛自除矣。麻已收没，内伏馀热，致腹痛胀秘，或兼吐泻者，治以加味四苓汤。
〔腹痛汇方〕
●加味平胃散
升麻　葛根　防风　甘草　陈皮　山楂　炒麦芽　制苍术　炒厚朴　炒枳壳　灯心（引）
●加味四苓汤
土炒白术　姜炒厚朴　赤茯　猪苓　泽泻　木通　陈皮　丹皮　赤芍　枯芩　车前子
〔麻疹衄血〕
肺开窍于鼻，毒热上冲，肺气载血妄行则衄作矣。衄中有发散之义，轻者毒从衄解，不必止之。但衄血太过则血脱而阴亡，宜外用发灰散，内服加味犀角汤，并后二方。
〔衄血汇方〕
●发灰散
壮盛人头发，洗净纳满小砂罐内，瓦片盖口，盐泥固济阴乾，架炭火内煅，令通红待冷，取灰研末筛细。每用竹管吹入鼻中三五分。
●加味犀角汤
生地（三钱）　白芍（钱半）　犀角（如无以川连代）　红花　甘草（各五分）　当归　丹皮　桔梗　陈皮（各一钱）　藕汁（兑服）
●活幼方　治麻疹前后口鼻出血。
归尾　连翘　生地　赤芍　丹皮　甘草　花粉　贝母　紫草　薄荷　砂研牛子　酒炒川连　淡竹叶（引）
●集成方　治衄血太甚，恐防阴脱。
玄参　生地（各二钱）　桔梗　丹皮　甘草　白芍　当归　丹参　炒蒲黄　黑栀仁（各一钱）　冬茅根（引）
〔牙疳口疮〕
凡麻后牙龈黑烂，肉腐血出，鼻息气臭，名曰走马疳，此因馀毒未解，上攻齿牙，甚则脱落，穿唇破腮，多至不救，主以后三方。
〔牙疳汇方〕
●清毒凉血饮
知母　连翘　当归　赤芍　生地　丹皮　芥穗　栀子　大黄　黄连（俱酒炒）　石膏末
●孟氏方　治牙疳及口疮肿痛诸症。
炒殭蚕　炒桑皮　丹皮　甘草　连翘　银花　生地　川柏　赤茯　元参　淡竹叶（引）
●外治方
焙乾人中白（二钱）　硼砂　青黛　儿茶（各一钱）　明雄黄（六分）　冰片（一分）
共研极细。先用米泔水漱净口，每用数分，频频吹搽。
其馀口疮诸症，详见一卷牙疳口部。
〔奶麻风疹〕
凡初生之儿或在月内忽然发热，遍身见出红点者，俗名奶麻子是也。亦有见出白点者，名曰风疹。皆内由胎热，外触风邪而发，切不可误作麻疹施治，主以后二方。
●溯源解毒汤
当归　生地　白芍　川芎　炒连　连翘　陈皮　木通　沙参　甘草
母子同服。
●活幼防风汤　见麻初发热。通治奶麻、风疹疑似不分，母子同服。
〔瘙疹辨症〕
儿在胎中受母血热之气熏蒸既久，及生后外遇凉风，致身起红点，状如粟米，月内见者名烂衣疮，百日内见者名百日疮，未出麻痘之前见者名曰瘙疹，俱系皮肤小疾，轻者勿药自愈，重者治同奶麻。
〔辨盖痘疹〕
此因痘后馀毒未尽，或恣意饮食，外感风寒，致令痘疮治愈此疹随发。其疹色赤作痒，始如粟米，渐成云片，延及遍身，只宜疏风清热，常服加味消毒饮。
炒研牛蒡　酒炒升麻　芥穗　防风　连翘　薄荷　赤芍　山楂　蝉蜕　甘草　生姜（引）
〔瘾疹症治〕
先因心火灼肺，又复外受风湿，发时红赤多痒，隐隐于皮肤之中。先宜疏风散湿，服加味羌活散；次当清热解毒，服前加味消毒散。
●加味羌活散
羌活　防风　前胡　川芎　连翘　赤茯　甘草　桔梗　面炒枳壳　去足蝉蜕　薄荷叶　生姜（引）
外有瘟斑痧疹，已载三卷瘟疫门。
〔麻后调理〕
麻后禁忌，统载前篇主治大法门。书云：麻疹收后，养血为主。兹附数方，惟在医者随症加减。
●四物汤
熟地黄（三钱）　当归　白芍（各二钱）　川芎（钱半）
乃养血总方。
●六味地黄汤
蒸晒地黄（四钱）　枣皮　山药　茯苓（各二钱）　丹皮　泽泻（各钱半）
●人参养荣汤
人参　蜜耆　炙术　炙草　陈皮　茯苓　桂心　白芍　熟地黄　酒洗当归　去心远志　炒五味子　姜　枣（引）
●肥儿六白散
淮药　芡实　白莲肉（俱切片，摊炒三次）　茯苓（乳汁蒸晒，各四两）　苡仁三两，米泔浸一宿，蒸熟晒）　白扁豆（研去壳，取肉，一两，炒三次）
六味共研极细，磁瓶收贮。每用滚汤调化三五钱，或加白糖少许。疹后日服二次，能壮脾胃。

痘中杂症  ***************************
〔水痘症治〕
水痘发于脾肺，由湿热酿成，初起与大痘相似，面红唇赤，眼光如水，咳嗽喷嚏，唾涕稠黏，身热二三日而始出，顶尖而圆大，明净如水，泡形同小豆，内含清水，易出易收，皮薄结痂，中心圆润，不作脓浆，与大豆迥别，又不似丹毒根脚红肿时隐时现也。初起宜发表，服荆防败毒散（见麻疹发热）。水痘出透，次宜清里，服加味导赤散。始终忌食姜椒生冷荤腥，外忌沐浴冷水、敷搽凉药，犯之则成疮癞水肿等症；又忌过于温暖，恐痂燥难脱而成烂疮。所有禁忌，同上麻疹（见前篇主治大法）。
●加味导赤散
生地　赤茯　滑石末　去心麦冬（各二钱）　木通　连翘　甘草梢　淡竹叶（各一钱）　酒炒川连（五分）　灯心（引）
〔痘痈〕
因出大痘，灌浆不足，致毒不得透发，留结经络中，小者如李，大者如桃，漫肿不红，亦无焮痛，身热心烦。单生者，毒在肌肉，属顺；连发数处者，船小载重，属险；若结于骨节之间，成对发出者，毒深难溃难敛，属逆。初起不可强消，内服透脓散，外敷乌龙膏。若脓已熟透，用针刺破，外贴万应膏（见《彤园医书（外科）》六卷）。溃后，服保元汤。
●透脓散
生耆（三钱）　当归　川芎（各一钱）　炙山甲　皂刺（各一钱）
酒兑温服。
●乌龙膏
木鳖肉　生半夏（各一两）　草乌（三钱）
俱切碎，再拌陈小粉二两，入锅内炒焦，研末筛细。冷水调糊，自外向内。日敷涂三次。
●保元汤
人参（以沙参代）　土炒白术　蜜炙黄耆　当归　炙草（等分）　姜　枣（引）
〔痘里夹瘿〕
此瘿结于颈项，或生耳后腋下，形如桃李瓜果，身热烦渴，由痰气凝结也。如痘初起即发瘿者，当托毒消痰，忌寒凉耗散之药。若痘发三四日内而作瘿者，则毒随痘浆灌泄，自可挽回，主以三消散。倘瘿先红肿将脓，一溃元气先泄，痘浆必不能充灌，当乘未溃时，服黄耆卫元汤。若至七八日痘已灌足而发瘿者，宜服冲和饮子。至痘已结痂而发瘿者，只宜清毒兼保元气，外治痘瘿溃烂，常贴生肌玉红膏（见《彤园医书（外科）》六卷）。
●三消散
当归　赤芍　生地　红花　茯苓　法半　花粉　甘草　陈皮　木通　去足蝉蜕　炒研　牛蒡
煎服。
●黄耆卫元汤
人参　生耆　当归　炙草　炒芍　桔梗　红花　防风（等分）
煎服。
●冲和饮
人参　生耆　当归　炒芍　柴胡　桔梗　芥穗　防风　花粉　茯苓　连翘　楂肉　去心麦冬　土炒白术
〔痘里发丹〕
丹之形色，当与《彤园医书（外科）》四卷赤游丹参考，但夹于痘里，施治尤难，主以加减牛蒡汤。
炒研牛蒡　生地　赤芍　甘草　木通　柴胡　芥穗　羌活　防风
初起服数剂。若毒凑上焦，头顶丹盛，加炒连、栀子。
●外洗化斑汤
升麻　连翘　白芷　元参　知母　甘草　黄连　牛子
煎汤蘸洗。又研京墨，冰片二末，猪胆汁调搽。
〔痘风疮烂〕
由痘后遇风，先发细疮作痒，次延成片，脂水浸淫，宜搽渗湿救苦丹。若日久瘙痒无度，毒水浸渍，肌无完肤，即成痘烂癞疾，宜服十全大补汤，兼服苦参丸，外涂麦饯散。若痘出破烂，身无完肤者，当用经效方。
●渗湿救苦丹
陀僧　滑石（各二两）　白芷（五钱）
共研细。或干撒或蜜调搽。
●十全大补汤
人参　炙术　茯苓　炙草　当归　熟地　炒芍　川芎　黄耆　桂心　姜　枣
●苦参丸
苦参（二两）　大黄　川连　条芩　枳壳（俱酒炒）　独活　防风　元参（各一两）　炒栀仁　白菊花（各五钱）
研极细，蜜为小丸。茶汤每下一二钱。
●麦饯散
炒焦小麦（二两）　硫黄（四钱）　白砒（一钱）　川椒　枯矾（各二钱）　百草霜（八钱）
共研极细。先煎葱汤蘸洗，拭乾，麻油调涂，盖扎油纸，三日一换。
●经效方
新茶叶捡去梗，入滚汤中一炸即捞起，再捡去粗叶及硬梗，乘热铺平床上，上隔软料草纸，令儿卧之，一夜脓水即干。
〔痘后生翳〕
目病固多，多因风热而起，症治详见《彤园医书（眼科）》书。至痘后生翳，忌用寒凉峻攻。如翳膜遮睛，隐涩羞明者，主以加味龙胆汤，若翳膜遮蔽睛，痛赤肿者，主以清毒拨翳汤。若目翳日久不愈者，常服铁镜方。至痘后羞明怕日及流热泪者，服凉肝明目散。
●加味龙胆汤
胆草　防风　川连　白芷　蝉蜕　蒺藜　木贼草　密蒙花　蔓荆子　白菊花
煎服。
●清毒拨翳汤
当归　生地　白芷　川芎　柴胡　桔梗　薄荷　防风　羌活　甘草　炒川连　炒牛子　炒蒺藜　炒栀仁　草决明　白菊花　密蒙花　木贼草　穀精草　姜（引）
便秘，加酒炒大黄。此方功兼表里，多服自愈。
●铁镜方
野兔屎焙研筛末，滚汤每调二钱，常服自愈。
●凉肝明目散
当归　胆草　柴胡　川芎　防风　荆子　蒙花　炒连
每味一钱，切猪肝一两，和入罐内水煎，乘热服。
〔痘疔八症〕
五脏各有痘疔，症治详见五集《彤园医书（痘科）》书。再有痘中八疔，附录于下。
捲帘疔　生舌根底下，小如黑豆，大似葡萄，令儿舌卷喉痛，急用银钩钩破，放去恶血，将茶汤漱净，随吹拔疔散。
研白矾、食盐（各三钱），烧红铁绣刀煅枯，又研硇砂、朱砂各二钱半，择丁日午时，合研极细。每用二三分，竹管吹搽疔上，内服黄连、黄柏、黄芩、栀子，等分，煎服。
火珠疔　生于鼻孔内，填塞喷火，面红眼赤，急用银钩钩破，放尽恶血，频涂黄连膏。
黄连　黄柏　姜黄（各钱半）　归尾（三钱）　生地（五钱）　麻油（六两）
浸药三日，漫火煅焦，去渣，再下黄蜡五钱，搅令溶化，布滤入磁碗中，搅冷成膏听用。内服川连、牛蒡、生地、红花、赤芍、桔梗、苏叶、甘草。
忘汲疔　生于眼沿，肿如蚌蛤，面紫烦热，急用银针挑破出血，嚼烂胭脂取汁频涂。又煎菊花、蒲公英汤蘸洗，再点胭脂汁，服药同前。
豢虎疔　生于耳内，木闷胀痛，俟脓成之时用银针挑破，搓绵纸捻拭净脓血，随搽拔疔散（见上），服药同前。
燕窝疔　生于腋下，肿硬烦躁。如疔在左腋潜伏，则右体之痘沉暗失色；右亦如之。急用银针挑破出血拭净，频涂拔疔散方（见上）；内服川连、连翘、生地、红花、赤芍、茯苓、木通、甘草、炒研牛蒡、羚羊角末，灯心引。
注命疔　生于足心，肿硬如铁，如豆如椒，有紫筋直透足股，用针挑破，取大螺狮，刁起厣，纳入冰片末五釐，平放杯中，良久螺窍内渗出涎汁，鸡翎蘸点疔上敷次。后用生绿豆、蒲公英捣成膏敷之。服药同前。
透肠疔　在痘出五六日内生于肛门旁，肿硬如锥，用针挑破，煎银花防风汤浸洗，研冰片、轻粉、珍珠、白蔹末，麻油调涂，服药同捲帘疔。
骊龙疔　在痘出之时生于尿孔内，身热狂躁，腹胀睛翻，肢冷尿闭，用蟾酥、牛黄、麝香、冰片，等分，研细，煎黄连汁，待冷调药成糊，以细软稻草心蘸药吹入尿孔数次，服药同燕窝疔。
〔种痘源流〕
传闻宋真宗时，峨眉山有神人出，为丞相王旦之子，种痘而愈。法传江右，达于京畿，湖南衡人复得秘诀。此说虽似渺茫，然以理拨之，却有参赞化育之功，因时制宜之妙。盖自出之痘，感于得病之后，治于成病之时，病因、病引、变症莫测，而种痘则施于未病之先，调于无病之日。自表传里，由里达表，既无诸症夹杂于其中，复有善方引导于其外，熏蒸渐染，胎毒尽出，此诚避危就安之良法也。有宋以来，汉皆口传心授，未有成书。近代名医辈出，如刘河间、钱仲阳、张洁古、王海藏、陈文中、朱丹溪，既薛立斋、万我田、黄西邱诸人，各抒精蕴，著书立说，以行于世。然或主寒凉，或主温补，或主解毒，或兼活血养气，执论不一，迄无定评。兹荟萃群言，归诸折衷，识者幸垂览焉。
