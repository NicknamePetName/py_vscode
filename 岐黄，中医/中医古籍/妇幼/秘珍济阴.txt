
序一  ***************************
昔范文正公曰：「不为良相，当为良医。」盖良相活国，良医活人，济人一也。余老友湘门周先生，少攻举子业，屡试不售，既而改业岐黄，亲受于纶、树蕙两翁秘旨，日夜博览，参稽以历代之载籍。两师所指授，其有济于人如《周礼·医师》所谓十全者，盖已多历年所矣！一日自顾老景颓唐，喟然叹曰：予虽心乎济人，何能济时者、济后世乎？夫内外诸科，皆非临症审脉，功深折肱，莫能探其奥窍，而其旁见侧出，杂症百端者尤著。若妇人一科，爰以平日古方参已历试有验者，汇辑上中下三卷作为歌诀，便人记诵，颜曰《秘珍济阴》，镌诸梨枣。夫曰《济阴》者，谓有济妇人也。于戏！阴阳一气，是即太极，浑括乾坤，其所济者无穷，夫岂独在闺帏也哉？辱顾小孙秀美[氵堅]真付梓，因赘数语，弁其首云。
道光拾年初夏研牙莲浦陶鸿响谨撰

序二  ***************************
自古著方书垂宪后世者，皆以济人利物，仁人之心，亦天地好生之心也。然非默契乎阴阳造化之妙，洞悉乎天人性命之旨，博极群书，神而明之，无以折衷而得其指挥焉。吾友周君湘门，少习举业，相与奔逐场屋者历有年所，既而得名师传授，精长桑之术，风行邑里，所在苏危困、起沉疴者，百不失一，名噪遐迩，数十年于兹矣。近辑《秘珍济阴》一书，专为妇人而设，分门别类，辨析详明，能令阅者一目瞭然，询医家之圭臬，证治之准绳也。昔唐孙真人著《千金方》三十卷，首列妇科诸症，至详且尽，今湘门此集较之尤为曲畅，诚以妇女多抑郁幽思，病常变态百出，诊治之艰较男子有甚焉者，故曾治疗之法无不精通，而于此独拳拳致意也。余忝旧好，喜湘门仁爱中存，能体天地之心以为心也，故乐为之序云。
道光上章摄提格皋月上浣之吉姻愚弟西园张启翰顿首拜书时年七十有五

自序  ***************************
余少习举子业，未遂青云之志，乃弃儒就医，亲䖲族高祖于纶、岳太邑庠陈树蕙二公清训，俱云斯道不易，而妇科尤不易，自调经种子，胎前产后，以及一切杂症，若非平时考究，临期未免有误。于是採集群书，汰繁存要，分门别类，剖说详明，其中方法为余所经验者，括歌一二成句，便记诵也。缘以单复捷方与《达生编》合订成册，名曰《秘珍济阴》。馀年已近耋，不为刊订，后必遗亡，因而质诸高明。朋辈中见而爱之，捐赀付剞劂。余维医经医法不下数十百家，仅执管见採选，何敢问世？第以阅学经验汇辑成帙，或者临症一览，不无小补，至于正讹补缺，是所望于后之君子焉。
道光十年岁次庚寅麦秋朔六湘门周诒观时年七十有八


卷之一  ——————————————————————————————————————————————————————————————————————————————————————————

调经门  ***************************
〖济阴通微赋〗
阴阳异质，男女殊科，特立专门之诊治，以救在室之沉疴。因其血之亏也，故调之必使流通；因其血之盈也，故抑之不使旷达。体本娇柔，性最偏颇。肥白者多痰，瘦黑者多火。胃太过者气结，营不足者血涸。专宠爱者，治宜异乎孤冷。饫膏粱者，疗莫同于藜藿。月事时下兮，如朝夕之应期。血海常满兮，似江汉之流波。若谓无病可以勿药。或不及期而先来兮，气有馀而血易亏。或过期而后来兮，气不足而血本弱。月色淡白兮，由血室之水虚。经水紫黑兮，被胞户之火灼。经未行而腹痛兮，气滞血涩宜调经。已行而腹痛兮，和气养血勿错，或一月再行兮，邪火迫而气血不藏。或数月一行兮，元气亏而生化不多。是皆损真之病，贵在调理之和。满而不泄兮，为经闭，为血枯，为　症瘕。泄而不满兮，为崩中，为带下，为漏浊。常满者，恶其放流。常泄者，虑其气脱。脉惟喜乎芤涩，诊切忌乎洪数。或隐忍而病盛兮，愚妇自速其亡。妄攻补而增剧兮，庸医反助其虐。
〖妊娠诊验〗
震风之喜有征（肝脉旺），妊娠之脉必确。尺数关滑而寸盛，阳搏阴别而雀啄。精神虽倦，桃腮更妍。饮食恶阻，天癸不落。无妨恶阻之害，所慎漏胎之浊。热常要清，脾不可弱，热若盛而胎动不安，脾若虚而胎危易堕。惟以安胎为本，其馀杂症为末。斯先哲之格言，宜当病以授药。
〖胎元杂症〗
子悬急痛而勿疑，子癎卒倒而可愕，子满胎肥而气壅，子疟脾虚而气弱，子咳子嗽而胎伤，子鸣疙瘩而脱落。子烦子淋兮，胎热所为。子肿子气兮，胎水所作。病痢病漏兮，胞有热而宜清。伤寒伤食兮，疾苦多而成恶。常惨常笑兮，肺气结而非祟。暴哑不语兮，心血虚而勿药。胎若肥而瘦胎之药速进，脉怕微而诊脉之时休错。
〖药饵〗
经候不调兮，乌鸡（丸）可投。天癸或阻兮，苍（术）莎（即香附）宜託。地黄补肾宜施，参术养脾莫却。三补凉血兮，专治崩中之药。补中暖宫兮，能固带下之脱。安胎胡（黄）连兮，在妊娠为最宜。瘦胎达生（散）兮，视形症而休错。黑神（散）去恶露而可取胎衣，十全（大补）补虚弱而能除阴火（三补丸凉血见汇方）。
〖调经章〗
经曰：女子二七而天癸至，冲任满盛，月事时行，必有常候。得其常候者为无病，不可妄投调经之剂。苟不及期而经先行者，或过期而经后行者，或一月而经再行者，或数月而经一行者，或经闭不行者，或崩，或漏下者，此皆失其常候，不可不调也。大抵调治之法，热则清之，冷则温之，虚则补之，滞则行之，滑则固之，下陷则举之，对症施治，以平为期。如芩、连、栀、柏，清热之药也；丁、桂、姜、附，温暖之药也；参、术、归、耆，补虚之药也；川芎、香附、青皮、延胡索，行滞之药也；牡蛎、赤石脂、棕榈灰、侧柏叶，固精之药也；升麻、柴胡、乾葛、白芷，升举之药也。随其症而善用之，鲜有不效者矣。
〖经候不调有三〗
一曰脾虚。经曰：二阳之病发心脾。夫二阳者，阳明胃也。胃主受纳水穀，溉灌脏腑，流行经隧，为血气之母而亦与心系，惟忧愁思虑以伤心，心气受伤，脾气失养，郁结不通，腐化不行，则脾胃虚弱，饮食减少，气渐耗，血渐少，以致妇人有血枯、血闭及血少色淡，过期始行，数月一行之病。
二曰冲任损伤。经曰：气以吹之，血以濡之。故气行则血行，气止则血止焉。女子之性多执拗、褊急、忿怒、妒忌，致伤肝气。肝为血海冲任之系，失守则血气妄行。又或未及二七天癸之期，而男子强与之合，或适月事未断之时而男子纵欲不已，致冲任内伤，血海不固，由斯二者乃有为崩、为漏，一月再行，不及期而行者矣。
三曰脂痰凝塞。盖妇人之身所贵，内而肠胃开通，无所阻塞，外而经隧流利，无所凝滞，则血气和畅，经水应期。惟彼肥硕者，膏脂充满，元室之户不开。挟痰者，痰涎壅滞，血海之波不流。故有过期而经始行，或数月而经一行及为浊，为带，为经闭，无子之病。
〖经候脉证歌〗
女子二七天癸至，调经察脉要分明。左右尺脉皆沉伏，此病分明是闭经。肝大肺小应有子，两尺不断滑脉形。心肾俱旺知是孕，肺大肝小孕不成。左寸滑实为男脉，右尺沉滑女儿真。两关沉紧腹之痛，肝肺俱浮痛在胸。一月一行为经信，或前或后莫轻心。先期而行为血热，后期而至是寒经。经来疼痛为气滞，行后或痛气虚临。其色黑者多湿热，淡白而至是痰凝。徒行黄水血不足，紫色由来风邪侵。行经之时宜慎重，若有忧郁血必停。走于腰膝多疼痛，散在四肢则不仁。停于血海生寒热，逆上冲心患战惊。此是调经真妙诀，医人熟记信有灵。
〖行经三忌〗
—　行经感冒风寒，不宜发表取汗，必俟经尽，方可服解表退热之剂。
—　行经不宜多浴冷水，恐患四肢麻痹，又不宜多饮冷水，恐伤肺气，致声哑咳嗽，无药救治。
—　行经不宜饮酒大醉，恐引血妄行，又不宜郁怒太甚，恐经血忽停，变成闭经。又不宜骤用补药，恐致蓄血，或四肢疼痛，或五心发热，为害非轻。
〖调经主方〗
当归　白芍　熟地　甘草　陈皮　香附　川芎
先期而来是血热，本方加酒炒黄芩、柴胡、丹皮。
后期而至是血虚，本方加蜜炒黄耆、土炒白术、茯苓、杜仲、故纸。
经来痛者，气滞，本方加五灵脂、延胡索、红花。若痛甚有痞块者，血瘀，本方加三稜、莪术、山楂核。
经行后作痛，虚中有滞，用八珍汤（方见后）加吴萸、故纸、小茴。
经来色淡，脉滑者多痰，本方加半夏、南星、肉桂、白术。
经来多黑块，脉实者，热极，本方加黄连、红花、丹参。
经来多黄水者，血不足，本方加茯苓、黄耆、肉桂、人参、白术。
经来手足痠痛，本方加桂枝、防风、秦艽。
经来扑地，脉散腮红，火热肝也。不可误作中风、中痰，本方加胆草、栀仁、黄芩、柴胡。
●四物汤
地黄　白芍　当归　川芎
●四君子汤
人参　白术　茯苓　炙草
四物合四君名八珍汤，再加黄耆、肉桂名十全大补汤。
歌曰
调经主方四物呈，甘草陈皮香附成，先期血热丹芩紫，后期耆术杜纸苓，来痛气滞延红五，血瘀查覈莪术稜。虚滞合君吴茴纸，淡滑星夏术桂增，黑块实极参连红，手足痠痛桂防秦，黄水苓术参耆桂，扑腮红栀胆柴苓。
〖〖附录〗八珍十全合方歌〗
四物地芍与归芎，血家百病此方通。八珍合入四君子，气血双疗功独崇。再加黄耆与肉桂，十全大补补方雄。
凡妇人经不调，心腹痛，兼呕逆，喜轻摸则缓，是寒热相搏，（湘门）常用黄连汤煎服可愈，三服全瘳，屡试屡效。
黄连汤以明党为君，黄连用三五分（须煨姜汁炒）。
歌曰
黄连汤内用乾姜，半夏人参甘草藏，更入桂枝兼大枣，寒热平调呕痛亡。
按：此汤与小柴胡汤同意以桂枝易柴胡，以黄连易黄芩，以乾姜易生姜，余药俱同，皆和解之意。但小柴胡汤属少阳药，此汤属太阳阳明药。
〖经水一月再行歌〗
经水一月再来行，多因怒气损肝经，四物汤内柴芩入，川连加来信有灵，另增知柏为丸服，滋阴降火治冲任。
—　脉与症无火，而经早不及期者，乃心脾气虚不能固摄而然，宜八珍汤（方见前）加杜仲、续断、五味子。若作火治，仍用寒凉，为害非轻。
—　经行一月之内或二三至，或半月旬日及二十日数至，此血气败乱之症，治当用十全大补汤（方见前）峻补，不得作经早同治。
〖经水过月乃行歌（若是季经，每三月一行，必不成孕）〗
过月而行多血虚，妇人脾胃弱无疑，归脾汤加芎芍杜，或用八味丸治之。肥盛妇人痰阻滞，加减道痰汤亦宜，芎归白术苓夏草，南星苍术芍陈皮。
●归脾汤
白术　人参　黄耆（炙）　当归　炙草　茯神　志肉　枣仁　木香　龙眼肉
姜枣引。
歌曰
归脾汤用术参耆，归草茯神远志随，枣仁木香龙眼肉，煎加姜枣益心脾，怔忡健忘俱可却，肠风崩漏总能医。
●八味地黄汤（即八味丸）
熟地　茯苓　山药　丹皮　泽泻　枣皮　附片　肉桂
歌见后汇方。
●加减导痰汤
茯苓　法夏　陈皮　甘草　当归　川芎　白术　南星　苍术　芍药　（歌合症内）
—　血热经迟，由妇人阴火内灼，血本热而亦每过期，此水亏血少，燥涩而然。何以验之？其经来必多紫黑，腹微痛，宜服知柏地黄汤（见中卷汇方即六味地黄汤加味）。
歌曰
血热经迟阴火灼，水亏血少愆期作，腹中微痛色紫黑，知柏地黄汤堪著。
—　血寒经迟，阳气不足，生化失期，乃至过月。何以验之？其经来色淡不鲜，或涩滞而少，恶寒喜暖，脉多微沉，此是无火之症，宜服理阴扶阳四物汤。
●理阴扶阳四物汤
当归　川芎　白芍　熟地　黑姜　肉桂　吴萸　荜茇
歌曰
血寒经迟阳气亏，色淡滞涩脉沉微，理阴扶阳汤四物，加桂荜茇吴姜灰。
〖经行数日不止歌〗
（三日为常。或五六日，七八日，乃血热所致。每期至第四日，以此方连服二剂，若血多紫黑服四剂，两月见效）
经水多来皆属热，四物柴芩汤主之，五心烦躁为妙药，不拘肥瘦并相宜，芩柏芍柴阿荆芥，归芎地合病可治。
●四物柴芩汤
生地（二钱）　当归（一钱）　白芍（一钱）　川芎（一钱）　阿胶（用蒲黄炒，二钱）　荆芥（三钱，炒成炭）　黄芩（一钱，酒炒）　黄柏（一钱，炒成炭酒淬）　柴胡（一钱，酒炒）
歌合症内。
〖经来色淡不多歌〗
经来色淡属血虚，只须八物汤主之。肥人痰滞经来少，再加半夏南星医。
即八珍汤加半夏、南星（八珍汤方见前）。
〖经水逆上妄行歌〗
经来何为上逆行，皆由血热不归经，或唾或衄或吐出，四物凉膈投自平。
●四物凉膈汤
当归　川芎　赤芍　生地　黄芩　栀仁（炒）　连翘　蒲黄　薄荷　丹皮　桔梗　柴胡　荆芥
经行鼻血者，本方加柏叶、茅根汁、发灰。
经行吐血者，本方加茜草、丹参。
经行唾中痰内有血丝者，本方加沙参、桑皮、侧柏叶。
歌曰
四物凉膈治逆经，连翘栀薄蒲黄芩，丹皮桔梗柴荆芥，经行吐血茜丹参。鼻血须加柏茅发，唾丝沙参桑侧增。
〖经水或前或后歌〗
或前或后不如常，当服温经滋补汤，更有归附丸尤妙，气盛血衰抑气良。
●温经滋补汤　治脉虚两尺沉微，眼花目眩，腰膝痠痛。
当归　川芎　熟地　白术　白芍　茯苓　山药　枣皮　丹皮　小茴　延胡　杜仲
歌曰
脉虚两尺又沉微，花眩腰膝痠痛随，温经滋补汤宜用，地芍芎芩与小茴，白术山药丹皮枣，延胡杜仲共当归。
●归附丸　治气乱经期或前或后。
当归（四两）　香附（八两，童便浸一昼夜晒乾，再加酒、醋、盐、水、姜汁各炒一次，合为五制）
上药二味共碾细末箩过，米糊为丸，温汤吞服。
歌曰
气乱前后归附丸，附八归四米糊为。
〖又抑气散方歌〗
若气盛血衰，前后不如期，多致不孕，宜抑气散。
●抑气散
香附　陈皮　茯神　甘草
歌曰
气盛血衰妊难藏，或前或后抑气良，陈皮香附童便炒，坚白茯神甘草安。
〖经闭不行三候歌〗
一因脾胃受虚损，食少血亏非血停，急宜补脾还养血，血充气足自经行。二因忧怒损肝经，肝火郁闭经始停，开郁二陈汤急用，或制女圣丸亦灵。三因体肥痰滞壅，故令经血不能通，加减导痰汤作主，多服方知药有功。未嫁衍期经忽闭，急宜婚嫁勿药攻。
●补脾散
蜜耆　白术　当归　茯神　志肉　枣仁（炒）　砂仁（姜汁炒）　人参　甘草　川芎　山药　桂元
歌曰
补脾散用归枣仁，参术耆砂志茯神，芎草淮山桂元等，脾虚血少经闭灵。
●养血活经汤　治血枯经闭。
当归　川芎　肉桂　丹参　泽兰　茜草　乌贼骨
酒同煎。
歌曰
养血活经当归桂，茜草丹参泽兰配，川芎乌贼酒同煎，血枯经闭不须虑。
●开郁二陈汤
苍术　陈皮　茯苓　半夏　当归　川芎　香附　栀仁（炒）　青皮　木香　柴胡　薄荷　甘草　泽兰
歌曰
开郁二陈术陈苓，芎归香半青栀仁，木香柴薄泽兰草，肝盛火郁经闭行。
●女圣丸　治气盛经闭。
香附（一斤，童便浸一昼夜，晒乾后用姜汁、盐水、酒、醋各炒一次，合成五制）
碾极细末，米糊为丸如梧桐子大。
歌曰
香附五制米糊丸。
●加减导痰汤
陈皮　苍术　南星　半夏　茯苓　枳壳　甘草　当归
若白来多加乾姜、肉桂各一钱、丹参三钱。
歌曰
体肥痰滞经不行，加减导痰星半陈，苍术茯苓归甘枳，白多加姜桂丹参。
●乌鸡丸（歌括）　此丸专治妇人脾胃虚弱，冲任损伤，血气不足，经候不调，以致无子者，服之屡验。
未镦乌骨白雄鸡，粳米喂养七日期，吊死去毛并杂细，一斤为卒药料随，天麦二冬生熟地，灌入鸡肚羡方奇。醇酒十碗砂罐煮，取出去药火焙之，焙至焦枯碾为末，再加杜仲炒断丝，苁蓉小茴破故纸，炙草归芎白术遗，丹参香附砂仁茯（苓），诸药为末细研斯，酒调面糊为丸服，空心饮下经候医。
〖闭经集要〗
—　性沉多虑，吞酸胸满，经水不行，用补中益气汤加栀仁、香附。
—　素有胃火，口臭，牙龈肿痛，消烁阴血，经水不行，用逍遥散加丹皮、栀仁。
—　久病气血两虚，经水不行，朝用补中益气汤，暮用六味地黄汤（方见汇集）。
—　私妮寡妇经闭不行，多因情欲不遂或因忧郁而致，宜服加味逍遥散。
●补中益气汤
蜜耆　白术　陈皮　升麻　柴胡　人参　当归　炙草
歌曰
补中益气耆术陈，升柴参草当归身，虚劳内伤功独擅，亦治阳虚外感因，木香苍术易归术，调中益气畅脾神。
●加味逍遥散
当归　芍药　柴胡　茯苓　白术　甘草　煨姜　薄荷　丹皮　栀仁
歌曰
逍遥散用当归芍，柴苓术草加姜薄，散郁除蒸功最奇，调经八味丹栀著。
—　女子年届二三十岁，月水不行又无病症，名室女。终身不孕，不在闭经例论，若室女经来复止又无病，名歇经。不必服药。
—　妇人终身不行经而反多孕者，亦常有之，不必服药。
—　妇人脉虚经闭，骨蒸潮热，宜服加减八物柴胡汤。
●加减八物柴胡汤
人参　茯苓　炙草　当归　白芍　生地　麦冬（去心）　知母　柴胡　竹叶
有汗加地骨皮，无汗加丹皮，如热甚加黑姜灰。
歌曰
加减八物柴胡汤，参苓芍草生地当，麦冬知母柴竹叶，汗加地骨无汗丹，热甚黑姜参神效，脉虚经闭热潮安。
—　妇人脉实经闭，咽燥唇乾，发热，宜服加减四物凉膈散。
●加减四物凉膈散
当归　川芎　赤芍　生地　黄芩　连翘　川连（酒炒）　栀仁（炒）　薄荷　甘草　桔梗　淡竹叶
歌曰
加减四物凉膈芩，芎归翘芍地栀仁，川连竹叶桔甘薄，咽燥唇乾经闭行。
—　经闭服破血破气药而不应者，宜养血，俟其自行，不必再损元气，恐生他症，慎之。
—　经闭饱胀，腹痛成痞块，宜服通经活血汤。
●通经活血汤
丹皮　荆芥　赤芍　当归　川芎　生地　熟地　桃仁　红花　泽兰　延胡　枳壳　香附　丹参　川膝
歌曰
通经活血丹荆芍，桃红泽兰芎枳壳，丹参香附生熟地，川芎当归延胡索。
凡妇人经闭不行，血痞腹大如孕子状者，宜服活血消痞丸。
●活血消痞丸
当归（二两）　川芎（一两五钱）　赤芍（一两五钱）　木枝（三两）　小茴香（一两五钱）　乌药（一两）　香附（五两）　三稜（一两二钱）　莪术（一两二钱）　延胡索（一两二钱）　青皮（一两二钱）　阿魏（一两五钱）　茯苓（一两五钱）　川膝（一两五钱）　上桂（五钱）
共碾细末，酒醋面糊为丸，白开水送下。
凡妇人经不调，腹中撮痛，或结聚症瘕，及产后中风等症，宜服交加散（症音真，症者真也，有块可征。瘕音加，瘕者假也，痛而无形）。
●交加散
生地（一斤取汁）　生姜汁（十二两取汁）
以地黄汁炒姜柤，以姜汁炒地黄柤，干为末，每服三钱，温酒调，加芍药、延胡、当归、蒲黄、桂心各一两，没药、红花各五钱尤效。
有室女忽经闭，腹胀痛。医用行气逐瘀之药罔效，又用延胡、稜莪、桃红等药，痛甚难当，至数月。延湘门诊视，其脉虚缓，作血虚气滞治，用四物加丹参、明党、茯苓、香附、乌药、陈皮、小茴养血理气，使血足气行而经自通。服十剂相安，仍守方，间有热加酒柴芩至三十馀剂，忽胀痛甚如产，速延至湘，知经将通，即以生丹参、赤芍、延胡、香附（童便炒）、乌药、木通、川膝、山查炭、桂心、没药、泽兰、树乌苞根、车前草同煎，童便对服，外用乾荷叶、旧棕烧灰，取艾绒（烧酒炒）和前灰，将稀布包熨脐腹，令热入内，血即大下，其病若失。
●通月水单方　见《纲目》。
芥子（为末酒服）。又丝瓜（为末酒服）。又人乳（日饮三合）。又鼠屎（酒服一钱）。兼瘕块用马鞭草（熬膏服）。经脉逆行用韭汁（入童便饮）。月经久闭用蚕砂（炒煮酒饮一盏即通）。泽兰养营气，破宿血，主妇人劳瘦，女科要药也。茺蔚子调经，令人有子，活血行经，有补阴之功。紫荆皮活血行气。
岳太邑庠陈树蕙翁傅治妇人奇病，名曰珍珠积。因血气凝滞，经水数月不行如孕子状，但腹痛，时用手按之有小团，或至年馀不产，形体消瘦，宜服琥珀汤。
●琥珀汤
琥珀（一两，火砖烧红焙研末）　家生地（一两，捣汁和调）　生泽兰（二两）
煎水，酒对服即产下血珠、水珠全愈（湘门）。在省一妇患此病，依方治之，捷效。真妙方也。
〖石瘕〗
石瘕者，因行经之时寒气自阴户而入，客于胞门，致经血凝聚，月信不行，其腹渐大如孕子状，妇人壮盛者半年之后小水长而消矣。若虚怯者必成肿病。温经汤主之。
●温经汤
当归　川芎　赤芍　人参　炙草　牛膝　故纸　小茴　莪术
歌曰
温经汤用芎归参，赤芍炙草牛膝并，故纸小茴逢莪术，石瘕虚怯此方灵。
〖肠覃〗
肠覃者，因行经之时寒气自肛门而入，客于大肠，致经血凝聚，月信虽行而却血少，其腹渐大如孕子状，如胎漏状，壮盛妇人半年以后气盛自消，虚怯者必成胀病，桂枝桃仁汤主之。
●桂枝桃仁汤
桂枝　桃仁　生地　白芍　枳壳　炙草
歌曰
肠覃桂枝桃仁汤，桂桃地芍及枳甘。
以上二症详《灵枢》经，女科未载，特表出之。
〖交肠病〗
交肠一症，乃女人之疾。大便从前阴出，小便从后阴出，虽见于方书，而世罕见，姑就医案二条以示后。
昔一妇产后恶露不行，腹胀喘满，大便从前阴出，因妇酷嗜烧酒，所产之儿身无骨，因而惊骇，遂患此症。用芎归汤（方见达生编）加莪术、肉桂、山楂（炒黑），一服瘀血即行，二便如常。又治一女子，方四岁，秋患血痢，稀粪出前阴，作冷热不调治之，用加味五苓散，服二剂而安。
●加味五苓散
白术　泽泻　猪苓　茯苓　官桂　甘草　木香　黄连
歌曰
加味五苓术泽泻，猪苓二苓官桂列，再加甘草与木香，黄连煎服病除绝。
〖花颠病（详《石室秘录》）〗
妇人花颠，乃忽然颠痫，见男子则抱住不肯放者。乃思慕男子，不遂其欲，忽然心昏，罔识羞耻，见男子则以为情人也。此肝木枯藁，内火燔盛，脉必弦出寸口，法当用平肝祛邪之剂，宜服八味逍遥散（方见调经）加香附（童便炒）。
〖崩漏论〗
妇人崩中之病，皆因中气虚不能收敛其血，加以积热在里，迫血妄行，故令经血暴下，而成崩中。崩久不已，遂成漏下。叔和《脉诀》云：崩中日久为白带，漏下时多肾水枯，治有三法，初止血，次清热，后补其血，未有不痊者矣。
〖崩症三候歌〗
血崩之症分五名，赤者汁如洗绛形（肝火），黄如烂瓜流黄水（脾经湿热），白犹鼻涕不留停（肺气虚），青则恰如青靛色（肝气实），黑乃紫黑血块凝（肝脾湿热），血未来时先发热，此因肝火内相侵，清肝凉血有主方，加味逍遥实可寻。血虚气弱血崩下，归脾汤服信有灵，白崩之症另有方，八珍加减不须惊。
凡妇人初得崩中暴下之病者，宜用止血之剂，所谓急则治其标也。四物汤调十灰散主之。
●四物汤　方见前。
用此煎水调。
●十灰散
藕节　莲蓬　艾叶　柏叶　乾姜（炮）　头发　乾漆　蒲黄　山栀　棕榈
以上十味各烧灰存性。
歌曰
十灰散用藕节棕，艾柏乾姜与莲蓬，山栀蒲黄乾漆发，暴崩宜用四物充。
如血已止，里热未除，宜服清热之剂，凉血地黄汤主之。
●凉血地黄汤
生地　当归　黄连　黄柏　黄芩　知母　川芎　炙草　红花　升麻　柴胡　荆子　荆芥　防风
歌曰
凉血地黄芎归鬚，芩连栀柏蔓防宜，荆芥升麻红花草，血止里熟此方随。
如血止里热已除，又宜补虚加味补中益气汤主之。
●加味补中益气汤
即补中益气汤（方见前）加白芍、知母（酒炒）、川柏（酒炒）、茯苓。
歌曰
血止热除用补中，苓芍知柏加见功。
如崩久成漏，连年不休者，此中气下陷，元气不固，宜服补中益气汤，兼服鹿角霜丸。
●补中益气汤　方歌见前调经门。
●鹿角霜丸
鹿角霜　柏子仁（去油）　当归　茯神　龙骨（煅）　阿胶
气陷元气均能固。
治崩症色如绛汁，靛汁紫黑，宜服加味逍遥散。
●加味逍遥散　方歌见前调经门。
治崩症色淡白或流黄水，宜服归脾汤。
●归脾汤　方歌见前调经门。
若血来不止，发热，五心不烦，加续断、阿胶、杜仲。若血来小腹微痛加小茴、吴萸。
治崩症红少白多，宜服八珍汤。
●八珍汤　方歌见前调经。
若白多，四肢怯寒，加熟附片、肉桂、黑姜、吴萸。
〖血崩心痛〗
妇人血崩而心痛甚，名曰杀血心痛。由心脾血虚也，小产去血过多而心痛甚者亦然，方用乌贼骨炒为末，调失笑散。一服即愈，仍多服归脾汤（方见前）调养心脾。
●失笑散
五灵脂（酒炒）　蒲黄
●崩漏单方　见《纲目》。
用鸡冠花（及为末子酒服）。凌霄花（为末酒服）。竹茹（微炒水煎服）。黑豆（炒焦冲酒服）。鱼鳔胶（和鸡子煎饼食酒下）。阿胶（炒焦酒服，和血滋阴）。
崩中垂死用羊肉、当归、川芎、乾姜煮服。其四物活血理气，及椿白皮、乌骨鸡、蚌壳、艾叶、茅根等药在人採用。止涩用棕灰、梅叶（水煎酒对）、莲房（经不止烧研酒服，血崩同荆芥烧服。产后崩同香附烧服）、松烟墨（漏下五色水服）、翻白草（擂汁酒服）、蚕脱纸（槐子服）、桂心（研段饮服，二钱）、木贼（漏血不止者用五钱），煎水服。血崩气痛同香附、厚朴硝末服之。崩中赤白脉不断同当归、川芎服，伏龙肝（同阿胶、蚕砂末酒服）。
妇人血崩宜服消污汤。
●消污汤
乾荷叶（煎汤）
腹痛加香附。
妇人血崩气痛宜服备金散。
●备金散
香附　归尾　灵脂（炒）
俱用醋制为末服。
妇人血崩不止宜服柏黄散。
●柏黄散
黄芩　柏叶　蒲黄（炒）
共为末，灶心土煎水，泡调服。
妇人血崩目痒宜服无比散。
●无比散
晚蚕砂（炒）
为末，灶心土煎水，泡调服。
妇人血暴崩宜服如圣散。
●如圣散
棕（烧灰）　乌梅肉（烧灰）　黑姜（烧灰）
共为末，乌梅汤下。
妇人血崩如绛色宜服一笑散。
●一笑散
新红绸（二尺烧灰）
空心酒下。
妇人肝经有风血崩宜服独圣散。
●独圣散
防风
为末，每服二钱，空心食前，酒煮白面清饮调下极验。
妇人血虚内热，血不归源而崩，宜服神应散。
●神应散
桂心（烧存性）
为末，每服一二钱，米饮调下。
一方　治血崩、血瘕，或经行产后心腹胁痛。五灵脂（炒烟尽），为末，每服一钱或三钱，水酒童便调下。
一方　治风热血崩。芥穗（灯火烧焦），为末，每服三钱，童便调下。
一方　治血虚内热血不归源而崩。陈槐花一两，百草霜五钱，为末，每服一二钱，烧红称锤淬酒下。
一方　治红崩。
糖鸡芽根（为君），桂元、红枣。
一方　治白崩。糖鸡芽根（为君），土茯苓。
妇人经候凝结，血块暴下，脾虚水泻，宜服益胃升阳汤。
●盖胃升阳汤
即补中益气汤加神麴（炒）、黄芩。
上方详见《医通》。
〖赤白带下论〗
带下之病，妇人多有之，赤者属热，兼虚兼火；白者属湿，兼虚兼痰，白芷散主之。又有白浊、白淫，略与白带相似，但白带时常流出清冷稠黏，此由下元虚损。白浊者，浊随小便而来，浑浊如泔，此胃中浊气渗入膀胱，加味二陈汤主之。白淫者，常在小便之后而来，亦不多，此男精不摄，不须治而自愈。
用药歌
赤带四物用芩连，升麻丹皮服无虞，白带六君加苍术，吴萸黑姜实可祛。老年白带多气虚，补中益气汤可除，增入黑姜茯半夏，引加姜枣自然无。
●白芷散
白芷　乌贼骨　发灰
歌曰
白芷散医赤白带，贼骨发灰白芷载。
●加味二陈汤
陈皮　半夏　茯苓　白术　苍术　益智仁　炙草　升麻（酒炒）　柴胡（酒炒）
歌曰
加味二陈汤茯苓，陈半甘草益智仁，苍白升柴同一罐，如泔浑浊服之灵。
治虚寒白带、小便白浊等症，宜服内金鹿茸丸。
●内金鹿茸丸
熟附　淮药　黄耆　鹿茸（酒涂炙）　苁蓉　五味　远志　牡蛎（煅）　鸡内金（即鸡肫皮）　桑螵蛸
歌曰
内金鹿茸附山茸，远志耆苁鸡内金，牡蛎桑螵五味等，虚寒带浊效如神。
〖崩漏带下不治之症〗
—　崩带日久，纯下臭黄水，或带紫黑筋块，腥秽不堪者不治。
—　崩带日久，腹满不能饮食，不受参术补益者不治。
—　崩带服大补剂后反加寒热、口燥、面目足胫浮肿者不治。
—　崩带已止，少腹不疼，后变阴户肿胀，痛如刀割者死期迫矣。
〖带浊单方（见《纲目》）〗
木槿皮煎水酒兑，随赤白用。
鸡冠花煎水酒兑，或煮鸡子服，随赤白用。
白合捣如泥，滚酒泡服，或炒猪肉吃，治白带。
白扁豆炒研末饮服花同。
白淫用糯米、花椒炒研醋糊丸服。
白带冷痛腥秽用白芷、蜀葵根、白芍饭和丸服，或用白蜡化和丸。
产后赤白带绝孕用羊肉豉葱煮熟入酥食。
治白带白浊宜益智天冬四物汤，湘门自拟，屡试屡验。
●益智天冬四物汤
当归（二钱）　正芎（一钱）　酒芍（一钱）　熟地（四钱）　块苓（三钱）　淮药（三钱）　益智仁（盐水炒研一钱）　天冬（二钱）　香附（姜汁炒研，二钱）　条芩（酒炒八分）　条草（一钱）
身体痛加丹参（酒炒，二钱），有热加柴胡（酒炒，一钱），有痰加半夏（一钱），腹痛加小茴（一钱）。或阴痒加芥穗（酒炒，一钱）、沙蒺藜（酒炒，一钱）。如有臭气加熟石膏（六七分），同煎，连服四五剂可效。如不能全愈，及愈而复发，久则甚而不禁。经云：漏下时多肾水亏。须以涩之，用芭蕉蔸切片，用滚水捞过，每用三两炒猪腈肉四两，著酱油食之，数服全愈。愈后用前方作丸一料服之，数月能孕。
歌曰
益智天冬芎归芍，地附苓甘芩山药。体痛丹参热柴胡，痰夏腹痛小茴却。阴痒芥穗沙蒺藜，如有臭气石膏合。久浊不禁涩芭蕉，腈肉炒食病全脱。

求嗣门  ***************************
〖求嗣论〗
闻之乾道成男，坤道成女，乾坤以二气交感而生化万物。男女以二气交感而广其嗣。源此，男女配匹厥系匪轻也。然必阳道乾健而不衰，阴癸应候而不愆，阴阳交畅，精血凝合而胎元易成。倘阳衰而不能下应乎阴，阴衰而不能上从乎阳，即欲有子而不可得。虽云天命之有定，抑亦人事之未尽欤？
〖立命保身夫妇交合禁忌〗
五月十五为天地交日，夫妇当分床宿，若犯禁忌，二年内夫妇双亡，惟子时犯之，半年双亡（子时系十四下半夜）。
每月初一、十五、三十及十二月二十三夜，俱系司命申奏善恶之期，须当敬畏，如犯主凶。
凡立春、春分、立夏、夏至、立秋、秋分、立冬、冬至，系天狗日，若嫁聚及交合，主无嗣。
立春、立夏、立秋、立冬各前一日为四绝，春分、夏至、秋分、冬至各前一日为四离，此八日夜若交合，虽妊多不育。
凡雷、风、雨、暗及日蚀、月蚀等日，俱不可犯，若犯主凶。
〖传世奇闻〗
溟南一士人奉吕仙甚虔，年四十生九女，望子甚切，因朝夕焚香祷祝。一日，有道人至其家云：我有一联，书之贴于卧室床后柱上，便可生子。叩其联，乃「五更露结桃花实，二月春生燕子窝」十四字也。书时须默唸《易经》四句，云：无思也，无为也。寂然不动感，而遂通一气。念七遍，恰恰写就，又须不令人知方妙。士人遵行，连生三子，皆显达。因广传于人。余常以此告琢堂于公，果生子。于琢堂转告人俱验，真续世仙方也。愚意奉此法者神，堂亦须虔奉吕祖，以答神庥。
〖调治子宫四方〗
—　肥盛妇人禀赋既厚，恣于酒食，经水不调，不能成胎，谓之躯脂溢满，闭塞子宫，宜行痰燥湿，用苍（术）莎（即香附）导痰汤合女圣丸（方见前调经门）。
●导痰汤
茯苓　法夏　陈皮　甘草　南星　枳实
加苍术、香附，即名苍莎导痰汤。
歌曰
—　导痰汤用苓夏陈，甘草南星枳实增，加上苍术并香附，苍莎导痰汤名成。
—　妇人瘦怯性急，经水不调，不能成胎。谓之子宫乾涩无血，不能摄受精气，宜滋阴地黄汤。
●滋阴地黄汤
即六味地黄汤（方见汇集）加知母、黄柏（盐水炒）。
—　妇人素有浊漏带下之病，不能成胎，谓之下元虚，不能聚血受精，宜补虚涩脱，宜用乌鸡丸（方见前调经门）及内金鹿茸丸（方见前亦白带）。
—　妇人子宫久冷不能孕育，宜服紫石英丸。
●紫石英丸
紫石英（火煅，醋淬）　熟地　山药　枣皮　当归　牡蛎（煅）　乾姜　乌贼骨　熟附片　远志肉　黄耆（蜜炙）
蜜丸服。
●调经种子丸（湘门）　屡用获验。
大本枝（八两，用老姜二两捣汁和水煮极熟，又用姜汁炒砂仁五钱，研末水酒一斤和蒸，晒十馀烈日）　当归（四两，酒洗）　抚芎（二两）　赤芍（三两，酒炒）　条芩（二两，酒炒）　淮山药（四两，酒炒）　茯苓（去皮，三两）　香附（二两，童便浸一昼夜炒乾，又用姜汁酒醋盐水各炒）　枸杞（三两，同地黄蒸）　杜仲（二两，盐水炒）　粉草（一两）
若咳嗽加寸冬片一两（合地黄蒸），虚甚出汗加淮黄耆一两（蜜炙），有热加红柴胡一两（酒炒）、丹皮一两（酒洗），小腹痛加小茴八钱（盐水炒），痰甚加法夏三钱（姜汁炒）、南星片一钱。
妇人月经不调，两月一行，色黑气臭，兼胁下结核，有一筋痛连手臂及乳，期门作热，经前腹胀，（湘门）常拟方用当归二钱（酒洗）、白芍一钱（酒炒）、川芎一钱、香附一钱半（童便、姜汁、盐水、醋各炒一次）、茯神二钱、延胡一钱（酒炒）、续断三钱（酒炒）、陈皮（去白）一张，丹皮一钱（酒洗）、青皮八分（酒洗）、柴胡一钱（酒炒）、丹参二钱（酒炒）、贝母一钱（姜汁炒研）、家生地三钱、老姜一钱，同煎服三四剂，渐愈，守方十馀剂，诸病悉除，核消，后服生血理气药至年馀则生育矣。
●调经育子方（或前或后或无期或色黑，临期对服一剂）
丹参（三钱，酒炒）　当归（一钱）　川芎（一钱）　白芍（一钱）　乾地（一钱）　陈皮（去白一张）　青皮（六分）　香附（钱半，童便炒研）　延胡（一钱，酒炒）　红花（五分，酒洗）　甘草（八分）
若饮酒人致脾虚加白术一钱、紫苏小根五分、水刺根鬚五分同煎服，五六剂见效。又后服调理培体药八珍汤（方见调经）。若血凝足痛，以苍术易白术，加川柏六分（酒炒）、姜三片、红枣（去核）三枚，同煎，数服全愈。
●邑庠楚大瑞翁传调经育子方　不拘紫黑色，月有月无，痛极已成，烧经至眼胞色黑，皆可治之。
凡有热先以大青根（俗名淡亲家母），羊羖朸根、百解根（俱要去粗皮）、车前草、水灯芯⿰目弇五个（去细根）、紫苏小根。若暑热天加生石膏八分、香薷五分，煎服一剂。常月或加陈茶、栀子。后用乌苞根（去粗皮切片一两此乌苞多生于䀮土间，蔓苗叶似冬苋有毛朸，要在无竹根处者方可用之）间日煮鸡蛋一二个，蛋宜煮于老红色食之，或加盐醋亦可，以本汤当茶饮。月馀或二三月又取红冠绿耳白乌骨鸡杀之，去毛肠、头颈、足翅，将此药三两灌入鸡腹内，久煮去药，连汤食之（若空心后服纳不住，用盐醋蘸之与饭同食亦可）。或黄乌骨鸡亦可，但不要杂色毛。或用猪腈肉四两，用米泔水洗之，用乌苞根药一两拌炒食之亦效。或有热加大青根（去粗皮）三钱和煮，每临期三方俱不可用，要俟洁净三日后方可用之，调理无病，月期如常至，半年后不妊，（湘门）每用调经种子丸服半料至一料则成妊矣。此乌苞根（湘）常用水酒炒，与人煎服调经或与调经药同煎，每每获效，此系调经圣药也。
●调理心肝肾气血方　凡服调经种子丸后，及诸方调经后，用此方浸酒。
全身当归（二两）　玉竹（四两）　淮黄耆（一两，蜜炙）　远志肉（五钱）　茯神（两半）　枣仁（五钱，炒研）　枸杞（一两）　续断（一两，酒炒）　杜仲（一两，盐水炒）　粉草（八分）　子条芩（五钱，酒炒）
有郁加香附四钱（酒炒研），小腹痛加小茴三钱（盐水炒）、桂元一两、大红枣（去核）一两。水酒浸蒸一炷香久，早晚服。
●调经种子奇方　大金丹，至宝丸，调经妙药也，然修合不易，余常以此方用水煎服，竟有奇功，故录之。
当归身（拣肥者一钱二分）　熟地（二钱）　香附（一钱，童便，浸三日，醋炒，研）　白芍（一钱，酒炒）　陈皮（七分）　艾绒（七分，去梗筋，醋炒）　茯苓（八分）　炙草（三分）　延胡（八分，酒炒）　丹皮（八分，酒洗）　山茱肉（一钱二分）　乾姜（三分炮）　川芎（八分，酒洗）　官桂（四分）
上十四味，依法炮制加煨姜（三片）、大红枣（一个）、水（二碗），煎至八分，空心服下，渣再煎，临卧时服。每于月经至净后即服此方，一日一剂，服至四五剂后，不必再服。旬日内即能成孕。如经期不调者，每月服五剂，三月后必经调而成妊矣。

胎前门  ***************************
〖保胎要论〗
保胎之法要精详，说与医人仔细商。古方安胎和气饮，不宜早用坠胎囊。我今按月有定方，依方取用自安康。论胎犹如一钟纽，系悬必须好坚梁。气虚恰似梁木朽，系坠梁兮胎必伤。四月以前少胎气，和气无如益气良，当归散用为妙药，生血养气保无妨。五六月间胎气逼，安胎和气饮相当。八九十月达生散，前人灼见允为臧。胎家杂病不一绪，别有良方作主张。
〖妊娠忌药歌〗
蚖斑水蛭及䖟虫，乌头附子配天雄，野葛水银并巴豆，牛膝薏苡与蜈蚣，三稜代赭芫花麝，大戟蛇脱黄雌雄，牙硝芒硝牡丹桂，槐花牵牛皂荚同，半夏南星与通草，瞿麦乾姜桃仁通，硇砂乾漆蟹甲瓜，地胆茅根都不中。
按：伏毛、紫苏、香附、陈皮、枳壳之属本行胎中滞气，黄芩、黄连之属本清胎热，若用之太早，体虚者是益以虚而坠胎必矣。惟胎至五六月，胎气渐逼，可斟酌用之。
●安胎和气饮
黄芩　熟地　当归　川芎　白芍　人参　甘草　陈皮　紫苏梗　砂仁（炒研）
姜枣煎。
歌曰
安胎和气饮黄芩，熟地当归芎芍参，甘草陈皮紫苏梗，砂仁炒碾姜枣临。
●当归散
当归　抚芎　白芍　砂仁　故纸　白术　炙草
若呕加黄芩（酒炒），气虚加蜜耆，腰痛加杜仲、续断（盐炒）。
歌曰
当归散用当归身，抚芎白芍并砂仁，故纸白术炙甘草，呕加黄芩酒炒珍，若是气虚蜜耆入，腰痛固肾药味增，杜仲续断盐水炒，各一钱半等分均。
●加减安肾汤　此方滋阴为主（以胎繫于肾故也，若见两尺虚弱，胎动不安者宜服此）。
熟地　枣皮　山药　杜仲（盐水炒）　当归　白术　白芍　阿胶　故纸（盐水炒）　续断（盐水炒）
歌曰
加减安肾枣山药，熟地归术杜白芍，续断阿胶与故纸，滋阴安胎由尺弱。
禁用
〖妊娠伤寒辨〗
专以清热和胎为主，各随六经所见之症治之，不可与常病同治，宜以四味紫苏饮为主。
●四味紫苏和胎饮
紫苏　条芩（酒炒）　白术　甘草
歌曰
四味紫苏芩术甘。
恶寒、头痛、项强、腰脊痠痛，病在太阳经。本方加羌活、防风、川芎。
寒热、口苦、呕吐、胁痛、耳聋，病在少阳经。本方加柴胡、枳壳、桔梗、杏仁。
恶寒、不发热，只头痛、鼻乾、不眠，或项强，病在阳明经。本方加乾葛、白芷。
恶寒、发热、倦卧、手足并冷，病在足少阴肾经。本方加独活、熟地、细辛。
恶寒，手足厥冷，唇口青，遍身痛如被杖，病在厥阴肝经。本方加当归、吴萸、细辛、羌活。
凡妊娠伤寒五六日后，不恶寒，不头痛，只发热、口渴咽乾，此病邪在里。宜用黄龙汤为主。
●黄龙汤
柴胡　黄芩　甘草
歌曰
黄龙汤用柴芩甘。
发热口渴，小便不利，本方加知母、黄柏、赤茯苓、木通。
发热口渴烦躁，大便不利，本方加知母、石膏、竹叶、熟大黄。
发热乾呕，心烦不眠，病在胆经。本方加麦冬、花粉、枣仁、竹茹。
发热口渴，腹痛自利，病在脾经。本方加白术、白芍、阿胶。
发热口渴，利下脓血，手足冷，病在肝经。本方加当归、白芍、茯苓、乌梅。
若遇天行时气传染者，初起止用败毒散加和胎药解之，如见诸症，只依上分六经表里而治之。
〖妊娠恶阻歌〗
胎气冲胸成呕吐，饮食下咽多恶阻，轻者不药总无妨，重者日久胎须辅。加减养胃汤速治，再有单方亦可愈，养胃归芍术砂陈，藿曲炙草煨姜与。
●养胃汤　歌合症内。
白术　当归　白芍　陈皮　砂仁（炒）　藿香　神麴　甘草　煨姜
瘦人多火口渴，宜　人参橘皮汤　主之。
人参　橘皮　白术　麦冬　甘草（炙）　竹茹　厚朴（姜汁炒）　陈皮　黄芩
舌黑心火亢甚，加酒炒黄连。
歌曰
妊娠火渴系瘦人，人参橘皮参术陈，竹茹芩朴炙草麦，火亢酒连舌黑增。
肥人吐痰水，宜　二陈汤　加砂仁主之。
法夏　陈皮　茯苓　甘草
歌曰
二陈汤用半夏陈，益以茯苓甘草成，利气调中兼去湿，一切痰饮此为真。
妇人恶阻，甚不能食，宜保生汤。
●保生汤
人参　砂仁　白术　香附　乌梅
若口渴面赤加川连（吴萸炒），胃寒恶阻去香附加川椒、丁香、白豆蔻。
歌曰
妊娠恶阻食不能，砂术乌梅香附参，口渴面赤连吴炒，寒减附加椒寇丁。
●恶阻吐呕不止单方
食盐（炒）　砂糖　煨姜　炒米（一撮）
煎水服。
若吐蛔虫，加川椒、乌梅。
妇人恶阻，（湘门）常用莲心五钱煎汤，饮下得安，即用神香散。仍取莲心五钱，煎汤泡服愈。
●神香散　景岳新方治胸胁胃脘逆气，难解疼痛，呕逆胀满，痰饮膈噎等症最妙。（湘门）用治妇人产后胃痛作逆喜按，加上桂共碾泡服，屡效。
歌曰
神香散治胃寒神，噎膈痰凝气不清，白蔻丁香共细末，清汤调下五三分。
〖妊娠中风歌〗
忽然中风口眼斜，手足搐掣实堪嗟，只有白术三钱许，再加荆芥一同夸，黑豆一合炒淬酒，三味煎服总不差。
若还口噤不下咽，通关散用最为先，细辛牙皂共为末，吹入鼻中勿迟延。增损八珍汤速备，挠口灌服病自痊。归芍蜜耆与秦艽，炙草防风续断拈。
●增损八珍汤　歌合症内。
当归　蜜耆　白芍　秦艽　炙草　防风　续断
胎气下坠，宜用补中益气汤。
一云坐胎有转胎，气虚下坐者，有来水者，俗云破水衣，又有来余血者，用此汤主之，凡胎未足月，脉未离经，俱宜依此饮。
●补中益气汤　歌见前调经门。
当归（三钱）　焦术（一钱）　蜜耆（二钱）　陈皮（去白，一张）　银柴胡（酒炒，一钱）　升麻（酒炒，三分）　明党（三钱）　炙草（五分）
加杜仲二钱，姜枣引。
若不应，减白术必愈。方内加子条芩（酒炒）一钱，取其清热安胎利水；或小腹胀痛兼子气加香附、天仙藤、乌药之类；或腰痛加杜仲（盐水炒）、续断（盐水炒）。
〖妊娠漏胎歌〗
有胎下血名漏胎，气虚血热血乃来。或时点滴方为漏，血多胎动恐为灾。加减八珍汤速进，气血调和血自回。地芍芩柏术胶艾，杜仲京墨草当归。
●加减八珍汤　歌合症内。
熟地　白芍　黄芩（酒炒）　杜仲（盐水炒）　炙草　白术　当归　黄柏（酒炒）　阿胶（蒲黄炒珠）　艾叶（醋炒）
京墨引。服后血仍不止，加黄耆、发灰，若气急加蒲黄灰。
●乾姜地黄散　治漏胎下血。
黑姜灰　熟地炭
煎服。
若小腹微痛加蒲黄、艾叶。
歌曰
姜灰地炭水煎服，小腹微痛加艾蒲。
●归芎汤　治漏胎。
当归　川芎　侧柏叶　蒲黄（炒）
歌曰
归芎汤侧炒蒲黄。
●四圣散　治漏下血，亦能安胎。
条芩（酒炒）　白术（土炒）　阿胶（蒲黄炒珠）　砂仁（姜汁炒研）
歌曰
四圣芩术砂仁胶。
凡因暴怒漏胎下血，宜用加味逍遥散（方见调经门）加阿胶。因脾虚饮食少，思漏胎点滴，宜用归脾汤（方见调经门）加阿胶、续断。因气虚下陷，足肿漏胎下血，宜用补中益气汤（方见调经门）倍升麻。
●止漏绝神丹
白术　熟地　山漆根
煎服（此方山漆根乃止血神品，故效）。
歌曰
止漏绝神丹白术，熟地山漆根神效。
●胶艾汤（歌括）
胶艾汤中四物先，阿胶艾叶甘草全。妇人良方单胶艾，胎动血漏腹痛痊。胶艾四物加香附，方名妇宝调经专。
又方　用葱白（下血，于心困笃，浓煎服，未死安，已死出）、藠头（同当归煎服）、糯米（胎动黄水同黄耆、川芎煎服）、秫米（同上）、粳米（同上）。
〖妊娠咳嗽歌〗
伤风咳嗽不须忙，参苏饮加归芍良，好入杏仁代半夏，再加黄芩去木香，三子养亲宜慎用，苏沉九宝不宜尝（二方恐堕胎）。
●参苏饮
沙参　陈皮　桔梗　前胡　杏仁　乾葛　茯苓　粉草　当归　白芍　黄芩　柴苏　枳壳
歌曰
参苏饮内用陈皮，枳壳前胡半夏宜，乾葛木香柑桔茯，内伤外感此方须。
动小便来，速服人参阿胶散，胎固嗽安胸自开，沙参苓草胶术仲，归芍桔柴白果排。
●人参阿胶散　歌合症内。
沙参　茯苓　炙草　苏梗　阿胶　桔梗　当归　白芍　白术　白果（去心）　杜仲　柴胡
●加减二陈汤　治子咳宜多服，胎安咳止。
炙草　茯苓　白术　广皮（盐水浸透去白，晒乾，一两五钱，锉片）　糯米（炒一撮）
煎服。
歌曰
加减二陈苓术陈，炙草糯米煎服灵。
〖妊娠疟疾歌（安胎为主，治疟次之）〗
怀胎疟疾实堪怜，速用柴胡知母煎。黄芩白术当归芍，桂枝苏叶甘草痊。若用截疟诸般药，忽然胎下是谁愆。头痛川芎加羌活，服之二剂自安然（常山、槟榔、厚朴、草果皆忌药也）。
久疟不退恐伤胎，柴胡白术及乌梅，首乌石斛参苓用，归芎加入自无灾。
单方　疟疾临期，用上肉桂一块含口中，少顷，又含数次即止。
〖妊娠痢症歌（安胎为主，治痢次之）〗
怀胎痢症有定方，生地黄芩白芍良，当归乌梅陈皮草，痛甚略加广木香，有热柴胡用酒炒，堕胎发散急须妨。
怀胎痢症苦难言，好把三奇汤速煎。黄耆三钱防风入，加上陈枳壳一钱。舌若黑胎兼口渴，增入三分好川连。此方屡用无差错，石榴皮饮（方见汇集）更能痊（先服上方，不愈，次服此方）。
久痢不安两足肿，脾气亏兮恐胎损。归脾汤（见前崩漏）内故纸加，阿胶艾叶胎自稳。
禁用丹皮、地榆、红花、桃仁、三稜、莪术、青木香、槟榔、枳实。
〖妊娠泻泄歌〗
怀胎泻泄属脾亏，白术当归白芍随，芡实山药肉豆蔻，莲肉糯米茯苓医，口渴腹痛黄芩炒，伤食神麴兼用之。
补脾不愈属气亏，补中益气（汤见前）用之宜，更加故纸同肉蔻，炒熟吴萸姜枣随。
夜间泻泄为肾泻，六味地黄（汤见汇辑）真奇绝，二神故纸与吴萸，糯米同加泻自歇。若系脏寒食不化，增入桂姜方成捷（辛热之药动胎宜审实用之）。
〖妊娠子癎歌〗
子癎由来似中风，时醒时发病不同，良由气虚挟痰火，清神汤服信有功。脉滑沫出痰为病，脉散腮红肝火攻。参术茯苓炙甘草，蜜耆当归麦冬逢。挟痰竹沥姜汁入，殭蚕天麻勾藤芎。挟火黄连栀仁炒，临症制方贵园融。
口噤搐掣风火频，涎潮僵仆屈难伸。再有古方速投服，羚羊角散杏薏仁，防独芎归和甘草，枣仁炒研并茯神，木香磨对姜一片，子癎风中可回春。
若是牙关紧难开，通关散用不伤胎，吹鼻依然昏不醒，徐徐候著自然回。先将竹沥姜汁取，醒时一灌痰自隤。
癎症看法：
眼眶下如炭火薰黑者，火动其痰也。
眼目昏沉或认黑为白、认白为黑者，神不足也。
口吐清水味淡者脾亏也，昏醒后多服归脾汤（方见崩漏）。
〖妊娠子悬歌〗
胎气不和曰子悬，冲上心胸痛不蠲。治之只用紫苏饮，参术甘陈归芍连，加上川芎并大腹，姜葱为引病自痊。
●紫苏饮　歌合症内。
人参　紫苏　白术　甘草　陈皮　当归　白芍　川芎　腹绒
热甚不应加川连、姜葱为引。
〖妊娠子烦歌〗
终日烦闷曰子烦，心惊胆怯神不安。只消竹叶汤速进，茯神麦冬当归参。更有黄芩防风入，浪投凉剂损胎元。虚用人参麦冬散，生地当归茯神援，酒炒知母炙甘草，灯芯为引是良单。
●芩麦柴胡汤　治子烦胁痛寒热。
陈皮　沙参　黄芩（酒炒）　柴胡（酒炒）　甘草　麦冬
若口渴加花粉。
歌曰
子烦胁痛寒热兴，芩麦柴胡汤沙参，陈皮酒芩柴甘草，麦冬口渴花粉增。
〖妊娠子肿歌〗
四肢头面皆浮肿，名为子肿身体重。
又有气肿不同，看胎水肿兮。另一种加味五皮水肿用，紫苏散治气肿壅。
凡四肢浮肿皮肤光泽，此土亏不能制水，小便不利，通身肿满，谓之水肿，宜先服黄耆、防己、生姜以达表，次服加味五皮饮。
●加味五皮饮
茯苓皮　大腹皮　桑柏皮　五加皮　生姜皮　白术　当归　川芎　白芍
歌曰
加味五皮饮归芎，苓芍桑皮大腹绒，五加姜皮兼焦术，妊娠水肿此方攻。
凡时消时复谓之气肿，胸腹胀急，宜服消肿紫苏饮。
●消肿紫苏饮
紫苏　陈皮　大腹皮　当归　白芍　川芎　姜皮　赤茯苓
歌曰
气肿宜用消肿饮，芎芍姜皮赤茯苓，紫苏陈皮归大腹，时消时复胸肿灵。
●千金鲤鱼汤　安胎，治胎水肿，遍身浮肿，胸胁不分，皮上按之深窝不起。
白术　茯苓　白芍　当归　陈皮　生姜　活鲤鱼（一只）
煮汤代水煎服。
歌曰
胎水肿分通身肿，按之深窝不复起，千金鲤鱼汤术苓，归芍陈皮生姜使。
凡半身以上肿者，眼如卧蚕，四肢怯寒，此兼冒风寒宜发散，黄耆、防己、桂枝、防风达表。
凡半身以下肿者，小便不利，宜五皮饮（方见汇辑）加木通、车前。小便长清者，此脾虚下陷，宜补中益气汤（方见调经）。
合歌曰
上肿怯寒宜发表，黄耆防己桂枝防。下肿五皮加通前，便清脾虚补中汤。
又方　陈艾　葱（连根苗）　老姜　柑子叶
合捣碎，炒热烧酒淬布包，遍熨二三次即失。
〖妊娠子气歌〗
两足肿大行步难，或流黄水足趾间，此症名之为子气，不须服药产后删。若或气粗兼饱闷，天仙散服自康安。
●天仙藤散
天仙藤（即青木香藤）　陈皮　木瓜　紫苏　香附　乌药　甘草
歌曰
紫苏木瓜天仙藤，香附陈乌甘草增。
〖妊娠子淋歌〗
小便涩痛曰子淋，移热膀胱虚肾阴，加味火府丹速进，兼治溺血此方寻。麦冬生地通芩芍，竹叶甘梢引灯芯，小便尿血生地散，柏叶发灰胶黄芩。
●火府丹　歌合症内。
木通　生地　条芩　麦冬　赤芍　竹叶　甘草梢
灯芯引。
●生地黄散　歌合症内。　治小便尿血。
生地　柏叶　黄芩　阿胶　发灰
〖妊娠转胞歌〗
小便不通曰转胞，胎压一边清气淆，脐下急痛胎不举，徒用滑利反见嘲，宜服丹溪参术饮，或用倒竖法亦高。熟地芎芍参归术，陈半甘草气即抛。
●参术饮　歌合症内。
当归　熟地　川芎　白芍　人参　白术　陈皮　法夏　甘草
倒竖法：将妊娠倒竖，胎转而小便自通。
〖妊娠遗尿〗
遗尿不觉，胎满故也，宜服千金白薇散。
●千金白薇散
白蔹　白薇　白芍
酒煎服。
歌曰
白薇蔹芍酒煎行。
〖妊娠子鸣歌〗
子啼腹中曰子鸣，失脱疙瘩此病生。治法撒豆令母塞，儿口复含自无声。
一方　黄连浓煎成汁，母常呷之即止。
又方　取鼠穴门土一大块，母口含之即止。
〖妊娠诸血论（以安胎为主，与常血症治略不同）〗
大凡胎热者血易动，血动者胎不安。吐血、嗽血、呕血、咯血、鼻血，胎前皆不宜见。盖胎赖血养，不宜上溢妄行，妄行者多致堕胎，惟便血溺血者次之。面赤声哑者不治，心闷者不治，五心烦热气粗者不治，不受滋补者不治，产后吐衄者不治。
—　因暴怒吐血者，宜加味逍遥散（见前调经）。
—　因膏粱厚味饮食积热吐血者，宜加减清胃饮。
●加减清胃饮　治胃火吐血。
生地　升麻　当归　川连（酒炒）　犀角（磨）　连翘　甘草
歌曰
加减清胃生地犀，归连升草连翘宜。
—　因肺经有火，以致痰中带血或鼻血，宜黄芩清肺饮。
●黄芩清肺饮
当归　黄芩　白芍　紫菀　茯苓　陈皮　甘草　阿胶
歌曰
黄芩清肺陈紫菀，归芍甘草胶茯随。
—　因脾虚不能摄血，饮食少思致血上逆，宜归脾汤（见前崩漏）加阿胶、侧柏叶。
—　因肾经虚火，咯血间数日或一两月吐一二口即止，血不黏手者，宜六味地黄汤（方见汇辑）加阿胶、当归（即八仙长寿丹）。
●止衄散　治鼻血过多。
蜜耆　当归　白芍　生地　阿胶　赤苓
歌曰
止衄散耆归白芍，阿胶生地赤苓医。
●四灰散　治妊妇吐衄不止。
荷叶灰　侧柏灰　荆芥灰　乾姜灰
四味烧灰存性，童便酒对为引。
歌曰
四灰荷侧荆乾姜，烧灰便酒对服良。
〖妊娠诸痛〗
—　素有偏正头风，因火触动者，宜加减川芎茶调散。
●加减川芎茶调散
白芷　防风　川芎　薄荷　荆芥　殭蚕　甘草　香附
茶一撮引。
歌曰
加减茶调白芷风，荆薄蚕草香附芎。
—　胃口痛，痛时或吐清水，或呕逆，宜服养胃汤。
●养胃汤
乾姜（炮）　陈皮　白术　川椒　人参　甘草
歌曰
养胃乾姜白术陈，川椒甘草与人参。
—　腹痛时发时止，名胎痛，属血少。宜四物汤（方见调经）加香附、艾叶。
—　腹中满痛冲心，不能饮食，此胎气不安。宜芩术芍药汤。
●芩术芍药汤（药俱提出不必录歌）
黄芩（酒炒）　白术（土炒）　白芍（酒炒）
—　腰腹背皆痛，此因劳伤损动胎元，宜补中益气汤（方见调经）加杜仲。
—　周身上下走注疼痛无定，此因败血入经，宜四物汤（方见调经）加乌药、香附。
—　腰痛甚，肾虚不能系胎，其胎必堕，宜八珍汤（方见调经）加杜仲、黄耆、阿胶、续断、艾叶。
●紫酒　治妊妇腰痛如折。
黑料豆（二合炒焦熟）　白酒（一大碗）
煎至七分空心服。
—　脐下冷痛，小便频数，大便虚滑，宜小建中汤。
●小建中汤
桂枝　白芍　甘草　饴糖　黑姜（炮）
红枣、姜引。
歌曰
小建中汤芍药多，桂姜甘草大枣和，更加饴糖补中脏，脐下冷痛服之瘥。
—　小腹痛近阴处，肿胀浮薄发光者，孕痈也，宜千金托里散。
●千金托里散
黄耆　当归　甘草　川芎　白芷　白芍　防风　连翘　金银花
歌曰
千金托里草归耆，白芷川芎白芍宜，防风连翘同两宝，孕痈肿胀服之离。
—　小腹作痛其胎不安，气攻左右，或时逆上下、小便不利，用小柴胡汤（方见汇辑）加青皮、山栀，清肝火而愈。后因怒小腹胀满，小便不利，水道重坠，胎仍不安，此亦肝火炽盛所致。用龙胆泻肝汤（方见汇辑）一剂，诸症顿愈，乃以四君子汤（方见调经）加升麻、柴胡以培脾土。
—　气胀诸药不效，用紫苏煮鸡蛋服之愈。
妊娠诸痛不治症：
—　心腹急痛，烦闷，唇青，面黑，冷汗，气绝，不治。
—　腰腹痛，下血不止，胎上冲心，痛不可止，不治。
—　大足指痛，爪下一黑块，肝气绝，不治。
—　妊娠胃脘气痛喜按，宜用藿香正气散（方见汇辑）加水泡姜、苏叶、生姜。或兼血凝气滞，生疡，方内宜加衫荆子根同煎。一服效，数服愈。此（湘门）屡试屡验之方。
〖妊娠杂症〗
—　妊妇无故悲泣，若见鬼神者，脏热也，宜服竹茹汤。
●竹茹汤
人参　麦冬　茯神　竹茹　姜枣（引）
歌曰
竹茹汤用人参麦，茯神竹茹姜枣设。
—　妊妇至九十月忽然声哑不语，此少阴之脉下养于胎，不能上荣于舌，名曰哑胎。不必服药，至十月生子之后自能言矣。
—　妊妇脏腑热极，谵语，宜童便时时灌之，兼服生地黄连散。清其胎热，庶胎得安。
●生地黄连散
生地　当归　川芎　赤芍　黄连　黄芩　栀仁　甘草
歌曰
生地黄连散赤芍，芎归芩草栀仁却。
若伤胎下血，心神无主而谵语，多不治，宜大补元气。
—　孕妇未产，乳汁先下，名乳泣。生子多不育。若体肥血盛者，间或乳下不多，生儿亦无害。
—　妊娠误服热毒药动胎者，宜服三物解毒汤解之。
●三物解毒汤
甘草　黑豆　淡竹叶
浓煎服。
—　妊妇目赤痛者，宜芎归汤（方见汇辑）加羌活、防风、白菊、蝉蜕、木贼。
—　妊妇咽喉痛者，宜柑桔汤（方见汇辑）加炒研牛子、薄荷、黄芩。
—　妊妇病乳痈者，宜服托里解毒汤。
●托里解毒汤
当归　川芎　黄芩　白芷　连翘　花粉　银花　草节　青皮
皂角刺引。
歌曰
托里解毒归芎芩，白芷连翘花粉银，草节青皮皂刺引，乳痈妊妇服之灵。
凡背上，臀上生疮者，此阳明胃经也，本方去青皮加乾葛、升麻。胸前、两颊生疮者，此少阳胆经也，本方去白芷加柴胡、栀仁。肩膊腋下生疮者，此太阴经也，本方去青皮加陈皮、桔梗、天冬。在胯内阴旁生疮者，此少阴心经也，本方去白芷、青皮加黄连、黄柏、木通。
—　妊妇口麋裂，名茧唇，取黄蔷薇花根，用二次米泔水和擂汁含漱数次愈（或取根洗净捣本汁搽唇上亦效）。
—　妇血热上壅心包，舌乃心之苗，致舌胀满口，用生蒲黄末一钱频搽乃愈。又用生蒲黄、北乾姜各一钱合研末擦之愈。此一凉一温取阴阳相济也。
—　妇临产，恶寒发热，头痛身痛骨疼，湘门用五积散去麻黄加天台、香附，依法略炒，用酒淬各熟料，馀生料桂芷陈，加正苏唅、乾生姜合前同煎，急服尽剂即愈。
—　妇经不调，心腹痛剧，腹内有块攻冲，右有一条，小便若淋，主张更医十日罔效，复延（湘门）用活血理气天台香附、姜黄、木通等多剂得愈。每月一发，依法一二剂愈。将年自述小腹有数小块，（湘门）拟是痞，旋用熟料五积散，去麻黄加天台入金、木通四剂全愈。不四月即妊无恙。


卷之二  ——————————————————————————————————————————————————————————————————————————————————————————

胎产病  ***************************
〖小产论〗
半产者俗名小产，盖由冲任气虚不能摄养，或跌扑闪坠，房事过度，七情气郁，热病温疟痢疾之类，损伤气血，致胎动不安，遂患此疾。治法宜预服泰山盘石散加减安肾汤（方见首卷胎前）。因于跌扑者，倍用杜仲、续断；困于房事者，倍用阿胶、熟地，兼调男子裤裆灰；因于七情者，倍用芎归白术，随各经见症用药；因于热病温疟痢疾者，照各专门施治。如此调理，即惯半产者亦永保无伤。
—　胎未满月，痛而欲产者，用加味八珍汤（方见首卷）加阿胶、黄耆、甘草。
—　小产胎下而血来不止，宜用保元汤加阿胶、当归、艾叶，热加黑姜。
●保元汤
党参（三钱至一两）　炙耆（三钱至六钱）　炙草（二两）
歌曰
小产胎下保元汤，党参三钱至一两，炙耆三钱至六钱，二两炙草应如响。
—　小产心腹痛或发寒热，以手按之恶痛者属瘀血，宜用芎归汤（即佛手散，方见后）加黑姜、山楂、延胡、丹皮。
—　小产心腹痛，以手按之则缓者，宜用八珍汤（方见调经）去白芍加黑姜、肉桂，若昏沉不省人事，亦倍用八珍汤加炮姜、肉桂。
—　治产难水下胎干，致胎滞不生，宜用滑石散。
●滑石散
滑石（一两水飞过）　白蜜　香油（各半盏）
先将油蜜慢火熬三四沸，掠去沫，调滑石末顿服，外以油调于产妇脐腹上下摩之，儿即下，其效如神。
〖保产神效四方〗
其一
当归（一两）　川芎（五钱）　车前仁（三钱，焙黄研末）
将芎归煎汤泡前仁末服。冬月加肉桂。
其二
当归（一两）　川芎（五钱）　益母草（六钱）　芒硝（三钱）
煎热候温，一气服下，少顷即产，或胎死腹中亦下。
其三
好水酒　麻油　鸡蛋白　童便（各一盏）
碗盛安滚水上蒸数沸，温服。
其四
陈螃蟹壳（焙黄研末）
临产用一钱，以热好酒砂糖调下。大凡催生之药，不宜用早，或是转胎犹迟数日方生者，恐误，总以胞破时服之安稳。
〖治产后十一症加减《千金》不易仙方〗
●益母芎归汤
当归　川芎　熟地　泽兰叶　香附　延胡　益母草，（各一钱五分）
水煎服。
冒风加防风、天麻，血晕加五灵脂、荆芥穗（炒黑），发热加人参、黑姜、黄耆，心膈迷闷加陈皮、枳壳、砂仁（姜汁炒），血崩加地榆、山栀（炒黑）、丹皮，咳嗽加杏仁、桑皮、桔梗，死血不行加桃仁、红花、枳实，饮食不进加山楂、麦芽，脾胃作胀加白术、茯苓、苍术、厚朴（姜汁炒）、陈皮、枳实，心神恍惚加茯神、远志，胞衣不下加芒硝。
〖录《纲目》方〗
产难至九月十月用香附、缩砂、甘草末服，名福胎饮，永无惊恐。
—　蒺藜子（炒）、贝母二味末服，催生、堕胎、下胞衣。
柞木皮、甘草煎服。
—　血攻心白狗血煎服。
—　蛇蜕横生逆产胎衣不下炒焦酒服，泡汤浴产门，或同蝉蜕、头发烧研酒服。
—　凿木柄灰酒服。
破草鞋灰酒服。
簸箕淋水服或泡苋菜子服。
本妇爪甲烧末酒服。
凤仙子水吞。
—　矮小女子交骨不开，用当归、发灰、龟甲烧末服，或加正芎、党参、苎根、爪甲。
鸡头叶五月五日、六月六日採取，临用一叶扯开。
〖将产未产真伪辨〗
—　胎未满月，胞水不破，先下血者，此是伤胎，非产也。宜服保元汤（方见前），随服八珍汤（方见首卷）即安，不安再服。
—　血虚至夜发热，烦渴引饮，其脉洪大而重按之全无者，宜服当归补血汤。
●当归补血汤
黄耆（炙，六钱）　当归（二钱）
歌曰
补血耆六归二钱。
—　胎未满月，先破水，腰不痛，名试水症，非产也，宜服八珍汤（方见首卷）加杜仲、故纸、益母草数贴，俟月足，自易产。
—　恶露少者，虽久不妨，此胞水未破，不宜早用力，宜服佛手散（方见汇辑）以生血，水破即生。
—　胎水先破，恶露行尽，数日不生者，血虚也，宜服八珍汤（方见首卷）、佛手散（方见汇辑）以生血，不可遽用催生，此症（湘门）用补中益气汤（方见首卷）加香附、乌药、酒条芩屡效。
—　腰痛甚，水破者，将产也。腰者，肾之府，以胎繫于肾故也。宜服佛手散（方见汇辑）若胞水久破，其血已涸，致儿干搁不下，宜用佛手散加人参、蜜糖（半盏）为引服。
谨录康熙乙未涵斋先生于南昌郡署辑（《达生编》）大意云：胎产一事宝产诸书，发明甚详，保胎临产方法甚周，然或专精方药而不言其理，或略一言之而不竟其旨，倘非究心有素之人，于仓卒之间，安能易明而用之乎！兹特倡明原生之理，不厌烦絮，重复以言于人，俾人平日可以预防，临时可以应急，从此天下后世，产母婴儿同登寿域，岂不快哉。然亦遵古人之意而条达之，非创为异说也。
—　此编只是反复以言其理，至于方药殊未之及，偶载一二，皆取古方极稳者，试之甚效，方敢录上。若一切矜奇炫异之方，概置不录。然保护得法，药亦可缓。
—　凡胎前临产、产后调护之法，一一备载，不厌烦复。盖原系家居日用闺房琐屑之事，一有不到，皆足致病。与其服药于病后，曷若致谨于平时。
—　此编言语俚俗，未免见笑大方，但原为妇人而设，识字者固不必言，不识字者令人诵之，皆可通晓。然须平时讲诵，令心中明白，临时自有主张，不但产母宜知，一应男妇皆当知之。
—　此编虽众所当知，而富贵之家尤宜熟讲。盖闺人平时口餍肥甘，身安乐逸，体气脆薄，且性情骄傲，未必肯听人言。到临产时才一知觉即不能耐，点灯著火，上呼下应，房中挤簇多人，内外嚷成一片，稳婆络绎，各要争功，脉未离经，胎未转下，即便坐草，反致不顺，甚或奇方怪药，纷纷乱投，致母子两误者多矣，岂不惜哉。但能留意此编，自可平安清吉，断无坏事。
—　胎产之书甚多，此一编特为难产而设，其胎前产后略载一二极灵验者，以概其馀，若曰此编足以尽之，则重予过矣。
—　开卷即载临产者，恐临时仓卒，不及细捡，因以切要者载之篇首，令人一目瞭然，专意行持，自然无误，若平时讲说仍从保胎顺序看之也。
—　试痛一篇尤为紧要，盖知试痛之误，方知正生之易，与临产一篇，互相表里，最宜细看。仍採先贤格言之足相发明者，数条载之，以征予言不谬也。
—　语云：勿以善小而不为，此篇固小之小者，然诚有见于胎产为人生之始，随时随地体验而成，且身经目击，口授耳闻，千试不爽，忘其猥陋，出以语人，漏万之讥，固所不免。
世之君子原其心焉可矣。
此编明白切要，好生者见之，宜为广布，有力者重刊通行，无力者手抄数册，口授数人，随分所至，功德无量。
〖小儿夜啼有四〗
—　胎热夜啼，邪火入心，心与小肠为表里，夜啼而遗溺者是也，泻心肠主之（川连三五分，水酒炒长灯芯五茎同蒸，每喂三五匙）。有见灯烦躁愈啼者，心火甚也，宜服导赤散（乾地一钱、木通五分、淡竹叶三分、甘草梢钱长灯芯五茎，同蒸与饮）。有遇寒即啼者，寒疝也，金铃子散主之（金铃子三个，小茴三分，盐水炒，广木香一分，共研细末，箩过，再乳极细，老姜、灯芯汤调喂）。有面色紫黑，口吐白沫，睡中惊跳者，此误触异物而夜啼也，宜朱砂安神丸（当归钱、乾地钱、甘草钱、川连五分，酒炒，镜面朱砂三分，乳细或以前药倍分为丸，朱砂为衣，水磨服或蒸汤调朱砂服，亦可）。
单方　治夜啼取灯花三个，用灯芯蒸汤调摸儿口中，即令吮乳送下，日二次即愈。或用灯芯烧灰搽乳上，令儿含乳数次愈。
—　凡口中起黄泡者，用青黛、洋片、黄连、硼砂、苦参，研细箩过吹之，即时消退。有起白小泡者，名白雪，一名鹅口疮。取白鹅矢，瓦上焙乾，合黄泡药吹之愈。
〖逆生论〗
—　儿未生先露手足，谓之逆生，非吉兆也。古人方：用绣花针将儿手足心针一二下，儿得惊一缩。又法：以食盐涂其手足心，使老成稳婆缓缓推入。产母久睡不缩，又推，难恃药方之功。
万蜜斋妇科云：针刺手足心及盐涂之法，致儿痛上奔，母命难存。求惯熟稳婆剪去指甲，以香油润手，将儿足轻轻送入，又再推上，儿身必转，直待身转头正，服催生药一贴，然后扶掖起身，用力一送，儿即生矣。此极为良法，宜熟记之。湘门每用补中益气汤加条芩获效。
—　儿被脐带缠绊不得下者，谓碍产。急令产母仰卧，稳婆细审脐带绊著儿身何处。以手法轻轻取脱扶起母，用力一送，儿即生矣。
〖盘肠生〗
当产之时，子肠先出，盘露于外，子随后生，产后而肠不上收，谓之盘肠生。盖由产母平日气虚，不能敛束血热，致下元不固，关键不牢。治法，须令产母仰卧，稳婆先将子肠用浓煎黄耆汤乘温洗净托起，轻轻送入，又令产母两足夹紧穀道，此为上法。或用萆麻子去壳捣烂，贴产母脑顶心，肠即收上，急去其药。此为次法。或用大纸条一根，以麻油浸透，火点燃吹灭，以烟燻产母鼻孔，肠即上，此为次法。欲免其苦者，宜于未孕时多服地黄丸，加五味子、肉桂以补虚，有孕时多服当归黄耆补血汤以固脱。如此调治，庶无患矣。
临产母肠拖出，及儿已产下，其肠仍有不收者，急以芝麻油抹之，以防风袭用蓖麻子四十九粒，去壳捣烂，涂产母头顶心上，其肠自收。待肠收上，急将头顶蓖麻子洗去，勿缓。或为风乾不能收者，以磨刀水少许，温热涂润其肠一面，用上好磁石煎汤服之，肠即收。磁石俗称吸铁石，须阴阳家用过有验者乃佳。俗以水噀产母面背，令其惊而肠收。然惊则气散，恐致害。戒之。
〖催生方论〗
五行论命，以年月日时支干，五行相生相值，以推其贵贱，其间最切要者时也。得其时，则终身富贵，失其时，一世贫贱。然则命赋于有生之初，岂可催乎。世之催生之说，盖为难产而设也。今开历验数方于后。
一方　用伏龙肝碾末，每服一钱酒调下，儿头戴土而下。
又方　吞槐子十四粒而下。
催生常用：全归五钱，酒洗正芎二钱、蜜耆三钱、炙草一钱、枳壳钱半。
若儿已抵产门，加菟丝钱半。
●催生柞木饮子　治产难，或胎烂腹中，腹闷，其效如神。
生柞木一尺锉五段　甘草大者五寸锉五段
水三锺，纸封煎锺半，候胎顺产门，徐徐温服，即时分娩，更无诸苦。切不可早于坐草，及稳婆下手催逼。
〖催生四法〗
凡临产数日艰难者，　加减五苓散　主之。
猪苓　泽泻　白术　木通　滑石　冬葵子　车前
如产母饮食能进，人事强实，不得产者；或水下过多，此必胞浆乾涩。佛手散加蜜糖为引主之。
如产母饮食不嗜，人事困顿，不得产者，此中气不足，不能运送其胎，保元汤主之。
如三四五日不产者，或胎死腹中，于何验之？观其母之唇舌俱红者，子母无事。唇青舌红沫出者，母死子活。唇红舌青者，子死母活。唇舌俱青，沫频出者，子母俱死。　夺命丹　主之。
黑附子（泡五钱）　丹皮（一两）　乾漆（炒尽烟二钱）
共为末酒调服。
〖死胎验〗
凡子死腹中，多因触伤跌仆，或胞破血乾，日久困惫。但察其母腹，饱胀面赤舌青，或下血块其子已死，或为吐呕，或为秽气上冲，皆子死之症，宜速用下死胎方下之。下后察其虚实，随加调补自愈。若唇舌面色俱青，是子母皆危之兆。
〖下死胎方〗
当归　川朴　陈皮　红花　麦芽
酒对热服。
双胎一死一活，方用蟹爪一盏，甘草二两，东流水煎，去渣，入阿胶二两，分二三次投服，能令生者安，死者出。
单服蟹爪汤，下死胎如神。
下死胎用芎归取流水煎，童便对服。
又　肉桂为末，童便酒泡服。
又　松烟墨水服。
又　伏龙肝酒服仍贴脐下。
又　羊血热饮。
又瞿麦、川贝母、益母草、没药、丹砂、丹参、人参，看症採药。
〖交骨不开〗
凡交骨不开初生者有之，儿头到门久而不下，谓之交骨不开。方用柞木枝、当归、正芎、人参煎服。倘儿头未下，方内不可用柞木枝。盖此药专开交骨，儿未回头而儿门先开，亦死之道。又方用芎归汤加龟板灰、发灰，以热童便调服。若见咬牙昏愦，急以热童便灌醒，速进十全大补培补，否则不能救矣。
又一法，用人参佛手散加苎根三钱，丈夫指甲炙焦，煎服神效。
〖子宫不收〗
亦用十全大补汤及补中益气汤，子宫收后亦宜多服（方药俱列于后）。
〖寤生方法（气绝不啼曰寤生）〗
子下时母获其痛，伛偻倾侧，两足不开，抵夹儿头，气不得伸，故生下闷绝不啼。救法待胞衣来，勿遽断脐，急取小锅烧水，以胎衣置汤中，频用水㿏（音沃）脐带，须臾气暖入腹，儿即回啼声发。若仓卒断脐，不可救矣。
〖胞衣不下〗
凡胞衣不下，或因产母力乏，气不转运，或因血少乾涩，或因子宫空虚，吸贴不下，若仓卒无药可寻，破草鞋一只近阴处，软系脐带数道，务宜紧束系定，然后截断脐带。又令一人掖扶产母，紧束产母腰腹，其胞衣必出。又法：令稳婆以手拌脐轻轻探取脐蔸掐住，又令产母自衔头发尾尖得呕哕，胞自出；或外用鞋底炙热熨产母小腹，如上数法；或一时不下，有过旬日而烂下者，屡试有验。最忌不断脐带，使子气贯入衣中，恶露胀胞冲心上，喘满不休，痛不可忍，大凶之兆。

用药歌括  ***************************
产后何症最为急，胞衣不下饱闷极，皆因恶露胀胞中，渐冲心上痛不息。若喘满时定主凶，胞衣散用为中的，牛膝木通三钱许，归尾枳壳滑石集，再加冬葵热煎服，用上数法真有益。又方单用铁秤锤，烧红童便淬入吃（取铁器重镇）。
瘀血胀胞不能出，人参三分不可忽，更加苏木用三钱，童便一盏令煎服。
蓖麻十个麝一钱，共捣涂贴足心边，方名如圣膏即是，胞衣不下此方先。胞出此药速洗去，稍迟肠出属谁愆，若果肠出何方用，此膏即移贴顶巅。
●催生饮　治难产并胞衣不下。
白芷　滑石　冬葵子　伏龙肝　百草霜　甘草　正芎　当归
煎服入童便对。
又单方　治胞衣不下，用鸡卵黄二三枚，沸水泡吞。又令产妇解发刺喉得呕，即下。
又方　以五月五日或六月六日取鸡头叶阴乾，临用将一叶扯做三块，开水泡服，胞衣即下。或将叶烧灰，开水泡服亦可。
又方　用壮黄牯肚下撒尿阴毛，剪下洗净，烧存性，加麝香一分碾末酒泡服。
又方　用一叶一枝刺（即水柞朸）紫竹根或三五七钱各等分，煎水，水酒兑服。
又方　用回头马（即路上草鞋鼻子向我者）取头前一节烧灰研末，或用煎药水兑服。
又方　用千槌草（即凿柄），亦碾末，用前药水或用开水、水酒调下。
又方　用牛栏壁上牛尾转成牛粪团取下，开水泡服即效。
又方　用苋菜子壹调羹，碗盛，以滚茶倾入簸盘内，荡数下，即入碗中泡苋子旋，一併服之，衣下有菜子可验。
又方　用铜锣仰放入锅内，盖以淘盆久蒸，取气水服之即下。
一方　治胞衣不下及儿死腹中，宜炙独阴穴，三壮即下。按独阴穴在足第二趾一节腕中。
●夺命散　治胞衣不下，腹中胀痛。
制没药　血蝎（等分）
碾细末，才产下即用童便陈酒各半杯煎一两沸，调二钱，良久再服，其血自下行，便不冲上，免生百病。
●夺命丹　治胞衣不下及已下腹中胀痛或胎死腹中难下。
附子（五钱，炮）　丹皮（一两）　乾漆（一两，研碎炒令烟尽）
为细末，好醋一升，大黄末一两，同熬成膏，和药为丸，如梧桐子大，温酒下五七丸，消瘀止痛，下胞胎如神。
●安胎催生药方（李氏存仁传）　凡妇人怀妊三五个月，或感冒寒热，胎动不安，及未足月之时，能服之即安。已足月即产，不论体之强弱，年之老少。皆可服之，其效如神。
秦归（一钱）　贝母（八分）　紫苏（六分）　枳壳（六分）　条芩（酒炒，五分）　白芍（一钱）　甘草（二分）　厚朴（五分）　藿香（三分）　靳艾（三分）　菟丝子（一钱四分）　黄耆（八分）
白水煎服一二剂或三四剂，自然快顺两全。产后不可服，曾有误服坏事。慎之慎之。定要照分过等，不可加减。
歌曰
当归一钱耆贝八，苏壳六分丝钱四，白芍一钱芩朴五，藿艾三分甘草二。
凡产后胞衣不下，用无名异方服之即下（无名异即漆匠煎油的签子）。以无名异为末三钱，以鸭蛋白调匀碗贮，次用老米醋一茶杯、烧滚，和药同服，其胞衣即缩小如称锤下来。如或不下，不必惊惶。再服三钱，定然下来，万无一误。
凡胎前产后脐腹作痛者，用　益母丸　服之即安。
益母草（取紫花方茎者，不犯铁器摘碎风乾。八两）　川当归　赤芍　木香（各二两）
共为末，炼蜜为丸如弹子大。或胎前脐腹作痛，胎动不安，下血不止，用米汤下，或秦当归煎汤下。又胎前产后脐腹作痛作声，或寒热往来状如疟疾者，用米汤下。又临产併产后各用一丸，如弹子大，童便入酒下，能安魂定魄，调顺血气，诸痛不作，并可催生。以上三方，李氏祖传，历试历验，万无一失（更期广相传布）。
●万金不传遇仙丹（专治胎前产难历经奇验）　凡生产累日不下，危急之极者，用蓖麻子（去壳）十四粒、明雄黄钱半、明朱砂钱半、蛇蜕一尺，烧存性，共碾细末，用浆水饭和丸如弹子大，先用椒汤淋泄产妇脐下，然后以药一丸放于脐中，用纸数层盖上，再加阔帛束之，待儿头生下，急取去药。
●救产难圣丹
凡产难危急者，用寒水石四两（二两生用，二两煅赤）同碾细末，加朱砂五钱同碾加深桃花色，每用三分并花水调如薄糊，以纸剪如杏叶大，将药涂纸上，贴脐心，候乾再易，还三上即产，横生倒生死胎皆验。
●保产神妙方　并能安胎，能催生，能保全子母，百用百效。
当归（酒炒，一钱五分）　菟丝子（二钱四分）　川芎（一钱五分）　荆芥穗（八分）　厚朴（生姜汁炒，七分）　川贝（去心，一钱）　靳艾（五分，二钱炒）　羌活（五分）　黄耆（八分）　枳壳（炒，六分）　甘草（五分）
加姜三片，煎服。
凡产妇横生者，用益母草六两煎浓汁，加童便一大杯服下，仰卧片时，儿即顺生。
凡胎将堕欲死者，用怀生地（酒炒）一钱、砂仁末五钱，酒煎服，立保安全。
凡产后恶血上攻者，先用旧漆器烧烟，熏产妇鼻边，再以山楂煎汁半盅和童便半盅对服下，恶血消退，立可回生。
凡产妇血晕，不省人事，危急之极，当令卧倒，扶持正坐。背后一人撑住，酽醋（浓醋也），将火炭浸醋中熏之，使醋气熏入鼻中。再用花蕊石一钱，童便调下，如口噤，抉开灌之，即醒。
又法　以五灵脂二两（半生半炒），为末，二钱温酒调下，如口噤，抉开灌之，神效。
又法　以真郁金烧，存性，为末，用二钱，以酽醋一合调灌，立效。
又方　以半夏末，用冷水和丸，如大豆大，纳鼻中，立效。
凡产妇中风不省人事，口吐涎沫，手足瘛瘲者，用归身、荆芥等分为末，每服二钱，水一盏，酒少许，童便少许，煎七分，灌之下咽，即愈。
凡妇人患阴疮者，用猪肝切大片，葱白、川椒拌猪油熬熟，待冷，纳阴户内，少倾取出，再换一片，其虫钻入猪肝内，出尽为度，再以五倍子、川椒、苦参、葱白、明矾、蛇床子煎水，频洗。

汇辑验方  ***************************
●前八珍汤　治妇人胎产崩漏，气血俱虚者。
●八物汤　治营卫俱虚，畏寒发热。
八珍去人参加黄耆。
按：八珍八物功用悬殊，以人参专补脏腑元气，黄耆惟司营卫开阖也。世人每谓黄耆代人参，恒用八物补益脏腑之气，大为喷饭。
●四物汤（《局方》）　地芍归芎（治营血虚热）。
●加减四物汤　治停经血滞小腹结痛。
四物汤换赤芍加三稜、蓬术、肉桂、乾漆灰。
●四乌汤　治血中气滞小腹急痛。
四物汤加乌药、香附、甘草。
●当归芍药散（《金匮》）　治腹中诸痛。
四物汤去地黄加白术、茯苓、泽泻为散，酒调服方寸匕日三。
●芎藭汤（《千金》）　治产后崩漏下血不止。
四物汤换生地，加黄耆、甘草、乾姜、吴茱。若夏月经后有赤白不止，除地黄加人参、杜仲。
●补血汤（即黄耆六一汤）　治卫虚自汗，昼日烦热。
黄耆（炙六钱）　甘草（一钱）　枣仁（一枚）
●三黄补血汤　治血虚至夜发热自汗。
四物汤换生地加黄耆、升麻、柴胡、丹皮。
●四物二连汤　治重阳无阴，昼静夜热，必其人时火亢极于阴分者乃为相宜，此方不可混用也。其阴虚蒸热自有六味地黄，血虚发热自有当归补血，亦何藉于此哉。
此方即四物汤加黄连、胡连也。
●玉烛散　治血热大便秘结。
四物汤换生地，加酒大黄、元明粉、甘草、生姜，万金方无大黄、明粉，易青皮、枳壳。
●芎归汤及散　治妊娠胎不转运。
当归正芎汤则煎服，散则酒调，服之以验胎息，若是真胎，服之即动，勿经火炒乃效。
●佛手散　治产妇胎不得下。
当归、抚芎等分，炒碾为散，红酒调服。
●加味佛手散　治产妇交骨不开。
当归（三钱）　正芎（一钱）　人参（三五钱，若出血过多至一两）
临服入童便半盏续续进之。质壮气实者，加童便，人参不用也。
●温经汤（《金匮》）　治经水不调崩带，及唇口乾燥，并治经闭不通，咳嗽便血，此肺移热于大肠也。
当归　白芍　川芎　人参　甘草　麦冬　肉桂　吴茱　半夏　阿胶　丹皮　生姜
更加白术名大温经汤。
此方本胶艾汤而立，以虚火上炎，唇口乾燥，故用麦冬。浊湿下渗，不时带下，故用半夏。若无二症，不必拘执成方也。
●丁香胶艾汤　治经漏兼白带。
四物汤加丁香、阿胶、艾叶。
●加味香附丸　治倒经、自汗、胎漏下血。
熟地（八两）　当归（四两）　白芍（四两）　西芎（三两）　香附（一斤，童便姜汁酒醋四制）　泽兰叶　乌贼骨（各六两）
为末，用浮麦、面、酒、醋开水调糊为丸，如绿豆大，每服百丸，早暮如一。服温酒、沸汤任下。
●艾煎汤（《局方》）　治妇人崩伤、淋沥、带下、赤白、小腹㽲痛也。
乾地（用砂锅和糠头拌炒乾油枯易磨）　当归　白芍（各二两）　川芎　人参　石菖蒲（炒）　吴茱（用间口者醋炒。各一两）
共为末，用蕲艾四两（酒煎浓汁）入糯米粉糊为丸如梧子大，每服百丸醇酒下。更加肉桂、熟附片各一两、香附四两，名艾附丸。
●大营煎（景岳新方）　治真阴精血亏，及妇经迟血少，腰膝筋骨疼痛，或气血虚寒，心腹疼痛（药歌明晰不赘录）。
大营熟地当归身，杜仲甘杞牛膝成，血气虚寒尊肉桂，经迟筋骨痛宜温。
如寒滞在经，气血不能流通，筋骨疼痛甚者加附片，滞浊腹痛加故纸，气虚加人参、白术，中气虚寒呕恶加炒乾姜。
●小营煎（景岳新方）　治血少阴虚，此性味和平之方也（药歌明晰不赘录）。
小营熟地当归芍（药），枸杞淮山甘草合，性味和平是此方，阴虚血少须斟酌。
如阴虚于上，而为惊恐怔忡，不眠多汗者，加枣仁、茯神；如营虚多寒，加酒芍、生姜；如气滞有痛者，加香附引而行之。
●举元煎（景岳新方）　治气虚陷下，血崩血脱，亡阳垂危等症。
人参　白术　升麻（酒炒）　黄耆（炙）　甘草（炙）
举元煎治血崩脱，参术升耆甘草酌，只用升提升下陷，气虚血脱无他著。
如兼阳气虚寒者，桂附乾姜随宜佐用；如滑脱者，加乌文蛤。
●济川煎（景岳新方）　凡病涉虚损而大便闭结不通，则攻利不可，用此方最妙。
济川煎治便难通，虚损病人不可攻，枳壳升麻牛膝泽，当归多共肉苁蓉。
如气虚者加人参；如有火加黄芩；若肾虚加熟地。
●温胃饮（景岳新方）　治中寒呕吐、吞酸泄泻，不思饮食，及妇人脏寒呕恶，胎气不和等症（药歌明晰不赘录）。
温胃饮中参术姜（水泡），陈皮扁豆炙草甘，中寒呕吐吞酸泄，胎气不和此亦良。
如下寒带浊者加故纸；如气滞兼胸腹痛者，加藿香、丁香、木香、砂仁、白寇、白芥之属；如兼外邪及肝肾之痛者，加桂枝、肉桂，甚者加柴胡；如脾气虚陷者而兼身热加升麻；如水逆为痰而胸腹痞满者加茯苓；如脾胃虚甚呕吐不止者，倍用参术，仍加胡椒。湘门常以本方加藿砂，治妊娠呕逆喜热饮者屡效。
●三补丸　治血热暴崩。
黄柏（一两，炒黑光如漆，水酒淬）　生条芩（一两，切片水酒炒）　黄连（三钱，水酒炒）
上共为末用红砂糖二两，蒸溶和丸，用开水、童便送下，分三服。
黄耆鳖甲（散罗谦甫）地骨皮，（秦）艽（紫）菀（人）参（茯）苓柴（胡）半（下）知（母），地黄芍药（天）冬（肉）桂甘（草），桔梗桑皮劳热宜。
按：此药歌治男女虚热，五心烦热，四肢怠惰，咳嗽咽乾，自汗食少，或日晡发热。鳖甲天冬知芍补水养阴，参耆桂苓甘草固卫助阳，桑桔泻肺热，菀夏理疫嗽，艽柴地骨退热升阳，为表里气血交补之剂。
秦艽鳖甲（散罗谦甫）治风劳，地骨柴胡及青蒿，当归知母乌梅合，止嗽除蒸敛汗高（治风劳骨蒸，午后壮热咳嗽，肌瘦，烦赤盗汗，脉来细数，鳖甲、地骨、柴胡各一两，青蒿五叶、秦艽、当归、知母各五分，乌梅五个，治略同前。汗多倍黄耆，此方加青蒿、乌梅，皆敛汗退蒸之意）。
秦艽扶羸（汤《直指》）鳖甲柴（胡），地骨当归紫菀偕，半夏人参兼炙草，肺劳蒸嗽服之谐（治肺痿骨蒸，或寒或热或劳，咳嗽声嘎不出，体虚自汗，四肢倦怠。透肌解热，柴胡、秦艽、乾葛为要剂，故骨蒸方中多用之。此方虽表里交治，而以柴胡为君）。
紫菀汤（海藏）中知（母）贝母，（人）参（茯）苓五味阿胶偶，再加甘（草）桔（梗）治肺伤，咳血吐痰劳热久（治肺伤气极劳热，吐痰吐血及肺痿变痈）。
经产之剂十二首，附方二十二久嗽。
妇人诸病与男子同，惟行经妊娠不可以例治，故王海藏立经产一门。
海藏妊娠六合汤，四物为君妙义长（当归地黄川芎白芍）。伤寒表虚地骨桂（表虚自汗，发热恶寒，头痛脉浮，四物四两，加桂枝、地骨皮各七钱，二药解肌实表，名表虚六合汤），表实细辛兼麻黄（头痛身热，无汗脉紧，四物四两，加细辛、麻黄各五钱，二药温经发汗，名表实六合汤）。少阳柴胡黄芩入（寒热胁痛，心烦喜呕，口苦脉弦，为少阳症，加柴胡解表，黄芩清里，名柴胡六合汤）。阳明石膏知母藏（大热烦渴，脉大而长，为阳明症，加白虎汤，清肺泻胃，名石膏六合汤），小便不利加苓泻（加茯苓、泽泄利水，名茯苓六合汤），不眠黄芩栀子良（汗下后不得眠，加黄芩、栀子养阴除烦，名栀子六合汤），风湿防风与苍术（兼风兼湿，肢节烦痛，身热脉浮，加防风搜风，苍术燥湿，名风湿六合汤）。发斑升麻连翘尝（胃中湿热发斑，加升麻解毒，连翘散热，名升麻六合汤），胎动血漏加胶艾（伤寒汗下后胎动漏血，加阿胶、艾叶益血安胎，名胶艾四物汤），虚痞朴实颇相当（胸满痞胀，加厚朴、枳实炒，散满消痞，名朴实六合汤）。脉沉寒厥亦桂附（身冷拘急，腹痛脉沉，亦有不得已，而加附子肉桂，散寒回阳者，名附子六合汤），便秘蓄血桃仁黄（大便秘，小便赤，脉实数，或膀胱蓄血，亦有加桃仁大黄，润燥通幽者，名大黄六合汤）。安胎养血先为主，余因各症细参详，后人法此治经水，过多过少别温凉。温六合汤加芩术（加黄芩、白术、治经水过多，黄芩抑阳，白术补脾，脾能统血），色黑后期连附商（加黄连清热，香附行气，名连附六合汤）。热六合汤栀连盆（加栀子、黄连、治血热妄行），寒六合汤加附姜（加泡姜、附子，治血海虚寒），气六合汤加陈朴（加陈皮、厚朴治气郁经阻），风六合汤加艽羌，（加秦艽、羌活，治血虚风痉）。此皆经产通用剂，说与时师好审量。
当归生姜羊肉汤（《金匮》：当归三两，生姜五两，羊肉一斤），产中腹痛蓐劳匡（产后发热、自汗身痛名蓐劳，腹痛者瘀血未去新血不生也），亦有加入参耆者（气能生血。羊肉辛热同气血之属，以补气血，当归引入血分，生姜引入气分，以生新血，加参耆者，气血交补也），千金四物甘桂姜（千金羊肉汤，芎归地芍甘草乾姜肉桂加羊肉煎）。
达生（散）（丹溪：达，小羊也，取其易生）紫苏大腹皮，参术甘陈归芍随，再加葱叶黄杨梢，孕妇临盆先服之（大腹皮三钱，紫苏、人参、白术土炒，陈皮、当归酒洗，白芍酒洗，各一钱，甘草炙二钱，青葱五叶，黄杨梢七个煎，归芍以益其血，参术以补其气，陈腹苏葱以疏其壅，不虚不滞，产自无难矣）。若将川芎易白术，（名）紫苏饮子（严氏）子悬宜。（胎气不和上冲心胸，名子悬）。
当归散（《金匮））益妇人妊，术芍芎归及子芩，安胎养血宜常服，产后胎前功效深（妇人怀妊宜常服之，临盆易产且无众疾，当归、川芎、白芍、黄芩各一斤，白术半斤，为末酒调服。丹溪曰：黄芩白术安胎之圣药，盖孕宜清热凉血，血不妄行则胎安。黄芩养阴退阳能除胃热，白术补脾亦除胃热，脾胃健则能化血养胎，自无半产、胎动、血漏之患也）。
当归散若腰痛加杜仲（盐水炒）、续断（酒炒）各八两，本方及加味，或用四股之一，在人变通。
●四神汤　四物汤去地黄加乾姜，名四神汤。治妇人血虚心腹㽲（音朽）痛，四物汤用乾地加丹皮全皮（治妇人骨蒸）。
●生地黄连汤　治妇人血风症，去血过多，因而燥涸，循衣摸床，撮空闭目，扬手掷足，错语失神，脉弦浮而虚，男子去血过多，亦有此症。
生地　白芍　当归　川芎（各七钱）　北丰（一两）　栀子　黄芩　黄连（各三钱）
合磨为散，每服五钱，沸汤下，如脉实，加大黄。
●五积散　治少阴伤寒，及外感风寒，内伤生冷，身热无汗，头痛身痛，项背拘急，胸满恶食，呕吐腹痛，寒热往来，脚气肿痛，冷痹寒疟，恶寒无汗，妇人经不调。
当归　川芎　白芍　麻黄　苍术　枳壳　桔梗　桂枝　军姜（炮）　甘草　茯苓　厚朴　陈皮　半夏　白芷（上除白芷、桂枝、陈皮，余药合略炒，用酒淬推冷，名熟料五积散，加苏梗、老姜煎服亦可）
五积散治五般积，麻黄苍芷芍归芎，枳桔桂姜甘茯朴，陈皮半夏加姜葱；除桂芷陈余略炒，熟料尤增浊散功，温中解表祛寒湿　散痞调经用各无。
按：此方治妇人经滞气痞等症。（湘门）减麻黄加乌药（行气活血），后加生香附（化气达表）更为稳捷。
●正气天香散（绀珠）　治一切诸气，气上凑心，心胸攻筑，胁肋刺痛，月水不调（妇人多忧郁，故气病为多，气为血配，气滞则血亦不能行，故月候下调也）。
绀珠正气天香散，香附乾姜苏叶沉（香），乌药舒郁兼除痛，气行血活自经匀。
●柏子仁丸（《良方》）　治经行复止，血少神衰。
柏子仁丸熟地黄，牛膝续断泽兰芳，卷柏加之通血脉，经枯血少肾肝匡。
经曰：心气不得下降，则月事不来。柏仁安神养心，熟地、续断、牛膝补肝益肾，泽兰、卷柏活血通经。
●牡丹皮散（《良方》）
牡丹皮散延胡索，归尾桂心赤芍药，牛膝（三）稜莪（术）酒水煎，气行瘀散血瘕削。
瘀血凝聚则成瘕，桂心、丹皮、赤芍、牛膝则行其血，三稜、莪术、归尾、延胡兼行气中血滞，血中气滞则结者散矣。
●固经丸（《良方》）
固经丸用龟板君，黄柏樗皮香附成，黄芩芍药酒丸服，漏下崩中色黑殷。
治经不止色紫黑者，属热阴虚，不能制包络之火故经多。龟板、芍药滋阴壮水，黄芩清上焦，黄柏清下焦，香附辛以散郁，樗皮涩以收脱。
●六味地黄汤
熟地　茯苓　泽泻　丹皮　山药　枣皮
加知母、黄柏名知柏地黄汤，加肉桂、附子名八味丸。
六味地黄汤滋阴，地枣丹泽淮山苓，壮水知柏盐水炒，桂附八味益火精。
●小柴胡汤　治伤寒中风少阳症，往来寒热，胸胁痞满，默默不欲食，心烦喜呕，或腹痛，或胁痛，或渴咳，或利悸，小便不利，口苦耳聋，脉弦，或汗后馀热不解，及春月时嗽疟发寒热，妇人伤寒，热入血室。
小柴胡汤和解供，半夏人参甘草从，更用黄芩加姜枣，少阳百病此为宗。
●五苓散　治太阳病，发汗后大汗出，胃中干，烦躁不得眠，欲饮水者，少少与之，令胃气和则愈，若脉浮，小便不利，微热，消渴者，此汤主之。
五苓散治太阳府，白术泽泻猪（苓）茯苓，膀胱化气添官桂，利便消暑烦渴清。
●肾著汤　治伤湿身重腹痛，腰冷不渴，小便自利，饮食如故，病属下焦，宣明用治胞痹膀胱热痛，涩于小便，上为清涕（药歌明晰不赘录）。
肾著汤内用乾姜，茯苓甘草白术襄，伤湿身痛与腰冷，亦名乾姜苓术汤。黄耆防己除姜茯（苓），（白）术甘（草）姜枣共煎尝。此治风水与诸湿，身重汗出服之良。
●独活寄生汤　治肝肾虚热，风湿内攻，腰膝作痛，冷痹无力，屈伸不便。
当归　川芎　乾地　白芍　秦艽　防风　细辛　桂枝　赤苓　杜仲　萎参　川膝　甘草
独活寄生艽防辛，芎归地芍桂苓均，杜仲牛膝萎参草，冷风顽痹屈能伸，若去寄生加（黄）耆续（断），汤名三痹古方珍。
●独活汤　治风虚瘛瘲，昏愦不觉，或为寒热。
当归　川芎　茯神　志肉　白薇　羌活　独活　防风　细辛　桂枝　萎参　半夏　菖蒲　甘草
独活汤中羌独防，芎归辛桂参夏菖，茯神远志白薇草，瘛瘲昏愦力能匡。
●理中汤　治伤寒太阴病，自利不渴，寒多而呕，腹痛粪溏，脉沉无力，或厥冷拘急，或结胸吐蛔，及感寒霍乱（药歌明晰不赘录）。
理中汤主理中乡，炙草人参（白）术黑姜，呕利腹痛阴寒盛，或加附子总扶阳。
●二妙散
苍术（法制有霜者佳黄）　黄柏（盐水炒）
加川膝名三妙散。
●龙胆泻肝汤（《局方》）　治肝胆经实火湿热，胁痛耳聋，胆溢口苦，筋痿阴汗，阴肿阴痛，白浊溲血。
栀子　黄芩　柴胡　生地　车前　泽泻　木通　龙胆草　归尾　甘草
龙胆泻肝栀芩柴，生地车前泽泻偕，木通甘草当归尾，肝经实热力能排。
●藿香正气散　治外感风寒，内伤饮食，憎寒壮热，头痛呕逆，胸膈满闷，咳嗽气喘，及伤冷伤湿，疟疾中暑，霍乱吐逆，凡感岚障不正之气者，并宜增减用之。
藿香　大腹皮　紫苏　甘草　桔梗　陈皮　茯苓　白术　厚朴　半夏　神麴　白芷　生姜　红枣
藿香正气大腹苏，甘桔陈苓术朴具，夏曲白芷加姜枣，感伤岚障并能驱。
●甘桔汤　治少阴咽痛喉痹，　肺痈吐脓，乾咳无痰，火郁在肺。
甘草　桔梗
●五皮饮　治水病肿满，上气喘急，或腰以下肿。
陈皮　大腹皮　姜皮　桑柏皮　茯苓皮
五皮饮用五般皮，陈茯姜桑大腹奇，或用五加易桑柏，皮虚肤胀此方医。
●人参养营汤　治脾肺气虚，营血不足，惊悸健忘，寝汗发热，食少无味，身倦肌瘦，色枯气短，毛发脱落，小便赤涩。
即用十全大补汤，去川芎加五味、远志、陈皮、姜枣同煎。
〖妊娠痢〗
●石榴皮饮（一名厚朴汤）　《千金》治二三年热痢不止。
厚朴　乾姜　阿胶（各四钱）　黄连（六钱）　石榴皮　艾叶（各五钱）
上六味水煎日再服。
●白头翁加甘草阿胶汤（《金匮》）　治挟热利下脓血及产后利不止。
白头翁　黄连（炒黑）　黄柏（炒黑）　秦皮　甘草（炙，各钱半）　阿胶（蒲黄炒珠，三钱）
上六味先煮上照味去滓，内胶，烊尽，温分三服。
●伏龙肝汤丸　治胎前下痢，产后不止，及元气大虚，瘀积小腹结痛，不胜攻击者。
炮黑楂肉（一两）　熬桔黑糖（二两）
上二味一半为丸，一半为末，用伏龙肝（二两）煎汤代水煎末（二钱），送前丸（二钱），日三夜二，服，一昼夜，令尽气。虚加人参（二三钱），以驾驭之。虚热加炮姜、肉桂、茯苓、甘草，兼感风寒加葱白、香豉，膈气不舒磨沉香汁数匙调服。
—　呕逆难于饮食汤药，用开水泡覆椿，细嚼止，与饮食呕，亦用椿咽定安，此暑月更宜。
—　服汤药带逆，用陈茶叶少水煎发，取叶和灶心土捣为丸，纳右鼻孔可止。
—　呕逆甚不拘，二三日不能饮食，而汤水黏唇则呕。用胡椒五粒，著盐少许和捣细，取米半盏放红灰上烧糊，令烟尽钳于润地退火，将小罐烧水一茶碗，俟滚，以糊米入内，滚一二滚，泡椒服之即止。则可进汤药能食，若再呕依法再用，甚者不过二三次全愈。
—　呕数日不止，更医至，不书单，用老姜五六钱，煨熟捣碎，以百沸汤一大碗泡，取蛋大白圆石烧红，淬入汤内，乘热服一蛊即止。又有止而复呕者，仍用此制汤当茶服，一昼夜全愈，后用调和胃气之药获痊。
湘门得此四方，俱屡试屡验。并治一卢姓，食入反出药水，如是已八日，即与石姜汤进饮相安，方用北芥子为君，制贡朴、五爪、焦姜、藿梗、砂仁、焦术、法夏、香附、天台、竹茹、姜汁炒，以此汤和煎，进二剂相安，取覆椿咽巴巴五个则不反矣。

附《达生编》  ***************************
内容详见《达生编》一书。


卷之三  ——————————————————————————————————————————————————————————————————————————————————————————

产后门  ***************************
〖产后血晕〗
产妇忽然昏眩、卒倒，不省人事、口噤气冷、谓之血晕。此由坐草时，不知用防血晕等方所致。其症有二，宜分别治之。
—　血来太多卒然昏扑者，此气血太虚也，急用铁秤锤烧红淬醋中，对产妇鼻孔熏之，使醋气嗅鼻，血晕必醒，清魂散主之。
●清魂散
人参（五钱）　泽兰叶（钱）　荆芥穗（炒黑，二钱）　川芎（钱）　炙草（钱）
或加当归钱。共为末，童便热酒调下。
歌曰
清魂散用泽兰叶，荆芥祛风兼理血，人参甘草并川芎，产晕服后神魂帖。
—　血来少，恶露未尽，腹痛昏眩者，亦用上嗅鼻法令醒，黑神散主之。
●黑神散
当归　熟地　白芍　蒲黄（炒）　黑姜　上桂　黑豆　甘草（各药四钱）　黑豆（半筒，炒去皮）
共为末，童便、热酒调下，或合煎童便热酒对服。
歌曰
黑神散中熟地黄，归芍甘草桂黑姜，蒲黄黑豆童便酒，消瘀下胎痛逆忘。
又方　用陈荆芥穗，灯上燎焦黑，存性，每服三钱。童便少酒调下极妙，若新芥穗先于柴火上炒黑，又于桐油灯上再炒，存性，合上清魂散服更稳。
〖产后子宫脱出〗
产妇平日气虚，临产用力太过，致子宫脱出不收，宜服补中益气汤（方见首卷），外用荆芥穗、藿香叶、臭椿树皮等分锉碎煎水，不时淋洗，子宫即收。
〖录《纲目》方（产后补虚破血）〗
—　人参（血运，同苏梗煎童便酒兑服。不语，同石菖蒲煎服。发喘，用苏木汤兑服一钱。秘涩，同火麻仁、枳壳丸服。诸虚，同当归、猪肾煮食）。
—　当归（血痛，同黑姜灰煎服；自汗同黄耆、白芍煎服）
—　苏木（血运血胀、血噤及气喘欲死，煎服）
—　马齿苋（破血，治产后虚汗及血痢）
—　泽兰叶（益母草、蒲黄、阿胶、桃仁、羊肉随採用）
—　油菜子（行滞血，治产后一切心腹痛）
—　红花（血运，煮酒服，下恶血胎衣）
—　红曲（擂，滚酒泡服）
—　续断（血运，寒热心下硬，煎服）
—　百合（血运狂言，水煎童便兑）
—　香附（狂言，生研，姜枣煎服）
—　漆器（烧烟薰）
—　米（醋煅炭淬熏，铁秤锤淬熏。韭菜叶捣放锡壶内烧滚沃熏。□童便滚酒兑）
—　贯众（心腹痛，醋炙研末服）
—　艾叶（血不止，用老姜煎服立止。感寒腹痛，焙熨脐上）
—　百草霜（同白芷末服）
—　椿白皮（煎水服）
—　凌霄花（煎水服，主产后恶露淋漓）
—　桑柏皮（炙，煎服）
—　荆芥穗（炒黑，主产后中风痉直，口噤寒热并作，不省人事，水煎童便对或加当归）
—　黑豆（炒焦，水煎冲酒服）
〖产后乍见鬼神〗
心主血，血去太多，心神恍惚，睡卧不安，言语失伦，如见鬼神，俗医不知，呼为邪祟，误人多矣。宜茯神散主之。
●茯神散
茯神　志肉　人参　当归　生地　炙草　桂心　辰砂　柏仁
煎汤煮獖猪心服。
歌曰
生地参归茯志桂，炙草辰砂柏仁配。
如心下胀闷，烦躁昏乱，狂言谵语，如见鬼神者，此败血乾心，心不受触，便成此症，芎归泻心汤主之。
●芎归泻心汤
蒲黄　丹皮　桂心　归尾　川芎　延胡　五灵脂　童便（兑）
歌曰
芎归泻心延胡桂，丹蒲五灵童便兑。
〖产后心痛〗
心者血之主，宿寒内伏，因产后虚寒，血凝不行，上冲心之络脉，故心痛也。但以大岩蜜汤治之，寒去则血脉行而经络通，心痛自止。若误以败血攻之，则虚极寒益甚，渐传心之正经，变为真心痛而死矣。
●大岩蜜汤
当归　吴萸　乾姜（炮）　炙草　桂心　细辛　酒芍　独活
歌曰
大岩蜜汤姜桂吴，归芍草独细辛除。
一方　治血气痛，用羊屎树蔸（即紫薇花）煎水服即止，或酒煎亦妙。久痛皆效。
一方　杉荆子一两（一名王扫子）、天台一两，煎汤水酒对服神效。
一方（名糖楂煎）山楂一两炒成炭存性，红沙糖一两（即白流糖炒枯）同煎，童便、水酒对服神效。或有热加青蒿，用童便浸一宿晒乾三钱。
一方　紫荆花树根肉皮为末醋糊丸樱桃大，每用酒化一丸。
一方　取艻乌苞树根下之细根钱半，煎水用水酒对服（此药分量不宜多，多则止血生病）。
〖录《纲目》方（治血气痛）〗
—　丹参（破宿血生新血）
—　川芎延胡（煎水酒兑）
—　天仙藤（炒碾，童便滚酒泡服）
—　荷叶（炒香煎水，童便对服）
—　紫荆皮（醋糊丸服）
—　伏龙肝（酒服立下）
—　鸡冠花（水煎酒对）
—　蟹爪（酒醋煎服，血不下煮蟹食之）
—　乾漆（产后青肿瘀痛及血气水疾同麦牙煅碾酒服）
—　山楂、黑川糖。
—　鬼箭羽（同当归红花煎服，或合四物汤煎服）
至红曲、牛膝、姜黄、郁金、秦椒、桂心、白蔻、丁香随取用。
〖产后腹胀满闷呕吐恶心〗
败血散于脾胃，脾受则不能运化津液而生腹胀。胃受则不能纳水穀而生呕吐，不得作平常胀呕治之，宜用抵圣汤。
●抵圣汤
赤芍　半夏　泽兰　陈皮　人参　炙草　煨姜
歌曰
抵圣赤芍半夏泽，参陈炙草煨姜得。
亦有伤食而腹胀呕逆者，以脉辨之，因瘀血则脉弦涩不恶食而呕多血腥，因食则脉滑而呕多酸臭，加味六君子主之。
●加味六君子汤
白术　茯苓　半夏　陈皮　甘草　山楂　姜黄　煨姜
歌曰
苓术半陈草楂姜。
〖产后口乾痞闷〗
产妇脏气本虚，宿食积冷，胸腹胀痛，呕吐恶心，饮食减少，亦因新产气血暴虚，风冷来之，致寒邪内胜，宿疾益加，宜用吴茱萸汤。
●吴茱萸汤
吴茱萸（炮）　乾姜（炮）　炙草　半夏　当归　茯苓　细辛　桂心　陈皮　煨姜
歌曰
吴姜炙草半夏苓，当归辛桂煨姜陈。
若因胎衣未下，恶露不来，肚腹胀大，绷急如鼓，呕吐黄水，多带腥臭，加喘者死。
若因平素多疾，产后妄投汤丸，重虚其内，神少气乏，乾呕者死。
〖产后咳嗽〗
肺主气，气为卫。所以充皮毛密腠理也。产后气虚皮毛不充，腠理不密，风寒袭之，先入于肺，致成咳嗽。其症发热恶寒，鼻塞身重，或多喷嚏清涕，加减参苏饮。
●加减参苏饮
沙参　苏叶　前胡　云苓　杏仁　半夏　桂枝　甘草　陈皮　当归　桔梗
歌曰
加减参苏前茯杏，半桂草陈归桔梗。
若因恶露上攻，流入肺经，致成咳嗽，其症见胞膈胀闷，宜服苏杏汤。
●苏杏汤
苏木　杏仁　茯苓　人参
歌曰
苏木杏茯与人参。
〖产后气喘〗
营主血卫主气，产后血下过多，营血暴竭，卫气无主，独聚肺中，故令喘促，此名孤阳绝阴，最为难治，急取鞋底炙热于小腹上下熨之，次服景岳真元饮，大补元煎、都气汤、理阴煎选用。
●真元饮　治气短似喘，呼吸促急，提不能升，咽不能降，气道噎塞，势剧垂危者，常人但知气急而不知元海无根，亏损肝肾，此子午不交气脱症也，妇人血海常亏者多有此症，凡诊此脉必微细无神，倘庸众忽略不知，妄云痰逆气滞，用牛黄青陈枳壳，则速其危。
当归　熟地　甘草
歌曰
真元饮治气短促，熟地当归甘草足，元海无根肝肾损，休称气滞痰凝属。
加兼呕恶或恶寒者，加煨姜。气虚脉微者，加人参。肝肾阴虚手足厥冷者，加肉桂。
●大补元煎　治男妇气血虚精神耗，景岳新方。
当归　熟地　人参　淮药　山茱萸　杜仲　枸杞　炙草
歌曰
大补元煎补阵魁，人参熟地杞当归，山茱杜仲淮山草，逆挽先天失所为。
如元阳不足多寒者，加附桂黑姜。气虚，加耆术。血滞，加川芎去山茱，加故纸、五味。
●都气汤
熟地　枣皮　淮山　丹皮　茯苓　泽泻　五味
歌曰
地枣淮丹苓泻味。
●理阴煎（景岳新方）　凡脾肾中虚等症，真阴不足，虚弱胀满呕哕痰饮，恶心吐泻妇人经迟血滞并宜用之。
熟地　当归　甘草　乾姜（炒）　肉桂
歌曰
理阴煎治真阴虚，熟地甘归姜桂居，胀满恶心呕泻痛，经迟血滞服之舒。
若肺脉疾大火盛剋金而痰作者，宜服乾姜甘桔汤。
●乾姜甘桔汤
桔梗　甘草　乾姜（炒）　陈皮
歌曰
甘桔陈皮及乾姜。
若血入肺，面赤发喘欲死者，宜服参苏饮。
●参苏饮
苏木　人参
〖产后腰痛〗
肾主腰，胎繫于肾，产后胞脉虚则肾气虚，故腰痛或耳鸣，宜服加味地黄汤。
●加味地黄汤
杜仲　当归　续断　熟地　茯苓　泽泄　丹皮　山药　枣仁
歌见汇方。
若败血流入肾经，带脉阻塞，腰痛其症胀痛如刺，时作时止手不可近，宜服复元通气散。
●复元通气散
当归　正芎　小茴（炒）　固纸（盐水炒）　延胡　牛膝　丹皮　桂心　乳香
歌曰
复元通气芎纸归，牛膝延丹桂乳茴。
若因产时起伏挣扎，挫闪肾气及带脉致腰疼，亦用上覆元通气散。
〖产后遍身痛〗
产时骨节开张，血脉流散经络内分之间，血多凝滞，故腰背手足不能转侧屈伸而痛，又或寒热如疟，蓐劳自汗，头目昏眩，不得误作风寒，浪投汗剂，重虚其表，宜趁痛散茯苓散二方主之。
●趁痛散
当归　桂心　白术　牛膝　黄耆　独活　炙草　薤白（即藠头）　生姜
歌曰
趁痛散用归术桂，耆独膝草藠姜配。
●茯苓散
当归　川芎　茯苓　黄耆　桂心　白芍　人参　熟地
猪腰子一对去膜切片同药煎。
歌曰
茯苓散茯芎桂心，归芍耆地猪腰参。
有妇产后自腰至腿疼痛，右手背自高骨前至指筋节俱痛，手不能举，指不能握，延湘门诊视。其脉濡紧，是因寒滞瘀故，关节肿痛用前趁痛散二剂，身痛减半，惟手如常，改用舒筋散加乌药、香附、侧柏、苏杆、老姜，一服稍减，连服二剂肿消痛减。手不能举握，又守方桂易薄桂横行手臂，加寻骨风（二钱）、南星片（一钱）。进二服，其肿尽退，其指能握。减南星又二服，腕能运动，连进十馀剂，方得全愈。
●舒筋散（歌括）
舒筋散用上浔桂，醋炒延胡当归配，因瘀血凝滞经络，遇节肿痛此方退。
〖产后腹痛〗
产后败血攻冲作痛，乍作乍止，其痛如刺，手不可近，黑神散主之（见前血晕）。若外受风寒，内伤生冷作痛，得人按摩略止，此虚痛也，宜服当归建中汤。
●当归建中汤
当归　白芍　白术　桂心　炙草
歌曰
当归建中归白芍，白术炙草桂心合。
〖产后儿枕痛〗
腹中有块，上下时动，痛不可忍，此恶露未尽，新血与旧血相搏而痛，俗谓之儿枕痛，即血瘕是也，宜服当归延胡汤。
●当归延胡汤
归尾　赤芍　延胡　蒲黄　桂心　红花
童便酒对服。
歌曰
归延蒲芍合为汤，红桂童便酒最安。
●羊肉汤　专治虚羸及腹痛儿枕痛神方。
睛羊肉（四两）　当归（一两）　川芎（五钱）　老姜（三钱）
共煮浓汤去渣服。
〖产后头痛〗
头者诸阳之会，产后去血过多，阴血已亏，阳气失守，故为头痛，但补其阴血，则阳气得从，而头痛自止，芎归汤主之（方见远生）。若败血停留子宫厥阴之位，（其脉）上贯顶巅头痛者，宜服加味四物汤。
●加味四物汤
生地　赤芍　归尾　川芎　荆芥　蒲黄　黑姜
歌曰
头痛加味四物汤，地芍归芎芥蒲姜。
一方　艾叶一钱、小黑豆一两煎服神效。
（湘门）治一妇头痛腮肿，用当归三钱、川芎一钱、芥穗钱半、白芷一钱、黄芩一钱（酒炒）、炙甘草一钱、生香附三钱、黑豆一羹、艾叶三皮，一服全愈。
又　一妇同症，但心胃有热，以酒丹参五钱易当归，进服全愈。
〖产后寒热〗
阳虚畏寒，阴虚发热，产后气血两虚，寸口脉不足为阳虚恶寒，尺部脉微弱为阴虚发热。其症或心胸烦满，或呼吸短气，或头痛闷乱，乍寒乍热，日晡热甚，非若外感憎寒壮热，头痛身痛，脉见急数，日夜不休，又非若真疟，寒则汤火不御，热则冰水不解，发作有时，烦苦困顿，宜十全大补汤（见首卷）、八味地黄汤（见中卷汇辑方）。若但大热不除，治宜四物汤（见中卷汇辑方）加黑姜以摄其阴。盖黑姜能引血药生血，但不可独用，必与补阴药同用，此造化自然之妙。若产后三朝五更发寒热，不头痛不腹痛，此名曰乳蒸，不必服药。
●录《纲目》方　寒热。
柴胡、羚羊角灰（主寒热闷胀酒服）、苦参（主烦热）、松花（即松树花，壮热同芎、归、蒲、黄、红花、石膏煎服）、血竭、黄芩（酒炒）、柴葛（烦渴煎呷）、壁钱窠（产后咳逆三五日，欲死，煎汁呷之）。
〖产后汗出〗
血为营行乎脉中，气为卫行乎脉外，产后去血过多，营血不足，卫气失守，故汗易泄出，宜急止之，当服麻黄根汤。
●麻黄根汤
当归　蜜耆　人参　炙草　牡蛎（煅）　麻黄根　浮小麦
煎服。
如眩晕汗出，此名胃汗，虚极也，急用参耆炙草附。
●参耆炙草附（方药名悉不用歌）
黄耆　人参　炙草　熟附（块）
水煎挠口灌之，若口不开，即用茶匙挑入鼻中亦醒。如汗出不止，风邪乘入，忽然闷倒口眼喎斜，手足挛曲，反张角弓，此危症不治，或用前方亦有可救。
如产后半月忽然大汗大渴，舌乾发热面燥，有似伤寒，亦危症也，宜服加味保元汤。
●加味保元汤
人参　当归　黄耆　五味　麦冬　桑叶
煎服。
此虚汗非补不止，须用前药清中有涩，故有起死回生之妙。
歌曰
亡阳汗出参归耆，麦味桑叶煎勿迟（此汗出亡阳宜急用）。
又胃虚自汗，昼日烦热，宜服黄耆六一汤。
●黄耆六一汤
炙耆（六钱）　炙甘草（一钱）　枣肉（一枚）
〖产后虚渴〗
胃者水穀之海，津液之府，产后津液内耗胃气暴虚，顿生内热，故令口燥乾渴，宜服加减竹叶汤。
●加减竹叶汤
人参　麦冬　生地　花粉　炙草　粳米　淡竹叶
歌曰
宜用竹叶加减汤，参麦地粉米竹甘。
〖产后中风〗
诸风振掉皆属于肝。肝为血海，胞之主也，产后正气暴虚，百节开张，风邪中之，不省人事，口目蠕动，手足挛曲，身如角弓，此风由外中，宜用愈风汤。
●愈风汤
当归　川芎　白芍　黄耆　肉桂　天麻　秦艽　白附
歌曰
愈风耆归芎芍艽，天麻白附浔桂高。
若神昏气少，汗出肤冷，眩晕卒倒，手足瘛瘲，此肝虚生风，风由内生，宜服当归建中汤。
●当归建中汤
黄耆　人参　肉桂　附块　当归　白芍　钩藤　甘草
歌曰
当归建中汤又异，参桂附芍甘钩耆。
〖产后伤风伤寒〗
气血俱虚，营卫不守，起居失节，调养失宜，伤于风，则卫受之，其症鼻塞身重，头项痛，腰脊强，发热，恶风自汗，脉必浮缓。
伤于寒则营受之，其症亦鼻塞身重，头项痛，腰脊强发热，但恶寒无汗，脉必浮紧，此皆足太阴表症，不得照寻常通用表剂治之，宜用补虚五物汤随症加减。
●补虚五物汤
人参　当归　川芎　白芍　炙草
姜葱引。
有汗伤风本方加桂枝、桔梗、防风。无汗伤寒本方加麻黄、细辛。寒热往来本方加柴胡，头痛加藁本，遍身痛加羌活，但热不寒加柴胡、乾葛，发热而渴加麦冬、花粉、黄芩。
歌曰
五物汤用参归芍，川芎炙草姜葱合，有汗加桂桔防风，无汗麻黄细辛著，往来寒热加柴胡，头痛加藁身羌活，发热口渴麦花芩，但热不寒加柴葛。
〖产后疟疾〗
气血俱虚，营卫不固，脾胃未复，或外感风寒内伤饮食，皆能成疟，又有胎前病疟产后未愈者，产后之疟最难料理，宜补虚扶正气为主，正气胜则邪气自退。不可轻用截药，重虚止气，为害甚大，宜服加减柴胡四物汤。
●加减柴胡四物汤
柴胡　人参　半夏　炙草　当归　川芎　乾姜（炮）　肉桂
若久疟加黄耆、鳖甲（醋炙）。
歌曰
加减柴胡四物汤，参半归草芎桂姜。
〖产后痢疾〗
无积不成痢，产母饮食过倍，脾胃受伤，兼湿热停滞成痢。赤则属热，白则属湿，俗云赤为热白为寒非也，宜审症治之。
腹中胀痛里急窘迫，身热口渴六脉数实，用小柴胡汤（见汇方），加厚朴、木香、黄连下之。
如下痢赤白，腹痛窘急，身不热，口不渴，脉沉数无力者，此虚痢也，宜行气和血，用当归芍药汤。
●当归芍药汤
当归　人参　白芍　茯苓　炙草　木香　枳壳　黑姜　陈皮　乌梅
歌曰
当归芍药与参苓，木香枳草姜梅陈。
如久痢不止，滑脱不禁，此气虚血少，宜四君子汤（见首卷）加白芍、乌梅、粟壳治之。
又有恶露不下，致败血渗入大肠，而下鲜血者，腹中刺痛，里不急后不重是也，宜用枳壳、荆芥研末煎服。
〖产后泄泻〗
产后外伤风寒，内伤生冷，致脾胃疼痛，泄泻不止，宜服理中汤。
●理中汤
人参　炙草　白术　黑姜
如泄不止加肉豆蔻（面裹煨去油）。
歌曰
理中汤主理中乡，炙草人参术黑姜，呕利腹痛阴寒甚，或加附子总扶阳。
〖产后浮肿〗
产后败血乘虚流入经络，凝滞不行，腐化为水，故四肢浮肿，乍寒乍热，勿作水气，遽用渗利，宜服调经汤。
●调经汤
当归　赤芍　丹皮　桂心　炙草　陈皮　细辛　乾姜（炮）　赤苓
歌曰
调经丹桂芍归苓，陈草乾姜并细辛。
如腠理不密，外受风湿，面目四肢浮肿者，加味五皮饮主之。
●加味五皮饮
广陈皮　桑柏皮　老姜皮　茯苓皮　大腹皮　炙甘草　汉防己　山木通
歌曰
陈柏姜苓大腹皮，草已木通服自知。
—　产后手足目肿面浮，每至下午两足秘痛则肿，口渴，用前加味五皮饮，如不效（湘门）细阅医道，拟以芎归加桂枝陈皮，一服效，数贴全愈。
〖产后气喘〗
产后气满大汗，面唇俱白，脉缓无力，此属虚寒症，宜加味补血汤
●加味补血汤
蜜耆（五钱）　秦归（三钱）　明党（四钱）
或脉虚面红，此虚中挟火，加童便炒黑枝仁八分，水煎服。
〖产后咳逆〗
此气从胃中上冲贲门吃忒而作声也，有胃气虚寒而咳逆者；有冲任虚火直犯清道而咳逆者；有大小便闭下焦不通、气上而咳逆者；有胃气将绝而咳逆者。大约产后咳逆，多属胃虚气寒，宜服加味理中汤。
●加味理中汤
人参　白术　炙草　乾姜　丁香　柿蒂
歌曰
宜服加味理中汤，参术姜草蒂丁香。
有热去丁香加竹茹，如虚羸太甚饮食不思咳逆者，此胃绝不治。
〖产后胁痛〗
厥阴之脉循行胁肋，产后败血流入肝经，胁下胀痛　手不可按，属瘀血为患，宜去瘀，用芎归泻肝汤。
●芎归泻肝汤
归尾　川芎　青皮　木香　赤芍　红花
童便对。
歌曰
芎归泻肝芎归尾，芍木青红童便对。
如喜人手按，其气闪动肋骨，状若奔豚，此去血太多，肝脏虚痛，宜当归地黄汤。
●当归地黄汤
当归　白芍　熟地　人参　粉草　陈皮　肉桂
歌曰
当归熟地与白芍，人参粉草桂陈合。
〖产后霍乱吐泻〗
产后血去气损，饮食易伤，风冷易乘，少失调理，即生霍乱，心腹绞痛，手足逆冷，吐泻并作，宜服藿朴理中汤。
●藿朴理中汤
人参　白术　炙草　乾姜（炮）　陈皮　藿香　厚朴（姜汁炒）
歌曰
宜服藿朴理中汤，参术草陈姜朴香。
〖产后大便闭〗
人身肠胃中能使糟粕运行者气也，滋养津液灌溉沟渎者血也。产后气虚不运，故糟粕壅滞而不行。血虚不润，故沟渎乾涩而不流。大便不通乃虚证，不可误用下药攻，宜服润肠丸。
●润肠丸
当归　川芎　白术　熟地　麻仁（炒）　苏子　人参　甘草　郁李仁（去壳）
蜜糖引。
歌曰
润肠当归芎术地，麻李参草苏子蜜。
又有产后郁冒多汗，汗多则大肠津涸，传道艰难涩痛，宜用麻仁苏子煮粥啜下，兼服滋肠五仁丸。
●滋肠五仁丸
杏仁（去皮尖）　桃仁　橘红　柏子仁　松子仁　郁李仁
歌曰
滋肠五仁杏桃松，橘红柏李蜜丸通。
蜜丸或加麻仁、当归，稍或煎服亦可。
—　妇已生二子，至四十馀岁又妊孕，仅六七月因腹痛，误药水瘀俱下欲产，医治罔效。至五六日，腹痛更甚，心胸满闷难当，延湘门诊视，面色白，脉沉细歇指，舌黑大半，不问而知胎已损也。因以芎归合保元（见前）加人参五分同煎服，一时胎衣俱下，腥臭不堪，保妇无虞。但便闭三日，此是气血不足，湘门用芎归合保元，无人参加火麻仁养血补气润肠，令待数日自通。至四日（湘）复往。有一医称治此病神效，其夫延至家，用归芍甘庄（名元戎四物汤）一服不久便通，医夸谈而去。次早又延至复脉，医令尽剂，即刻呕泻，昏倒不省人事，忙进十全大补汤罔效。仍延余理治，用四君子汤（方见首卷）加丁香、白豆蔻、熟参一钱，浓蒸挠口灌入一盏，半时略醒，尽剂方苏。盖此通方非体实不可用也，特表以为戒。
〖产后小便不通或短少〗
膀胱者州都之官，津液藏焉，气化则能出矣。产后气虚不能运化流通津液，故令小便不通，虽通而亦短少，勿作淋秘，轻用渗利，宜加味补中益气汤。
●加味补中益气汤
即本方加车前、麦冬、赤苓（益气汤见首卷中风）。
若恶露不下，败血停滞闭塞水渎。其症小腹胀满刺痛，乍寒乍热，烦闷不安，宜服加味四苓散（白术、茯苓、猪苓、泽泄）加红花、苏木。
〖产后小便涩痛成淋〗
肾为至阴，主行水道。去血过多，真阴亏损，一水不足，二火更甚，故内生热症，小便涩痛成淋，宜服导赤散。
●加味导赤散
生地　赤芍　木通　麦冬　黄柏　知母　桂心　甘草梢
灯芯引。
歌曰
加味导赤是地冬，知柏桂草灯芍通。
又单方　治小便不通腹胀，命在须臾。
炒盐（五钱）　麝香（一分）
共填脐中，外布葱叶，将艾于葱上炙，使热气入内，小便自通。
〖产后诸淋〗
取紫荆花树肉皮五钱，半酒半水煎温服效。
〖产后尿血〗
小腹痛乃败血流入膀胱，若尿止涩痛出血，小腹不痛，此内热也，宜服小蓟饮子。
●小蓟饮子
生地　赤芍　木通　蒲黄　淡竹叶　滑石　甘草梢　藕节　归尾　栀仁（炒黑）　小蓟根
败血加红花，内热加黄芩、麦冬。
歌曰
小蓟饮子藕蒲黄，赤芍通滑生地襄，归草黑栀淡竹叶，血淋热结服之凉。
〖产后小便数及遗尿不禁〗
下焦如渎，所以主潴泄也，产后气血虚脱，沟渎决裂，潴畜不固，水泉不止，故数而遗也，下者举之，脱者涩之，宜用升阳调元汤合桑螵蛸散。
●升阳调元合桑螵蛸散
人参　黄耆　炙草　升麻　益智仁
煎调　桑螵蛸散
桑螵蛸　牡蛎（煅共碾细末）
歌曰
升阳调元参耆草，益升煎汤调螵牡。
又有临产稳婆用手误破胞，致小便不禁者，宜服参术汤补脬饮。
●参术汤
人参　白术　桃仁　陈皮　茯苓　黄耆　炙草
用猪脬或羊脬一个，洗净煮汤一碗，去脬入药煎，食前多服。
歌曰　
参术桃陈苓耆草。
●补脬饮
生熟绢（黄色者一尺）　丹皮（取白色者）　白及（各二钱）
用水一碗煎至绢烂如饧服之，勿作声，作声无效。
●《千金》方　治产后小便不禁。
白薇　白芍
共为末酒调下。
又方　以黄绢用白炭淋汁煮烂入蜜，蜡茅根、马勃同煎日服。
〖产后不语〗
人心有七孔三毛，产后败血停积，闭于心窍，故多昏愦。又心气通于舌心，气闭则舌硬不语，宜服七珍散。
●七珍散
人参　生地　川芎　细辛　防风　辰砂　石菖蒲
歌曰
七珍散用参辰砂，芎地细防石菖佳。
又有言语謇涩含糊，此由血去过多，心气失守，不能上营于舌，宜服加味参麦散。
●加味参麦散
人参　麦冬　归身　生地　炙草　五味　石菖蒲
歌曰
参麦归地草味蒲。
猪心一个劈开入药同煎，去药，食心、汤，并治怔忡等症。
〖产后暴崩〗
产后冲任损伤，或恣情欲，劳动胞脉，或食辛热，鼓动相火，或恶露未尽，固涩太速，宜四物汤（见首卷调经类）倍川芎、当归，各视所伤加减。因房劳者，本方加黄耆、阿胶、艾叶、炙草；因辛热者，本方加白术、茯苓、甘草、黄连；因劫涩者，本方加桃仁、香附。
如崩久不止，本方调十灰散（见首卷崩漏）服之。盖崩非轻病，产后尤不可忽。
〖产后蓐劳〗
蓐劳者因生产艰难，疲极筋力，忧劳心虑，或调养失宜，虚风客之，致令虚羸喘乏，乍寒乍热，百节疼痛，头痛自汗，肢体倦怠，咳嗽痰逆，腹中绞痛，当扶正气为主，余皆从末治之，宜用加味芎归汤加荆芥末、益母草煎服。
●加味芎归汤
当归　川芎　荆芥穗（末）　益母草
共煎服。
有热加酒炒柴胡，有寒加黑姜，有瘀加山楂炭，鼻衄加麦冬，夜热加地骨皮，有痰加白芥子，宿食加炒曲，余药不可浪加。

辑验案单复方  ***************************
〖产后气血亏〗
妇人初生后十馀日，头痛畏寒夜热，腰腹胀痛，不思饮食，神衰气短，唇红口渴，其脉两寸微弱，乃气血大亏之候，宜审症治之。
蜜耆（八钱）　当归（六钱）　熟地（八钱）　条参（蜜炒，四钱）　炙草（一钱）　上熟桂（一钱）　制杜仲（二钱）　续断（酒炒，二钱）　砂仁（姜汁炒，一钱）　川膝（一钱）　黑姜灰（四分）
黑豆一羹炒枯合煎，服二剂诸症自除，食可稍进，或神气未足，仍以本方减桂膝，又进数剂全愈。此湘门试验良方也。
〖妊妇阴户翻突红肿〗
妊妇阴户翻突红肿，延诊视询其妇，素性躁暴，想故是肝脉络阴器，气虚胎热兼以郁火下逼致病，诸医有用导赤散加味者，有用升提者多不效。湘门以补中益气汤加减治之，外用桃叶煎浓汤熏洗，日三五次，至次日少减，守方五日全愈。
●加减补中益气汤
黄耆　陈皮　人参　柴胡　升麻　粉草　丹参　条芩　香附　乾地　芥穗
煎服。
〖妇人气痛〗
妇人气痛，取椿树上油，焙枯研末，黏米烧酒泡服，不拘远年近日，服之即效。
〖治妇人眉心痛〗
凡妇人眉心痛，多是少阴客邪，随大阳陷入阳明，湘门常治此病。用六味地黄汤（见汇方）加羌活一服即愈。
〖妇人寒湿著筋〗
有妇于三伏头晕言乱，腹痛脐续手足痛牙紧。湘门以姜桂理中汤（方见汇方）一剂脐腹愈，但手足牙关俱痛，又进独活寄生汤（见汇方）二剂略减，又用独活汤（见汇方）二剂，其手足痛时，即屈不能伸，四肢俱冷，脉亦沉紧，此病系寒湿著筋，旋用五积散（见汇方）加附片、秦艽、苏杆、生姜同煎，一服减半，连服六贴全愈。
〖肥人眩晕眼花〗
治肥人眩晕眼花宜清痰祛眩汤。
●清痰祛眩汤
歌曰
清痰祛眩（南）星半（夏）陈（皮），天麻苍术（川）芎（茯）苓桔（梗），枳壳乌药黄芩（甘）草，肥人眩花此方平。
〖腋下肿痛〗
凡少阳湿热留滞则腋下肿痛，宜用小柴胡汤加减治之。
小柴胡汤（见汇方）加抚芎、枳壳、枳实，去人参加龙胆草。
体肥痰盛加白芥子。有痰聚而痛者，导痰汤（见汇方）加柴胡为向道，柴胡系少阳药也。
〖腋汗〗
经云：阳气有馀，为身热无汗。阴气有馀，虽多汗身寒，其腋汗、胁汗。须知从阴阳交互时及阴阳交互处发泄者，皆阴阳不和，半表半里症也，宜小柴胡汤、逍遥散治之。湘门常治妇人经水不调，微咳，腋冷汗甚多，用八味逍遥散（见首卷调经类）十馀剂愈。至经调后，因他病所触，腋汗仍发，用小柴胡汤及逍遥散二方，每次间服二三剂，数次全愈。
〖狐臭五方〗
—　陀僧五钱（研细），用大糯米半盏，渥饭和，捣作两饼，敷两胁下，三日一易，如法制一连三次，至九日，若未愈或愈后复发，缓月仍依法制，亦以三次。重者内服逍遥散（见首卷闭经类）加青皮、吴萸、荜澄茄。
—　用枯矾、蛤粉、樟脑上片、真麝共为末，和糯米饭作饼夹之，臭随饼出，永不再发，但此饼须埋在土内，勿令触人。
—　陀僧为末，用无糖心面包子出笼急切开，将末敥上，乘热夹之，一二次愈。
—　檀香、木香、零香、麝香合为末，用袋盛挂腋下可除。
—　用枝元核、胡椒二十七粒合碾细，遇汗出擦之，须数次即愈。
〖汗斑〗
方用陀僧、硫黄、川椒、海螵蛸、共为细末，用老姜切片蘸药末，遍擦患处或加明雄、荜澄茄亦效。
●—　治赤白风丹验方
制首乌（五钱）　当归（一钱）　防风（二钱）　芥穗（一钱）　石菖蒲（一钱）　蒺藜（三钱，炒碾）　蝉蜕（去翅足，十五只）　川柏（一钱，酒炒）　两宝（二钱，即银花）
歌曰
防风荆芥石菖蒲，蝉蜕蒺藜归首乌，加上黄柏立两宝，赤白风丹一扫无。
又方　用补中益气汤（方见首卷）加防风二钱，柴浮萍（烧红瓦上焙乾）五分，煎服效。
又方　赤，用石朱（水磨），开水酒对服效。白，取枫树蔸上干菌（名灵芝）煎水，烧酒对服效。
又一法　用鱼罾炽热揩之亦效。
一方　治妇人一生不能食肉，食则顷刻遍身生赤白风丹其痒异常，用芥穗四分、白芷五分、升麻八分（酒炒）、香附一钱（酒炒　）、楂肉钱半、银花八分、栀仁钱二分（酒炒红黑色）、穿山甲七片（头颈身，四足各一片，酒炙成珠碾碎）、天丁三枚、石膏钱、归尾五分同煎。
惟用此药如法炮制煎好，先将肉煮熟连汤服之，随即将前所煎之药一气服完，发出丹毒，一次即愈，再用黄帚子树根炒肉吃，以断其根，自后食肉永无此恙。
—　小儿遍体有红肿痒极与风丹无异，医用消风败毒药更甚，延湘门治即询其病候每日下午则发，至天明自愈，思是血热生风，遇风药辛热则燥甚，拟用乾地（三钱）、当归（一钱）、麦冬（去心）二钱、天冬钱半、牛子二钱（炒碾）、殭蚕（钱半）姜汁炒、侧柏叶一钱等味凉血润燥消风散肿，一服效，三服全愈。
一法　治遍身生疹痒极及麻痘前后痒。
摘松毛一枝（放火上炽洋）满身揩擦神效。
●治一切顽癣神验方
生白矾　生南星　白芷硝
等分碾细末筛过，加银珠水粉和乳匀，每将癣剃破（先用片糖搽之然后用药擦之一二三次），数日全愈。
—　铜钱癣　取古铜钱一个，用酽醋少许浸待起绿，剃破癣指，涂採擦之，数次愈。
—　荷叶癣　取牛舌大黄根磨醋，剃破擦之，数次愈。
—　治牛皮癣　用销牛皮灶上黑土三钱、寒水石三钱、白矾二钱、花椒钱半，共碾细末，猪油调搽，并治膝弯牛压癣亦效。
肌衄：血从毛孔出者为肌衄。脉数，当归补血汤；脉浮，黄耆建中汤；脉弱，保元汤；脉盛，当归六黄汤（方俱见前）。
滑伯仁治一妇体肥气盛，因无子常服暖子宫药，积久火盛，迫血上行为衄，衄必升余。医者独以为上实下虚，用丹剂镇坠之药。经云：上者下之。今气血俱盛，溢而上行，法当下导，奈何？实实耶？即与桃核承气三四下，瘀积既去，继服既济汤十馀剂而愈。
●桃核承气汤（即桃仁承气汤）
桃仁　桂枝　甘草　大黄　芒硝
歌曰
桃仁承气五般奇，甘草硝黄立桂枝，热结膀胱小腹胀，如狂畜血最相宜。
●既济汤
党参　石膏（煨）　竹叶　麦冬　半夏　甘草　熟附子　生姜　粳米
同煎。
歌曰
既济汤用参石膏，麦冬竹叶夏甘饶，熟附生姜同粳米，瘀积已去继服高。
一方　治妇人血箭（此无故一孔出血），用生腈肉一片贴之即愈。
一方　治妇人鼻孔生红毛长尺许，用盐醋浸之即愈。
一妇头昏心不安，数日忽视镜内，有两脸形容不异，转顾竟有两人并立，即告姑与夫，疑是邪祟，请巫医两治月馀罔效。湘门兼眼科常用磁朱丸，查《纲目》「丹砂性」注，此病名曰离魂。用辰砂一钱、人参二三分、茯苓五钱，浓煎日饮。真者气爽，假者化也。《类编》云：钱丕少卿，夜多恶梦，通宵不寐，自虑非吉，遇登州推官胡用之，曰昔常如此。有道士教戴辰砂如箭镞者，浃旬即验，四五年不复有梦。因解髻中一绛囊遗之，即夕无梦，神魂安静。道书谓丹砂辟恶安魂，观此二事可征矣。
〖尻痛〗
尻乃足少阴与肾脉所过之处，属厥阴。若肾虚者，六味丸（见首卷调经类）加肉桂治之。不愈，加鹿茸。肥人属湿痰，二陈汤合二妙散（见汇方）。有因死血作痛者，用当归、赤芍、牡丹、桃仁、延胡索、生牛膝、山甲、肉桂之类。不应，加地龙、生附子。
〖足跟痛〗
妇人肾脏阴虚，则足胫时热而足跟痛，宜六味丸（见首卷调经类）加龟板、肉桂。阴虚不能久立而足跟痛，宜八味丸（见首卷调经类）。挟湿重著而肿，宜兼湿治之。肥人湿痰流注，宜导痰汤（见汇方）加木瓜、萆薢、防己。虚人用补中益气、十全大补汤（俱见首卷调经类）并少加附子为引。此病惟妇人患者多。
〖足心痛〗
足心及踝骨热疼者为肾虚。湿著命门，火不归经，宜肾著汤（方见汇方）下八味丸（见汇方）肥人多湿痰流注足心作痛，但久坐卧起则痛甚，行动则缓，宜肾著汤合二妙散（俱见汇方）。慎勿用补肾药及血药助阴，愈增其剧。
戴人治一人，两膝膑屈伸有声，剥剥然，此筋湿也。湿则筋急有声，缓者不鸣，急者鸣也。乃一涌一泄上下去其水，水去则自然无声矣。
〖足臀热痛难当〗
当归（二钱）　乾地（三钱）　独活（钱半）　秦艽（一钱，酒炒）　宣木瓜（一钱）　北风（一钱）　防己（一钱，酒炒）　血龟板（二钱，炙。用水酒淬数次以黄脆为度）
水煎二三服。效后再发，亦如法三剂，数次全愈不复发矣。有寒湿痛而不热喜火炽者，减防己加附片钱此屡验方也。
〖妇人足趾及两边痛〗
妇人足趾及两边痛，想是血虚风湿乘入，久而反热。湘门常以胶艾四物汤滋阴养血，加威灵仙顺气清痰，搜风散湿。一服捷效，守方全愈。
极熟乾大怀地（六钱，或用制首乌亦可）　川芎（钱半）　秦归（二钱，或用酒丹参亦可）　白芍（钱半，用烧酒炒）　黑驴胶（蒲黄炒珠，三钱）　威灵仙（二钱，酒炒）　艾叶（五皮烧酒炒）
又　妇人脚丫作痒，乃从三阳风湿下流凝结不散，故先作痒，而后生湿烂；又或足底弯曲之处痒湿皆然，宜用枯矾散。
●枯矾散
枯矾（五钱）　煨石膏（三钱）　轻粉（三分）　黄丹（三钱）
上为末温汤洗净搽药即愈。
〖产后乳汁不通〗
初产之妇，乳方长或乳脉未行，产多之妇气血弱或乳汁短少，宜服加味四物汤。
●加味四物汤
当归　川芎　赤芍　生地　桔梗　甘草　麦冬　芷稍
如身体壮热，胸膈胀闷，头目昏眩，加木通、滑石。更用猪蹄一对，洗净煮烂入葱调和，再用炒过穿山甲共煮，去甲食之，神效。外更用葱汤频洗。
又方　生绵耆一两、当归五钱、白芷五钱、通草钱半。先用猪蹄一对拣尽黑獖猪前脚煮汤，去沫后入前药同煎，水酒对服，服后须覆面睡，一时用手揉擦而乳长流矣（此方耀楚屡试屡验，更有不终剂而乳长流者）。
新产者猪蹄不必用，《达生编》无通草，体壮加红花五分以消恶露。
又　乳不足或病后无乳，取牛附子四两（去粗皮切用），用猪腈肉半斤和炒，淬水酒、酱盐连汤服之，神效（附子无味，少服亦可）。
又方　取泉水内小虾子七钱、膀胱子七钱，取净黑母猪前足蹄一只，要脚弯内有五七九单孔者，加盐酒和煮糜烂，一併数次服之，其乳即足。体极虚者，另用当归三五钱、焦术三钱、云苓三钱，煎浓汤，用布揪汁盌盛，将上法肉汤对服更妙，此屡试屡验神方。
〖录《纲目》方（下乳汁）〗
—　母猪蹄（同通草煮食饮汁）
—　花粉（酒水煎服）
—　王不留行（通血脉下乳汁之神品水煎酒对服）
—　穿山甲（炙碾，酒服二钱名涌泉散）
—　羊肉及鹿肉（各作浓食）
〖回乳方〗
产后无子食乳欲回转者，麦芽（炒碾白汤泡服三钱）。缴脚布勒乳一夜即回（一方有神麴不可用恐致后无乳）。
〖断乳方〗
山栀（三钱）
烧存性，明珠砂共碾乳细末，入清油、轻粉三釐调匀，俟儿睡时画于两眉，醒后自不吮乳。
〖妇人乌发方〗
当归（一两）　云苓皮（五钱）　生首乌（三两）　侧柏叶尖（一两）　桑树叶尖（三钱）　老姜
〖治发少及不生发方〗
—　用羊粪入鲫鱼腹中，烧红瓦上烧乾成灰存性，和香油搽之，数日即长。
—　生大疖后，结肉无发，取黄牛粪乘热敷之，日易之，数日即生。
〖浸油光发方〗
甘松（三五钱）　排草（一两）　灵草（五钱）　白芷梢（五钱）　嫩桂枝（五钱）　马尾归（五钱）
〖头生风皮方〗
用株树叶煎浓汤洗发，每洗能愈一月，或用老姜自然汁水酒对漱亦妙。

妇人杂病  ***************************
〖乳痈内吹外吹〗
乳房阳明所主，乳头厥阴所属。妇人不知调养，或为忿怒所逆，郁闷所遏，厚味所酿，致厥阴之气不行，阳明之热沸腾，儿口含乳而睡，热气掀吹，遂令结核。初起时揉软吮透自消，若稍忽必成痈肿。儿未生结核名内吹，儿生结核名外吹。法宜以青皮疏厥阴之滞，以石膏清阳明之热，以甘草节散瘀浊之血，以瓜蒌仁导凝滞之毒，或加银花、皂角刺、白芷、贝母、没药、花粉消肿软坚，随意加减可也，切不可妄用针刀，为害非轻（—　肿痛用□头捣碎于滚茶罐上蒸温敷之），此法湘门屡试屡验（—　紫薇花根六两锉，分三次煎汤，用水酒对服，三日连进全愈）。
●芷贝散　治乳痈内外吹。
白芷　贝母
—　肿痛单用尖川贝碾末吹入两鼻内即止，此方如法吹之亦效。
一方　白芷三钱、川贝三钱、蒲公英二两，水煎服神效（蒲公英得生者更美）。
●四丸汤
黄耆　当归　甘草　银花
●外敷药
蒲公英　姜黄　白芷　赤芍　花粉　大黄　连翘（各二钱）
共碾细末，用半酒半水茶调敷。
又方　用海金砂藤叶捣汁，体实者用米泔水对服，虚者以滚水酒兑服。若不愈，用尖叶树乌胞根煎服。
又方　用刺桐树根、犁头草、四叶草，捣碎用水酒炒热敷之，若红甚用烧酒，不拘红肿已溃未溃，俱可治之。
又方　用盐枫机根、刺桐树根、山蚂蝗根水酒对服效。
此二方系湘门屡验特表录之。
●黄连胡粉膏　治乳疮并诸湿痒、黄烂肥疮。
黄连　水银　胡粉壳（即蚌蛤）
三味共为细末敷。
又方　用生蒲公英二两、尖贝三钱、白芷五钱。
同煎水酒对服神效。耀楚屡试屡验。
〖妒乳〗
妇人新产儿未能饮，致乳不泄汁，结在内血气相搏，壮热，大渴引饮，牢强掣痛，手不得近，名曰妒乳。初起以手捏去乳汁，或令他儿助吮自止。若久则作疮有脓，其热必盛成痈，宜服瓜蒌散。
●瓜蒌散
瓜蒌（一个，半生半炒）　甘草（一寸，半生半炙）　生姜（一块，半生半煨）
酒煎服，少顷，痛不可忍，即捏去败乳，临卧再服（一方用榆白皮俗名蚊子榔，取根皮捣碎和陈醋渣调服日六七易效）。
〖乳岩〗
脾气消阻，肝气横逆，结核如鳖，棋子大不痛不痒，十数年遂成陷疮，名曰乳岩。以其形嵌凹似岩穴也。此疾多生忧郁积忿中年妇人，未破可治，成疮不治。初起宜用葱白、生半夏共捣烂，将棉花裹塞鼻，兼服青皮散。若虚弱宜用益气养荣汤（见汇方）、十全大补汤（见前）。
●青皮散
青皮　甘草
〖乳悬〗
由此产后瘀血上攻，两乳伸长直过小腹，痛不可忍，此极危证，治宜服芎归汤（见汇方）数贴，再用一料烧烟安放病人面前桌子下，令病人将口鼻及病乳吸菸气。若不复旧，用蓖麻子捣烂贴病人顶上，片时自收，当即洗去。
单方　治乳痈溃烂见心者。
用猫儿腹下毛煅存性为末，合轻粉少许青油调搽。
又方　治乳头破裂。
用丁香为末敷上，或用芙蓉花或叶为末干搽。
〖悬乳症（此证与乳悬更甚）〗
从乳尖一血丝长流至地结一珠，痛不可忍。方用瓦一块，铺艾绒于瓦上，取干牛粪末置艾绒上，用白炭火烧红瓦，待药出烟，从地就血丝薰至渐续至乳，久薰即脱，随用丝线将乳尖扎紧，勿令出血，其人即晕，先备抚芎八两煎浓汤，晕即灌服一大碗，随愈（此秘授方）。
〖乳汁自出〗
产后乳汁自出，此是胃虚所致，宜服五味异功散（即四君子加陈皮，见首卷调经类）加黄耆、五味摄之。若乳多溢满，急痛，只用烘热温布熨上。妇人血气方盛，乳房作胀，或无儿食要乳消者，方用麦芽二钱炒熟水煮服，或合用四物汤（方见汇方）亦可。
〖阴挺〗
妇人阴中长出如蛇，或数寸，或一二尺，俗呼阴挺。乃七情郁火湿热下注所致。宜服加味归脾汤。
●归脾汤　见首卷调经。
加丹皮、栀仁、柴胡、胆草。
●阴挺外治方
金毛狗　五倍子　枯矾　鱼腥草　水杨柳　黄连
共为末煎汤，熏洗阴户三四次，长则脱断，无血出。
〖阴菌〗
妇人阴门翻突如饼，俗呼阴菌，宜加味补中益气汤
●补中益气汤　见上卷崩漏。
加丹皮、栀仁。
〖阴肿〗
妇人阴门肿即阴挺之类，但挺者虚，肿者多热，宜服加味逍遥散（见上卷调经类）。
●阴肿中外治方
陈枳壳锉片炒热布包熨之，又用硫黄、藁本、荆芥、蛇床共为末，香油调搽，流水则干敥之。
—　用桃仁（烧碾敷）、食盐（炒熨）、诃黎勒（和蜡烧薰）、枸杞根（水煎洗）、五倍子（碾末敷）。并交接后血出不止。
〖阴痒〗
妇人阴痒难忍，必有阴虫，乃肝经湿热，内蕴郁火所致，宜服　龙胆泻肝汤　。
胆草　栀仁　黄芩　柴胡　生地　车前　泽泻　木通　白芍　当归
●阴痒外治方
用桃仁碾膏和雄黄末、轻粉涂猪肝纳入阴中，以制其虫。
—　花椒、吴萸、蛇床、陈茶炒盐煎汤熏洗。
—　荆芥、牙皂、墙头腐草煎汤熏洗，杜仲煎洗，桃仁烧烟燻，杏仁、桃叶捣烂敷及煎汤熏洗。
乌贼骨，主治妇人阴痒、阴蚀、阴疮。
又方　治阴痒突出，形如鸡冠，用臭椿树皮、荆芥穗、藿香叶煎汤熏洗，即痒止而入。
又方　用生葱头数个捣烂，煎鸡蛋二三个作饼敷阴户，虫出而愈。
〖产后肠痒〗
产后肠痒用针线袋密安席下，勿令人知。
〖阴户出血〗
妇人交接出血，此肝伤不能藏血，脾伤不能摄血也，宜服加味逍遥散（见首卷调经类）添肉桂或归脾汤（见首卷调经类）、八味丸（见汇方）。
〖阴户病〗
有疼痛出黄臭水，用绵茧烧存性碾细敥之。
有肿如石撞则甚，用绵茧烧存性碾细，用青鱼胆调敷。
〖茄病〗
妇人阴门坠出，或红或白，状如茄子，名曰茄病。红属湿热，宜服白薇散。白属气虚，宜服四物吴萸汤或三茱丸。
●白薇散
白薇　川芎　当归　熟地　白芍　苍术　泽兰　丹皮　灵霄花
●四物吴萸汤
吴萸　当归　人参　白术　熟地　川芎　陈皮　白芍　沉香　肉桂　甘草
白茄根引。
●三茱丸
吴茱萸　家茱萸　山茱萸（各一两）
米糊为丸。
又方　用硫黄五分、海螵蛸二钱，碾细，鸭蛋清调搽。
〖阴户粪门生寸白虫〗
阴户粪门生寸白虫用蜂蜜和甘草末黏于纸上，安痒处，虫出于纸上即止。
〖产妇发狂〗
产妇发狂用家麻蔸洗净切片，浓煎汁服，热退狂止。
〖去鸡眼二方〗
去鸡眼用乌梅肉捣融，入醋少许加盐水调匀，贴上自消。
—　用地骨皮、红花碾细敷之，虽成疮立愈。
〖裹小脚二方〗
裹小脚用皮硝、凤仙、花子、石榴皮各五钱，茵陈四钱，煎水洗，不可用手。
—　用白凤仙花叶根一併捣碎，煎汤频频洗之，骨自柔软，不受痛苦，若猴骨煎水洗，断不可用。
〖点痣〗
用大糯草烧灰碗盛开水泡，以布滤瀽水，少许，风化石灰半羹，入水内搅起泡，以新笔涂泡汁点痣上，二三次即退去。又方取小鼠和石灰捣烂，量痣大小点之。
以上诸疾，男妇俱有，惟妇人更多，故特附录，便于兼治。
〖沿肛疮（男妇俱有，患此最是恶疾）〗
生于肛门外，合则如圆蛋，开如劈蛋，黄白俱有，痛极难忍，至数日则头发脱落，此病湘门常用樟脑八分、明雄八分、儿茶五分、辰砂五分、连翘三分、花粉三分、黑砂一分，共碾细，捣饭为丸，黄丹一分为衣，分三次开水下（乩方）。
〖治雀斑酒刺白屑风皮方〗
真绿豆粉八分，滑石、白芷各一两，白附子五钱，共碾细末，每夜擦之。
又　治雀斑。
皂角、紫背、浮萍、白梅肉共碾细末，入水洗面，连擦数次即愈。
〖阴吹〗
妇人胃气下泄，有阴吹病，宜猪膏煎乱发化服，病从小便出。
〖阴寒〗
吴萸、川椒、丁香、蛇床（并塞），硫黄煎洗。
〖阴脱〗
半夏（坐产子肠先下，产后不收，碾末嗅鼻自止）　石灰（炒淬水洗）　升柴　羌活（水酒煎服）　枯白矾（阴脱作痒，酒对服日三次）
〖阴㿗硬如卵状〗
穿山甲（炙，碾末，水酒煎服）需用药性黄杨木（人家多栽插之枝叶，攒簇上耸叶似初生槐芽而青厚，不花不实，四时不凋，其性难长，俗说岁长一寸，遇闰则退。令试之，但闰不长耳，其性坚腻，作梳剜印最良，木重无火，用水试之，沉则无火，凡取此木，必以阴晦夜无一星伐之，则不裂）
叶气味苦平无毒，主治女人难产，入「达生散」中用，又主暑月生疖捣烂涂之（出《纲目》时珍）。
紫荆，一名紫珠（《拾遗》），皮名肉红（《纲目》），内消（皮色红而消肿，故疡科呼肉红，又曰内消，与首乌同名）。苦平无毒，破宿血、下五淋。浓煮汁服，通小肠解诸毒物。疤疽喉痹飞尸蛊毒肿下痿，蛇虺虫蚕狂犬毒，并煮汁服。亦以汁洗疮肿，除血长肤，活血行气，消肿解毒，治妇人血气疼痛，经水凝涩，狂犬咬伤（紫荆皮末、沙糖调涂，留口，退肿；口中仍嚼咽杏仁，去毒），鼻中疳疮（取花阴乾为末贴之），发背初生，一切痈疽皆治（单用皮为末，酒调，箍住自然撮小不开，内服柞木饮子，乃救贫良之剂），痈疽未成（取皮与白芷为末，酒调服，外用荆皮、木蜡、赤芍等分为末酒调作箍药），痔疮肿痛（取皮五钱，新水，食前并服）。
柞木释名斧子木（此木坚硬，可为凿柄故为名），木皮苦平无毒，治黄疽病烧末水服，方寸匕三日。治鼠瘻，难产，催生，利窍。
鼠瘻（取皮五升，水一斗，煮汁二升，服当有宿肉出而愈窍。）
妇人难产（催生柞木饮，不拘横生、倒产、胎死腹中，用此屡效，用大柞木枝□尺洗净，大木草五寸，并寸折，以新汲水三升半，同新沙饼内以纸三重紧封，文武火煎至一升半，待腰腹重痛欲坐草时温饮一小盏，便觉下开豁如渴，又饮一盏至三四盏，下肿便生，更无诉苦，切不可坐草太早，及稳婆乱为也）。
柞木饮（治诸般痈肿发背，皆用干柞木叶、乾荷叶中心蒂干、萱草根、甘草节、地榆炭四两细锉，每用半两，水二碗煎一碗，早晚各一服，已成者其浓血自渐乾涸，末成者自消散，忌一切饮食毒物）
黄荆子（能通利胃心气痛疝气，凡治牙龈肿痛用三五钱，碾细末煮豆腐或腈肉，服二三次全愈）
又　治妇人白带，退骨间热，用童便浸一宿炒乾。
松花（即松树花）一名松黄，甘温无毒，润心肺，益气，除风，止血，亦可酿酒，拂取似蒲黄酒，服令轻身。花上黄粉山人及时拂取，作汤点之甚佳，但不堪停久，故鲜用寄远。今人收黄和白沙糖印为饼膏，充果饼食之，且难久收。治产后壮热，头痛颊赤，口乾唇焦，烦渴昏闷，用松花、蒲黄、当归、川芎、石膏等分为末，每服二钱，水二合，红花二捻，同煎七分细呷。
