

叶天士医案  ——————————————————————————————————————————————————————————————————————————————————————————

春温门（三十三方）  ***************************
（案1）风温不解，早凉晚热，口渴，舌红。热邪未清，阴液已衰，胃汁耗则不知饥。宜生津和阳以苏胃。
黄芩　青蒿　乌梅　白芍　鳖甲　橘红
（案2）温邪内伏，潮热，自利。暮甚于昼者，稚年阴气浅也。仲景于春三月瘟病内应肝胆，例以黄芩汤为主。
注：春温正治，春属风木，内应肝胆，故上升为呕，下注为自利。
黄芩　淡竹叶　杏仁　白芍　木通　甘草
（案3）温邪深入，咽阻，心中热闷，自利。三焦皆病，恐热深欲厥。
黄芩　黄连　淡竹叶　白芍　乌梅　杏仁
（案4）风温不解，肺气不利。寒热，汗出，吐血。更有恼怒肝逆，内外两因之病。为左右立法。
注：即升降法也。
郁金　钩藤　黑栀皮　生米仁　杏仁　丹皮　瓜蒌皮　芦根汁
（案5）风温入肺，肺气失降，郁蒸热聚。咳痰，卧不安静。高年积劳之体，最宜甘寒清燥，所谓风温得润而解。
南沙参　甜杏仁　桑叶　甘蔗汁　麦冬　玉竹　竹叶　梨汁
（案6）左脉空搏，阳不潜伏。咳吐涎沫。
注：滋上不应，即当固下。此阴薄之体，温邪重耗其液也。
生地炭　阿胶　鸡子黄　炒麦冬　炙草　生白芍
（案7）风温阳逆。呕噫。
金石斛　茯苓　桑叶　枇杷叶　沙参　杏仁
（案8）外寒内热，温邪气逆为呕。
苏梗　桑叶　橘红　淡芩　杏仁　厚朴
（案9）温邪呕逆。
注：风温入肺为轻，乘胃呕逆为重。
茯苓　竹茹　钩钩　广皮白　淡芩　郁金　川斛
（案10）风温，身热，阴弱则暮甚。忌荤，清理而安。
苏梗　杏仁　白沙参　淡芩　象贝　淡竹叶
（案11）阴虚，风寒咳嗽。
沙参　茯苓　炒麦冬　玉竹　甘草　生扁豆
（案12）脉大，咽乾，痰多，咳甚，食下腹闷。此风温日久，劳倦内热，津伤液燥也。
玉竹　桑叶　白沙参　蔗汁　麦冬　生草　甜杏仁　梨汁
（案13）风温入肺。咳嗽，脉坚搏，夜卧汗出。阴分先亏，兼多失血。大忌发散苦辛，从温邪当甘润而解治。
玉竹　桑叶　甘草　麦冬　沙参　杏仁　元米汤煎。
（案14）肺痹，脘中及腹痛，自利清穀。是风温邪热相搏，诸气失于宣降。拟开手太阴法，以滋气化，得小便利可安。
枯芩　郁金　桑叶　杏仁　蒌皮　桔梗　橘红　芦根
（案15）风温轻恙，误汗表疏，形寒自汗。先进建中法，以和营卫，继进参苓补剂，则表里平和，自然安逸。
桂枝　甘草　生姜　白芍　饴糖　大枣
（案16）昨进建中法，因形寒汗泄，主乎和阳理营。今进《金匮》麦冬，以苏津液，得胃阴稍振，然后缓商进补，庶几妥洽，不致偏胜之弊。
北沙参　生白芍　梨汁　炒麦冬　生甘草　蔗汁
（案17）温邪劳倦，经月不复，津亏，潮热，无寐。
北沙参　知母　杏仁　炒麦冬　石斛　生草
（案18）风温入肺，肺菀失降，气攻上焦清空之地。发散则犯温邪，劫津，故口渴，气逆不已，腹痛而呕，胃络受伤矣。
桑叶　象贝　蔓荆子　杏仁　马勃　牛蒡子
（案19）面浮，咽痛。温邪未解，轻剂苦辛降泄。
桑叶　白沙参　通草　连翘　牛蒡子　滑石
（案20）背寒腹热，发于晡时，夜寐则多惊惕，食入欲呕。此肝阴久虚，阳独上炽，风温乃是客气，多延渐为本虚矣。
桂枝　白芍　乌梅　黄芩　牡蛎　大枣
（案21）冬月热伏于里，春令风温入肺，引动旧时伏热，营卫流行，邪干怫郁，遂致寒热四十馀日，形神消瘦，入夜著枕便躁。《经》云：不得卧，卧则喘烦，乃肺气之逆也。幼稚阳常有馀，阴常不足，故昼轻夜重，病名风温。手太阴属上焦至高之所，若清痰、消食、苦寒、通便方药，皆徒伤肠胃，未明恰当之理，倘气闭窍塞，慢惊亦是。久延元伤，万难调理，久而失治，肺液日枯，气失清降，又虑肺胀喘促。议苇茎汤，宣通气血，以祛伏邪之意。
千金苇茎汤：芦根　甜瓜子　米仁　单桃仁
（案22）心营肺卫为温邪留伏，气血流行，与邪相遇搏激，遂有寒热如疟之状。今形神羸瘦，久延经月，速则恐其成惊，再延必致儿劳，多进苦药消削胃口，又虑败倒。急清气热，以通营卫，使邪无容留之地，寒热可冀其止。至于痰嗽，必得胃口旺，肺金自全要，非药饵强劫之谓也。
桂枝白虎汤
（案23）风温不解，顿嗽，呕吐。宜澹渗以利热清胃。
米仁　桑叶　杏仁　芦根　滑石　象贝　通草
（案24）温邪上混，头痛，气喘。治在手太阴。酒客痰热素盛，苦降为宜。
连翘　黄芩　橘红　枳实汁　花粉　杏仁　白芍　郁金汁
（案25）风温，上热化燥，治在气分。
桑叶　沙参　玉竹　杏仁　甘蔗汁
（案26）风温如疟，烦倦，乃由内热水亏。
犀角　白芍　知母　生地　丹皮　泽泻
（案27）风温入太阴，气郁热聚。咳喘，口渴。营卫失和，周身掣痛。脉右搏，防失血。
苏梗　桑叶　郁金　杏仁　栀皮　米仁
（案28）温邪陷入厥阴，阴津被劫，舌卷囊缩，神识昏冒，发为刚痉。拟救逆法。
桂枝　龙骨　白芍　蜀漆　牡蛎　炙草
（案29）温邪久伏，腹痛，利积，口渴，亦下阴亏损，不司约束，以致热入肠胃。议芩芍汤治之。
黄芩　厚朴　楂肉　白芍　藿香　木通
（案30）温邪，利水，胃逆呕吐。
竹茹　桑叶　淡芩　杏仁　木通　淡竹叶
（案31）积劳、饥饱、惊恐，全是内伤。当春仲大气发泄，腰痛足冷，已现下虚本病。辛散苦降，阴阳再伤，致白利口渴，神呆不语，脉细促，容晦暗。少阴真气重损，有昏谵厥脱之虑，非忽视之证也。
熟地炭　龙骨　炙草　当归炭　牡蛎
（案32）左脉脉坚数甚，舌喑不语，得饮微呛、微呃。此温邪内伏，少阴水亏液燥，热气上冒，乃中厥之象。老年最怕面赤神昏，为衰脱耳。
生地　知母　菖蒲　梨汁　天冬　川斛　远志　蔗汁
（案33）久虚劳损，几年不复。当春深阳气发泄，温邪乘虚入阴。寒热，汗出，不纳穀，脘中痞闷不舒，胃乏气运，侧眠咳痰。病属险笃，恐难万全。
人参　旋覆花　木瓜　茯神　代赭石　粳米

夏暑门  ***************************
（附湿温时疫　五十七方）
（案1）本系劳倦气虚之体，当此暴热，热从口鼻而受，竟走中道。《经》云：「气虚身热，得之伤暑。」暑热蒸迫，胃津日藁，阳升不寐，喘促口乾，前板齿燥，刻欲昏冒矣。甘寒生津益气，一定之理。
人参　知母　甘草　麦冬　石膏　粳米　竹叶
（案2）古人以痉、暑、湿列于一门，皆暑月病，不与感冒同法。谓热烁在里，筋急牵强，药取酸苦、清降、和阳，兼柔其筋。奈非世俗所议。
黄连　木瓜　白芍　乌梅　黄芩
（案3）长夏脾胃主乎气候，暑湿气自口入膜原，以入中宫，脾胃受困，正气已馁，勉进饮食，气机呆钝，清浊失职，郁遏于中，少火皆为壮火。欲嗳不得，心中热，思冷饮，坐起即头焮旋欲晕，形骸疲倦无力，皆壮火热气、内风旋之象。药饵效与不效在易，而平居调护工夫须自为琢磨，冀免小愈病加之累，屡经反复，再无复元之日。古人因病损真，生气不来，深虑及此。
人参　生白芍　乌梅　醋炒半夏　黄连　郁金汁　枳实汁
（案4）暑热由中而受，不可表散。
藿梗　橘红　木瓜　丝瓜叶　黄芩　杏仁　蔻仁
（案5）暑热消烁胃汁，口渴，不饥。议以制木和胃。
麦冬　白芍　半曲　橘红　乌梅　省头草
（案6）暑风，头胀，口渴，身热，呕痰，脉弦。防疟。
香薷　橘红　花粉　苏梗　杏仁　川贝
（案7）暑风未变成疟，欲呕，脘痹，气喘。乃上焦受病，正气久虚。无发散消导、更通大便之理，此乃口鼻受气，与风寒停食不相侔者。
苏梗　黄芩　厚朴　花粉　蔻仁　杏仁
（案8）暑邪在上，清空诸窍热，呛咳痰，气促。当清肺热。
淡芩　郁金　竹叶　杏仁　川贝　连翘
（案9）潮热，烦渴，欲得冷饮。暑烁津液，故发疹、唇疮不足尽其邪，理进清气热、通营卫。
桂枝　知母　甘草　石膏　麦冬　粳米
（案10）热伤肺气，烦渴，便闭。但暑病忌下，尚宜甘寒生津。候王先生裁教。
竹叶　人参　麦冬　粳米　石膏　甘草　玉竹
（案11）气热劫津，烦渴，安寐则减，此虚象也。况咳嗽百日，肺气大亏，此益气生津谅不可少，勿以拘宿垢未下致因循也。
人参　木瓜　捲心竹叶　麦冬　麦芽
（案12）暑热伤气，形神日减，汗泄则烦倦，气浮面肿。夏月正在气泄，当治后天。
人参　神麴　煨葛根　黄柏　泽泻　小川连　麦冬　麦芽　五味子
（案13）暑风不解，身痛，热渴而呕，水结之象。
藿香　橘红　木瓜　半夏　厚朴　杏仁　蔻仁　花粉
（案14）暑风，发热，气促。
淡芩　橘红　丝瓜叶　通草　杏仁　益元散
（案15）潮热，耳聋，汗出，神识昏冒，脉细数，下垂入尺。壮年热病，脉神若是之衰，怕其昏厥在迩，以上实下虚故也。拟复脉法。
人参　麦冬　麻仁　蔗汁　阿胶　甘草　大枣
（案16）脉右弦，中痞。暑邪入里，三焦俱病，况发汗后热不解，其病不在表可知矣。进苦胜于辛方法。
黄芩　金斛　杏仁　广皮白　草果　花粉　桔梗
（案17）痧不外透，火郁于肺，肺胀则喘，口渴，频烦。热邪在上，况发厥如惊，尤属热象。辛寒解利郁热，从《内经》「夏至后为病暑」治。
紫菀　黑栀　木通　石膏　牛蒡　芦根　黄芩　杏仁　连翘
（案18）头胀，脘闷微痛，渴喜饮水，下咽则呕，烦热无寐，大便微溏不爽。此暑热从口鼻而入，竟走三焦，清浊为阻，营卫不行。是以发散消导毫无取效，徒令克烁胃汁，所呕烦不已。法宜苦降和阳。
黄芩　橘红　蔻仁　花粉　杏仁　郁金汁　半曲　竹茹　枳实汁
（案19）暑热多日，深入血中，所以衄血，热泄身凉，顷诊脉弦左搏。连日呕逆，胃气受戕，而发散、消食多是劫耗胃汁之物，几日伤触为霍然之理，意者变疟，或旬日不晓饥饿，竟有诸也。
竹茹　花粉　犀角　橘红　杏仁　郁金汁　丹皮　半曲
（案20）热深日多，至于动血。血属阴象，主乎养胎，邪热乘袭，胎元难固，此变病有诸，况呕家最多伤胎，今脘痞、潮热为病证，若从攻病，置胎气而不理，非也！
黄芩　黄连　知母　白芍　乌梅　枳实汁
（案21）脉左数，下重，热入血中，恐胎元难保。暮夜热烦无寐，亦是阴伤。太仆经云：寒之不寒，是无水也，当益其阴。今衄血又来，应减气辛耗散之剂，仿苦寒佐以咸寒为法。
黄芩　黄连　元参　白芍　知母　人中白
（案22）脉形细小搏数，舌刺，肌燥，津液告涸，呕逆烦冤，食粥乃定。胃气已虚，虑有变症。清热安胎为主，而养胃兼之。
黄连　竹茹　麦冬　条芩　知母　元参
（案23）心中热，口生刺，暮夜烦躁觉热，呕逆，触动少腹一团。热炽阴伤，胎元未能稳保，频频叮咛主家，视参如毒，奈何？与王先生再议他法。
生地炭　知母　茯苓　天冬　阿胶　川斛
（案24）阴虚之体，遇夏气泄越，元气受伤，神倦，不耐烦劳。复因暑邪窃踞中宫，遂致胃不知饥，口不知味，或恶心，或嗳气，腹鸣微痛，岂非病在中焦？延久三焦俱困，恐有疟疾之虞。宜安閒调摄，旬日可安。进温胆法治之。
竹茹　半曲　金斛　郁金　乌梅　广皮　木瓜
（案25）烦渴，耳聋，但热无寒，微呕，胸腹痞胀。此暑热由口鼻入，三焦受浊，营卫不通，寤不成寐。为期半月，热深入阴，防其瘛瘲发厥。
桂枝　知母　粳米　石膏　甘草
（案26）冒暑伏热，引饮过多，脾胃既受寒湿，阳气抑郁，不主旋转，遂痞闷欲呕。古人以大顺散温中下气为治。
杏仁　半夏　桂心　茯苓　炙草　乾姜
（案27）脉形略起，按之短涩。进温中下气，似乎闪烁欲动，知阳微气结有形，非真食滞重著之物。愚见不用寒凉犯胃，以肥人之病，虑虚其阳，矧夏月阴气在里，里之有形，便是浊阴。《内经》云：诸痛为寒内客。今暑热交迫，理无外寒，然口食凉茶瓜果，此水寒人脘，未能即为热。素因脾胃阳弱，以致津液不运，自有烦渴。再验舌色，未必定以实热。但以辛香开气分之属，可以醒阳，可以宣浊，上下分布，病机自减。高明採取如何？
川朴　杏仁　茯苓　半夏　蔻仁　郁金汁
病势稍减矣。
金铃子　茯苓　桂枝　吴萸　半夏
病减六七，胃中清气未旋，津液未肯分布，故口渴喜饮，岂是实火？当以梅饼苏胃生津，午后进四磨饮一次。
人参汁　郁金汁　桔梗汁　乌药汁
（案28）阳虚体丰，夏热耗气，胃弱不纳、不饥。此九窍不和，都胃病矣。法当镇逆理中，略佐苦降。以胃为阳土，气下降为顺耳。
人参汁　乾姜　黄连　代赭石　茯苓　白芍
（案29）脉微，阴浊上潜。与真武汤治之。
人参　附子　生姜　茯苓　白芍
真武法二日，脘中似有饥意，其为阳微结痞无疑。阴浊得泻，即当温养太阴，使脾阳鼓动健运，冀其纳穀安然。用治中法。
人参　乾姜　木瓜　茯苓　广皮白　益智仁
（案30）痧为热秽之气，必由口鼻流著中焦，浊气阻挠升降，所以痛躁，得砭刺泄之，营卫流行而痛减。究竟里热尚未全清，六腑由少腹以通为用之旨，烦躁哭泣都令身气有升无降，复有腹痛、身热，均属阳逆。法当酸苦之属以泄其热。苟调理不固，长夏久痛，或为积利，或胃衰为蛔厥，此不专科者未易晓也。
川楝　黄芩　楂炭　黄连　白芍　乌梅
邪热未清，病势依然。
竹叶　黄芩　六一散　生白芍　先用椒梅汤凉服。
（案31）瘅疟，阳气独发，阴伤不得汗也。
青蒿　知母　丹皮　黄芩　白芍　楂肉
（案32）表热势和，腹痛，泻下白积。明是湿热内侵肠胃，真气不主宣畅。诊得脉坚搏，睡卧露睛，神已先怯。稚年久延，虑有风搐之变。既微微呕恶，胃气亦弱。议酸苦泄热之中佐以辅正为治。候高明体认裁之。
乌梅　黄连　藿香　白芍　炒楂　人参
（案33）暮夜神躁，邪在阴中血分。肠中滞痛，有气滞、血滞之意，未必即指为食滞。拙拟酸苦者，无非清血中之热，约之使里。参以辅正，楂以宣血，暑热正用之法。前代张凤逵汇集暑门，申明热由中道而伤气，胃受辛散苦药，必济以酸味，生津醒胃旨哉！当仿其法，勿惑。
人参　黄连　桂枝　乌梅　白芍　牡蛎
（案34）久虚之体，客气易于乘袭。近因暑热，秽气所触，中宫不和，升降失节。宜先进六和汤。
上耆　川断　建莲　怀药　杜仲　芡实
（案35）潮热，耳聋，有似阳邪。诊得脉空大，自利不渴，舌上粉苔，形枯色藁，岂是实症？议劳倦挟湿，从脾胃病治。
人参　益智仁　炮姜　茯苓　广皮白　泽泻
（案36）脉左搏大，右缓。夏秋热气从口鼻入，由膜原以分布脉络。是时水穀腥腻助热聚湿，《经》谓：湿胜则肿，热烁为痛。所患著右脉反左盛，病久其邪深入于血分矣。《经》云：阳明之脉束筋骨以利机关。今躁痛夜剧，便秘未爽，且有渴饮，古称九窍不和，多属胃病，水穀气内蒸，暑湿外侮，内外相搏，痹而不通。当思苦辛寒以宣之，宗河间法以俟备考。
滑石　寒水石　防己　萆薢　石膏　杏仁　用晚蚕沙一两煎汤代水。
（案37）脉沉，目黄，气喘，呛呕，脘闷，肢冷，潮热，汗出略缓，少顷复热，病九日不解，口乾，自利。此湿邪内胜为热，三焦不通，夏伏至霜降而发，其病为重。
茵陈　茯苓　杏仁　草果　川朴　半夏　通草　鲜菖蒲
（案38）夏令伏邪至秋深而发，发汗不解，继又泄泻。此伏里之证，与暴感不同，所以表散、和解不能见效。病有四旬，脉细，搏如刃，面色削夺，里热口渴，舌白，病中遗泄。此久热迫蒸，阴伤失守，苦药燥损，津液日枯。因热致病，医不以河间三时法则，分三焦以逐邪，昧于从事陶节庵陋习，宜乎淹淹不已。若不急为调治，久延虚损一途，古人所谓「因病致损」也，慎之！
米炒麦冬　乌梅　生地　捲心竹叶　白芍　炒丹皮
（案39）阴阳两为病伤，热邪深入厥（至）阴，阴液涸尽，遂躁乱不已，已属至危。思从前诸医，发散、消导、苦寒、辛燥，都令劫烁阴阳。仲景云：凡元气有伤而病不减，可与甘药。仿此治之。
炙甘草汤
（案40）少阴中暑，阴液已涸，舌痿，形缩，齿板燥，烦躁多日，食瓜，肠滞大下。此阴不主收摄矣。证属大危，难以图治，勉拟竹叶地黄汤。
生地炭　麦冬　山药　泽泻　丹皮　茯苓　白芍　竹叶
（案41）夏令伏热，至秋而发，即仲景「阴气先伤，阳气独发」之谓也。脉右搏数，胃汁受戕。暂忌厚味，进甘药养胃，内热自罢。
卷竹叶　乌梅　大麦　生白芍　知母　麦冬
（案42）此湿温也，湿著关节为痛，湿阻气隧为痞闷，湿留肠胃为下利，湿蒸则里热如火，是以畏见日光。积劳阳气大伤，肠风营阴耗损，体虚而兼六淫之邪，颇为重证。大旨以阳明厥阴为主治。
蒸乌梅　块苓　广皮白　枯芩　川楝皮　半夏　白芍　黄柏
（案43）疫邪三焦兼受，营卫失度，体防厥。
犀角　连翘　川贝　元参　银花　鲜菖蒲
（案44）热邪深入为厥，阳气上冒，神昏。病经多日，已入血分，况脐坚满乎？仲景云：厥应下。下之利不止者，死。凡咸苦通阴，均谓之下，不必硝黄然后为下也。
（方未录）
（案45）热入厥阴，暮夜更剧，舌本强，有声无音。为难治之痉病。
羚羊角　钩钩　生地　金银花　丹皮　连翘
（案46）脉短无神，并不口渴思饮，得食欲呕、欲哕，下利黄水八日，身热，汗出不解，时时谵语。防其昏厥瘛瘲，以湿热深陷入里也。议用桂苓甘露饮。
茯苓　泽泻　杏仁　木瓜　猪苓　滑石　川朴　益智
（案47）热渴既减，小溲不利，多因热久阴伤，津液暗亏。况苦寒化燥，其理甚明。夏至已交，阴不肯复，老年恐有变病。
生地　山药　泽泻　车前　丹皮　茯苓　白芍　牛膝
（案48）热邪虽去，胃汁不复，故不知饥，三时病最多热痰。议用导赤散以清腑中馀热，再进二贤散以消脘中热痰。
生地　滑石　淡竹叶　生草　辰砂
（案49）火灼治以咸苦而效。今馀热劫津，口舌疳蚀，乃热淫于内。当治以甘寒，佐以解毒。
芦根　知母　麦冬　绿豆壳　元参　银花　甘草
（案50）热病屡经反复，交大寒不愈，不知饥，不欲食，肠枯便涩，不寐，寝食交废。胃伤使然，兼因苦辛劫津也。
生白芍　麦冬　乌梅　冰糖
（案51）阴虚热伏，半月不解，舌绛唇紫，呼吸不利，溺短赤，便秘涩。此皆辛散苦药劫尽津液，况清浊下淋，热气已深入至阴之界，岂区区清解为治哉？
生地　麦冬　炙草　鸡子黄　阿胶　麻仁蔗浆
（案52）夏秋内伏暑湿皆是阴邪。久疮，渐至痞满，形寒，脉小。当温中醒阳，莫以清凉治疮。
薏苡仁　茯苓　猪苓　薄肉桂　五加皮　生白术
（案53）暑热气蒸，身热，泄泻不已，皆时邪也。治宜清散分利。
竹叶　淡芩　楂炭　连翘　木通　牛蒡
（案54）舌白灰刺，肢痉挛厥，神识少慧，如寐，默默谵语。秽邪欲闭，宜开，但久延胃气已衰，辟秽辅以养胃。
人参　半夏　麦冬　粳米　鲜石菖蒲汁

冬温门（十五方）  ***************************
（案1）先因冬温，真气发泄，继而骤冷，气弱不收。此温邪入肺为咳，肺失降也，《经》谓：右降之气肺主之。而冬令温暖失藏，水源自乏，无以生木，肝为风藏，气升则内风鼓动，乘胃入膈，冲咽上巅。阳明中虚，其脉不立束筋骨、利关节之用。暗风闪烁，右肢肿痛不举，《经》言「风胜为肿」也。经后冲气愈加，血液大耗，所以空动之地，虚风由是而旋。风而曰虚，则非辛散寒燥偏剂矣，是身中左升之气都属肝也。夫人身左右，阴阳之道路，倏升倏降，左右倾欹，不以阴阳造偏为理，则茫无头绪矣。
桑叶　白杏仁　沙参　蔗汁　胡麻　羚羊角　玉竹　梨汁
（案2）今年冬温不藏，平昔有痰嗽久矣。当此失纳，温邪深入宿饮，气火上逆，堵塞清道。不寐、喘急之来，肺不思降也。拟仲景越婢大意，恐时贤之见不合，存之参考可也。
桂枝　杏仁　块苓　石膏　米仁　白芍
（案3）冬温咳呛，胃压窒痛。
桑叶　象贝　石膏　连翘　杏仁　紫菀　蒌皮　沙参
（案4）冬温侵上为咳。
薄荷　沙参　杏仁　桑叶　象贝　川斛　元米汤煮。
（案5）阴虚不藏，冬温，咳嗽无痰。
桑叶　象贝　石膏　沙参　杏仁　甘草　元米汤煮。
（案6）冬温水亏，上焦热炽。
生地　山药　泽泻　小麦　丹皮　茯苓　白芍　鸡子黄
（案7）温邪暮热，由于阴虚阳浮。热解无汗，不欲饮水，岂是阳经为病？冬令失藏，法从肝肾论治。
阿胶　生地炭　炙黑甘草　小麦　生白芍　炒麦冬
（案8）容色稍夺，脉形渐细，不知饥，不欲食，扪之不为热，而自云热，并不渴饮，间有寒慄之状。此营卫不振，当治中焦。
人参　乾姜　益智　茯苓　木瓜　白芍
（案9）著右卧，称甚气闷。阳明气未全降，宜补土降逆。
人参　旋覆花　生白芍　茯苓　代赭石　南枣肉
（案10）藏真下虚，阳遂上冒。胃不知饥，齿根突肿，巅顶麻痹。素多郁遏，骤难温补，况冬令失藏，热邪易入。姑拟轻剂咸苦，软结开降，俾厥阴、阳明稍和，另为损益调理。
黄芩　川斛　山楂　牡蛎　蒌皮　木瓜
（案11）冬温失藏，肝木反泄，阳明脉虚，血海不按期而经下，乃体不足、用太过之象。法当辛酸甘剂而和肝之阴阳，苦降走泄不但妨胃，更劫耗矣。
茯神　柏仁　枸杞　炙草　白芍　桂圆
（案12）肾虚，温邪内侵，形神消烁，废食忘寝，临晚寒热得汗而解。议用复脉法。
复脉汤去姜，加芍
（案13）脉左搏右细，颧赤，气喘，昨夜大便后汗泄，竟夕不安。冬温伏热，阴衰阳冒之象，最为重症。
生地炭　炒麦冬　蔗汁　炙甘草　生白芍
（案14）冬温失藏，少阴水亏热伏，肾病传肝，内风挟热烁精，筋遂牵掣痿癖，阳上郁冒，神昏，语言难出。病名温邪，变成痉厥，在不治之条。素叨相好，勉拟镇肝滋肾熄风。
生地　青铅　黄柏　乌梅　白芍　远志
（案15）肾虚，热迫阴伤，饥不欲食。宗仲景邪少虚多，治以甘药法。
炙草　生地　麦冬　桂枝　人参　麻仁

疟疾门（五十七方）  ***************************
（案1）冬月伏邪，至春发为温疟。汗出不解，非新感可知。脉虚，先有遗症，最忌耗散真气，和正解邪为稳。
桂枝　枯芩　杏仁　白芍　草果　桔梗
（案2）疟邪由四末交会中焦，胃独受其侮克，故烦渴，脘闷不饥，今日舌绛、便溏。阴气先伤，阳邪未尽。宜芩芍和里，益以泻木邪、救胃阴。
黄芩　乌梅　丹皮　白芍　青蒿　蔻仁
（案3）阴疟，脉沉，微背寒，肢冷，食入则脘中痞满。此阳气伤极，春深木旺，恐变肿胀。药宜理中兼理下焦，毋得祛疟治邪。
桂枝　人参　生姜　附子　块苓　大枣
（案4）疟发经月后，易生嗔怒，春令内应肝胆，其用太过，其体尤虚，所以自觉馁怯。考仲景：一月疟未痊期，血气凝结中必有瘕聚，名曰疟母。母者，疟邪病根也。鳖甲煎丸主之。使气血流通，无容留蕴矣。
鳖甲煎丸
空心服七丸，日三服。
（案5）阴疟三年不愈，下虚遗泄。
蜀漆　牡蛎　炙草　龙骨　桂枝　炙黄耆
（案6）阴疟久虚。
黄耆　生姜　甘草　当归　人参　广皮　柴胡　附子　白术　升麻　大枣
（案7）温邪阴伤，足热，阳亢。病发日早。
生地　块苓　人参　鳖甲　丹皮　泽泻　白芍
（案8）热邪入肺，为温疟。
桂枝　知母　粳米　石膏　甘草
（案9）温疟，舌绛而坚。
青蒿　鳖甲　黄芩　橘红　知母　半夏　甘草　丹皮
（案10）体虚温疟，当从和解。发散、沉重、伤下之剂例在禁条。
桂枝　白芍　蔻仁　花粉　黄芩　半曲　橘红　杏仁
（案11）寒热由四末以迫劫胃汁，是以病馀不饥不食，叨叨汗泄。当养胃生津，以俟充复。
人参　茯神　白芍　麦冬　麻仁　卷竹叶
（案12）劳怯一年，近日头胀、潮热、口渴，乃暑热深入，为瘅疟也。《金匮》云阴气先伤，阳气独发为病。不必发散、消导，再伤正气，但以生津和阳，使营卫和而热自熄。
鳖甲　沙参　乌梅　知母　麦冬　白芍
（案13）阴虚之体，冷热失调为疟，寒热重伤胃汁，呕吐。但夏至后为病暑，惟宜生津和阳，以安胃口，勿徒消克。
知母　橘红　卷竹叶　木瓜　半夏　金斛
（案14）津伤复疟，寒热烦渴。
桂枝　知母　甘草　石膏　花粉　粳米
（案15）脉弦如刃，烦渴，脘痞，呕吐，蛔虫上越。此胃气已虚，暑热复入三焦，浊气乘逆，况病后调养失宜，本虚标实。姑进安胃降逆，冀得呕逆缓而气道稍顺，再适。
安蛔丸加减：黄连　川椒　生姜　乌梅　白芍　枳实汁
（案16）暑热未退，胃气已虚，蛔逆中痞，呕吐涎沫。是厥阴犯胃，胃气有欲倒之象。进安胃治之。
乌梅　人参　黄柏　细辛　乾姜　当归　川椒　附子　桂枝　黄连
（案17）进安胃法，呕吐稍缓，夜寐神识不宁，辰前寒战畏冷。如此寒热交加，阴阳受戕，能无失散之形？姑拟救逆法，镇摄阴阳，得安其位，然后病机可减。
龙骨　桂枝　人参　牡蛎　白芍　蜀漆
（案18）交寅卯而手臂皆冷，脾阳失运显然。至午前复温，以阳旺于日中也。故虽进稀粥，脘中亦为痞闷。议进治中阳，健运中焦，使肝邪不欺侮中宫，皆因疟利之病多由脾弱也。
人参　木瓜　半曲　块苓　乌梅　益智　广皮　泽泻
（案19）疟后胃虚，客气易逆，呕吐涎沫。进以养胃泄肝。
人参　半曲　乌梅　龙骨　桂枝　橘白　白芍　牡蛎
（案20）脉弦迟，形寒，神倦。得之忧思惊恐，卫外阳气暴折，阴寒不正之气得以外袭，将有痎疟病机。宜静摄护阳，庶不致外邪深入为害。
桂枝　甘草　饴糖　牡蛎　白芍　大枣　当归
（案21）形色脉诊俱虚，寒热劫耗胃汁，脘中不知饥饿，二便皆觉不爽。徒进清凉克消，中宫更加坐困。考古暑病，凡旬日不解，必当酸泄以苏胃汁。元虚之体，恐滋变病。
牡蛎　乌梅　桂枝　白芍　蜀漆　大枣
病势已衰，可无变病矣。
白芍　龙骨　乌梅　桂枝　牡蛎　蜀漆
（案22）脉弦，口渴。少阳寒热乘胃，劫津。可与小柴胡汤和以解邪。
小柴胡汤去半夏，加白芍、知母
（案23）脉左弦右软，寒热渐早，渴喜热饮。此胃津日损，木火尚炽。生津养胃，和以达邪。
人参　柴胡　乌梅　橘红　麦冬　黄芩　白芍　知母
寒热依然，药以和中清泄。
生鳖甲　丹皮　乌梅　草果　炒桃仁　知母　白芍
又方：人参　乌梅　块苓　金斛　黄连　知母
（案24）饥饱不知，大便溏泄三次。寒热犯中，脾胃不和。未宜纯补，议用四兽饮意。
人参　炙草　木瓜　茯苓　广皮　草果
（案25）脉虚，暴热气衰，元无归依，为浮热。知饥甘谷，里无留滞。病后调理，两摄阴阳为主。
人参　茯神　生地　炙草　麦冬　枣仁　白芍
（案26）但热无寒，咳嗽微呕，周身疼痛。此为温疟，伏邪日久，由肺经而发。宗仲景桂枝白虎汤治之。
桂枝白虎汤
（案27）暑热远行，热由口鼻而入，犯之上中，分布营卫，故为寒热疟疾。当淡薄食物，清肃胃气。药投凉解芳香，或甘寒生津，皆可疗此。奈何发散以祛寒，不知口鼻受热与皮肤受寒发汗迥别。治之不效，肆行滋补，参、术、耆、地，黏腻中宫，肺气壅闭，胃中滞凝，肿胀自上至下，一身气机不通，张戴人所谓邪得补而热盛，如养寇殃良之比。但病久形寒，而再为攻逐，又虑正气之垂绝。故改汤为丸，丸者缓也，使中焦得疏，渐渐转运，升降得宣，六腑有再通之理，腑通则经脉之气无有不通者矣。每日进丹溪保和丸。
丸方：山楂　茯苓　陈皮　莱菔子　神麴　半夏　连翘　面和丸。
（案28）初诊：洗浴后寒热，营卫损。用建中法。
人参　归身　桂枝　蜜姜　黄耆　白芍　甘草　大枣
二诊：阳气发泄，寒热，脉大。
人参　桂枝　龙骨　白芍　蜀漆　牡蛎
八诊：从来通则不痛。通者，非流气下夺之谓，作通阴、通阳训则可。阅《内经》论痛，都因寒客。今脉左搏而大，气坠便不爽，究是肝气不疏泄。议用辛甘酸甘缓，两和体用。
小茴香炒当归　生白芍　另用参汤送药进。
（案29）面赤，口渴，脉大而空。劳倦挟痰，不可纯作时感治。
桂枝　炙草　大枣　白芍　生姜　淡芩
（案30）脉空搏，面赤，舌白，消渴，汗出，昼夜不已，两足畏冷，寒热渐迟。此积劳阳虚，外邪易陷，本虚表热，复加柴、葛，加消导，谓之劫津。仍宜和营主治。
当归　白芍　生姜　桂枝　炙草　大枣
（案31）外寒势缓，内热势甚，此少阳木火迫劫胃汁，脘中津衰，热蒸痰饮。倘饮水过多，中焦不运，恐为水结。仿白虎之法，不泥其方，以示勿太过耳。
鲜竹叶　滑石　乌梅　麦冬　知母　白芍
（案32）胃为肝阳扰动，冲气如呃热，时烦躁不眠，纯属里症。法当酸苦泄热，俾阳明渐和。
卷竹叶　知母　乌梅　淡芩　生鳖甲　丹皮　白芍
（案33）胃虚，热气上行，故觉气塞。当养阴生津，使阳和则邪清。积劳有年之体，甘寒为宜。
人参白虎汤　七诊：鳖甲煎丸七粒，日三服，白汤下。
（案34）夏暑久菀，为瘅疟。热胜则五心烦热，多咳。故薄味清养，自能向愈。甘寒除热生津为法。
沙参　竹叶　甘草　杏仁　麦冬　花粉
（案35）脉虚，寒热，食少，色夺。乃夏秋暑热为疟，久延阴伤，木火内灼，喉痛。
卷竹叶　麦仁　乌梅　炒麦冬　木瓜　白芍
（案36）牝疟，寒多，内热，心悸。
麻黄　杏仁　黄芩　云母石　桂枝　甘草　牡蛎
（案37）厥阴阴疟不止，能食。
熟地　龙骨　五味子　苁蓉　牡蛎　鹿角霜
（案38）阴疟四月，汗泄，下焦肿。
附子　白术　细辛　泽泻　朝服八味丸。
（案39）伏暑至深秋，寒热为疟，犯胃，胃络受伤，则呕吐失血。
竹茹　橘红　蔻仁　滑石　黄芩　杏仁
（案40）疟发二旬不解，寒多热少，是为牝疟。进牡蛎散。
龙骨　蜀漆　白芍　大枣　牡蛎　云母　肉桂　炙草
（案41）阴疟发于足太阴经。先进柴胡姜桂汤。
柴胡　乾姜　花粉　甘草　桂枝　牡蛎　黄芩
（案42）产后下虚，痢止为疟，是营卫交损，况色脉并非外感，补剂并进不应，由治错乱。《经》云：「阳维为病苦寒热。」
人参　当归　炮姜　桂枝　炙草　鹿角霜
（案43）暑风入肺，为瘅疟。《金匮》谓「阳气独发」，嘉言云：「体阴素虚，而所伏热气日久入血室兮。」阴虚阳冒，上焦清窍皆蒙，胃阳失和不纳，易痞，究竟伏邪未去。凡苦辛疏滞，皆属禁例。夫上实下虚，有客邪留著，镇降决不应手。仿徐之才「轻可去实」之条，分别气血，以宣之、逐之。
犀角　连翘　鲜荷叶汁　元参　通草　鲜竹叶
（案44）脉如平人，但热不寒，烦渴，身疼，时呕。此温疟也。仲景有桂枝白虎一法，一剂知，二剂已也。
桂枝　知母　粳米　石膏　甘草
（案45）长斋有年，脾胃久虚，疟由四末，必由中焦，血海隶于阳明，苦降辛散必伤胃系。虽天癸久绝，病邪、药味扰动血络，是为暴崩欲脱。阅医：童便、阿胶，味咸滑润，大便溏泄，岂宜润下？即熟地、五味，补敛阴液，咽汤停脘，少顷欲尽。滋腻酸浊之药，下焦未得其益，中焦先已受戕。议仲景理中汤，血脱有益气之治，坤土和顺旋转，希图中流砥柱。倘得知味纳穀，是为转机。重证之尤，勿得轻视。
人参　焦于术　炙草　茯苓　炮姜炭
（案46）痰哮触外邪而发，坐不得卧，肾病为多，以风寒必客太阳，体弱内侵少阴矣。若夫暑湿热气触自口鼻，背部疡疖乃鼻窍应肺，是手太阴经受邪，辛凉气清之药可解。以肺欲辛，其象上悬，气味沉重则药力下走，而肺邪不解。然夏病入冬，气候迭更，热邪久而深入，气血日被损伤。滋清如胶、地，搜逐如鳖甲煎丸无如。不独阴亏，八脉气衰，为寒为热，病形渐延损怯。火升喉痛，上热缓必下热炽，此刚药难投，柔温之养佐通奇脉定议。
生鹿角霜　炒焦枸杞　沙苑蒺藜　炒焦归身　炒熟地炭　块白茯苓
（案47）瘕泄，下冷，热升。议通摄督任之散越。
鹿角霜　龟板　熟地　补骨脂　石莲　块苓
（案48）久疟，针挑汗出乃止。经脉邪去，络脉邪留，胁下遂结疟母，按之坚，形高突。四年带病，仍然能食、便通，其结聚不在肠胃，药下咽入肠、入胃不效，盖络脉附于腑之外廓耳。
生鳖甲（去衣，四两）　五灵脂（烧至烟尽为度，二两）　辰砂（水飞，忌见火，五钱）　穿山甲（炙脆，二两）　麝香（另研，忌见火，五钱）
上药各研净末，加入阿魏一两，同捣，和丸，饥时服二钱。
（案49）积劳伤阳，哀慼动藏，重重内损。其夏伏邪已深在重围，此从阴经而来，朱汉老非治时邪，病人服药云安，温药助阳也。考三阴而投温补扶正，所谓托邪。知母入咽既呃，阳明之阳几微。不饥不寐，阳不流行，三焦困、脾胃惫矣！肛坠，属阴伤气陷，难任纯刚之剂。
人参　当归　草果　麋角　炮姜　厚朴

痢疾门  ***************************
（五十四方）
（案1）温热内伏而为下利，腑气失宣，热气上灼，致咳痰、溲数。仿洁古芩芍之例，取酸苦属阴，正以和其阳耳。
桔梗　白芍　炒银花　黄芩　乌梅
（案2）利频阴伤，脂液咸耗，神形已见衰微。稚年易实易虚，伏热亦令烁阴，肛坠里急，书谓气陷，其阴虚不固耳。仿酸甘化阴法。
熟地炭　石莲　炙草　怀山药　五味　块苓
（案3）下痢十三日，右关前按之实大，肌表畏冷，卧则神混，转多恶梦，且不欲食，喉舌乾涸。脉症不符。思夏至后，阴不克复，阳欲散越，谬议守阴固摄，以护阳根。
熟地炭　云苓　五味　江西赤石脂
水煎一半，投入炒粳米贰两，再煎一二沸服。
（案4）久痢，肾虚不摄，致无味、脱肛。胃关不固，中气渐伤，春深木旺，有废食肿胀之忧。
熟地炭　炙草　肉桂　炒当归　乾姜　白芍　禹馀粮　人参　赤石脂
（案5）下痢，阴伤，便血。
熟地　炙草　山药　柴胡　当归　广皮　升麻　黄耆
（案6）痢后肠风。
炒归身　炒樗皮　荆芥炭　炒银花　炒白芍　炒槐米　炒丹皮　炒地榆
（案7）痢后肠风，下血，便溏。
人参　广皮　苍术　黄耆　柴胡　木香　炙草　升麻　黄连
（案8）休息痢。
济生肾气丸
（案9）红积，小溲不利。
楂炭　草果　泽泻　藿梗　川朴　广皮猪苓　木瓜
（案10）先泻，后利红，复呕逆，不思饮食。此脏阴为病，最有冷厥、慢惊之变。议以上下交征，当治其中之法。
人参　白芍　广皮　块苓　益智　建莲
（案11）舌乾微渴，腹痛自利。里未调和，阴液已涸。
人参　当归　乌梅　熟地　白芍　楂炭
（案12）暑邪从口鼻入，由中道而至膜原，故胃先不知饥而下痢也。暑邪未尽，中气先伤，法当暑醒胃，则下痢自缓。
扁豆衣　乌梅　冰糖　川石斛　木瓜　大麦
（案13）脉迟，下利，腹痛，喜热饮，食下则痞胀。平昔饮酒，中宫必有湿滞也。
草果　黄芩　白芍　泽泻　杏仁　橘白　枳实　乾荷叶
（案14）湿热为痢，向来下焦阴虚，勿过燥劫阴。
黄芩　楂炭　块苓　白芍　木瓜　泽泻
（案15）湿在下，热在上，致胃脘不和。归、术宜忌用。
黄连　乌梅　橘红　楂炭　黄芩　豆蔻　白芍
（案16）伏热下利，形消烁，鼻煤唇赤，腹痛软膨。已经延绵多日，呕恶不肯纳穀，此为禁口。良由胃虚，热壅不清。神脱如惊最怕。
人参　乌梅　茯苓　藿香　黄连　白芍　泽泻　楂炭
（案17）高年穀少气衰，暑湿在胃，下痢红白，欲呕，气逆，饮食不进。乃禁口毒痢，非轻小症。古人谓：痛宜和。久患目疾不愈，肝胆久郁热也。
黄连　人参　当归　石决明　黄芩　石莲　白芍　楂炭
（案18）茹素，中气久虚，先泻后痢，谓脾传肾，复下纯血。都是逆症，不可忽略。议以调血、行疏滞、理虚，以质虚不堪磨耐多日耳。
当归　人参　广皮　黄连　白芍　乌梅　楂炭　银花
（案19）阴伤腹胀，阳浮身热，阴液劫则口渴，胃口弱则进谷无味，一派虚象。但治脾胃，泻不得止。大法益三阴以固之，通阳腑以宣之。
熟地炭　人参　山药　炒丹皮　块苓　五味
（案20）痛痢已止，神倦欲昏，下午四肢微冷。此阴伤及阳之象。宜镇阳摄阴方法。
人参　远志　五味　熟地　龙骨　附子
（案21）久疟伤阴，阴不固摄，肛坠里急，频至圊，不得便。与肠风脏毒参看颇同。议以酸甘摄阴为法。但疟系经，邪势已内陷脏腑，高年当此，最属不合。
人参　炙草　乌梅　熟地　白芍　芡实
（案22）疟伤于经，痢伤于脏，故先痢后疟者多轻，先疟后痢者多凶。今疟痢并行，经脏两伤，况兼胃倒不纳穀食，古人无缕治之条。前议柔剂甘补摄阴，少佐酸泄和阳，以热邪深陷，阴液告涸故耳。议以禹馀粮赤石脂丸固涩手阳明大肠，关闸之彻，用冷参汤与服。
人参　蜀漆　牡蛎　大枣　桂枝　龙骨　炙草
晚服禹馀粮赤石脂丸。
（案23）疟痢并作。经邪入里，色脉已属不足。清邪即当和血。
黄芩　乌梅　楂炭　白芍　归身　橘红
（案24）脉涩，舌绛，耳聋，口渴，下利垢水七日，利后反有喘急。此乃阴气走泄，阳独上冒，有昏厥之危。就腹满一证，亦是热入之征，非轻谈易易可知。
生地炭　炒麦冬　炙甘草　生白芍　炒丹皮　小胡麻
（案25）晕厥瘛瘲，下利呕逆，皆久延欲脱，三焦皆受戕贼，无法稳成。古人云：上下交病，当治其中。连理汤治之。
人参　乾姜　白芍　黄连　乌梅　茯苓
（案26）肠中浊气不通，脾阳先已自馁，暮夜阳微䐜胀为甚。消导、苦燥，阳气更伤。温中佐运，并以分利，议治中汤意。
益智仁　茯苓　桂心　淡乾姜　茅术　泽泻
（案27）阳虚利积。
益智　乾姜　茯苓　茅术　附子　泽泻
（案28）久痢亡阴，胃阳亦弱。酒客不甘药，仿少阴例，填实阳明为治。
炒粳米　赤石脂　禹馀粮　乾姜炭
（案29）久痢，三阴为肿。
八味丸：熟地　茯苓　丹皮　萸肉　山药　泽泻　附子、肉桂（各炒焦）
（案30）久痢红积不止。
熟地炭　黑甘草　川斛　山药　焦当归　炮姜炭　茯苓
（案31）左数坚搏，热入血分，下利不爽。
生地　楂炭　丹皮　炒银花　阿胶　白芍　白头翁　黑豆皮
（案32）久久泻痢，无有不伤肾藏。内热已伤及阴，故燥皮为恶，液损愈多。宜阴药中兼通腑气。
熟地炭　炒楂　乌梅　木瓜　川斛
（案33）久痢伤阴，肾虚。谷不纳，利不止。
熟地炭　炙草　川斛　炒当归　楂肉　茯苓
（案34）久痢白积，湿热不清。
茅术　茯苓　半曲　黄柏　泽泻　广皮
（案35）壮年曾失血，秋月患滞下，至今血积便溏。此属阴阳不肯收摄。
熟地炭　湖莲　炒粳米　赤石脂　五味调入鸦片烟三分。
丸方：熟地　赤石脂　湖莲　五味　禹馀粮　山药粉　滚水和丸。
（案36）由利后肠风下血，此三阴受戕，几年不痊，久伤失固矣。议进堵塞以熄内风。
赤石脂　炒粳米　木瓜　乌梅炭　炮姜炭
（案37）脾厥腹痛，久痢泻血。
熟地炭　炙草　块苓　川楝　炒当归　乾姜　楂炭　白芍
（案38）久痢下血不止。
熟地　茯苓　丹皮　萸肉　山药　泽泻　附子　禹馀粮　赤石脂　水泛为丸。
（案39）饥不欲食，气上冲至咽，此属肝木犯胃。高年厥阴下痢，最是重症，必得安穀，方有愈期。
人参　乾姜　黄连　楂炭　白芍　乌梅　当归
（案40）腹痛肛坠，利又不爽。肠中湿热未清，肾阴又利而伤。仍宜调和，莫进辛燥止涩。
生地　当归　楂炭　料豆衣　阿胶　白芍
（案41）肠胃湿热内伏，近日冷热不调，肺失宣降，则诸气膹郁，致形寒畏冷，腹痛下痢。先用开气宣畅分消法。
桔梗　当归　楂肉　枳壳　麦冬
前方调肺利气，通血和肝，使左升右降，旋转而肠中壅遏自罢，此轻剂获效矣！今日承浆环口红瘰焮发，宜佐清热，用芩芍汤。
黄芩　苏梗　当归　白芍　楂肉　苡仁
（案42）湿热去则利止，燥热侵则咳痰。此五气胜复，秋令燥气由天而降，故上焦先受。仍清气热为主。
桑叶　象贝　蒌皮　连翘　淡芩　沙参　通草
（案43）热利伤阴，阴失上承，则上燥为咳，饮食不甘，胃阴亦弱。酒客不宜甘腻，前方苦降不应，已非邪热深伏。议用养胃阴，即土生金意。
生扁豆　桑叶　沙参　炒麦冬　玉竹　糯米
（案44）脉虚濡，寒热后咽乾，少腹微痛，微痢。因劳碌饮食失节，中气已虚，风木自动，心中苦饥。药宜甘缓熄风。
炙草　茯苓　南枣　白芍　北参
（案45）痢久肾伤，气不收摄，肛门锥痛下坠，小便不利。先拟升阳一法。
人参　鹿角霜　生菟丝　茯苓　炒当归　调入阳起石末。
（案46）邪入至阴，阴疟不止而下利。
生于术　防风　独活　生黄耆　附子　羌活
（案47）久泻成利，腹痛，食减。
生茅术　猪苓　肉桂　块茯苓　泽泻　椒目
（案48）痢后泻血，小水不利，后坠。
熟地炭　块茯苓　赤石脂　炒远志　炒白芍　禹馀粮
（案49）脉弦，虚劳久咳，肠垢自利。
人参　炒当归　炮姜炭　木瓜　米炒白芍　赤石脂
（案50）形损脉垂，咳嗽经月，下痢白腻。此上下交病，当治其中。用建中法。
桂枝　白芍　甘草　生姜　大枣　饴糖
（案51）大病后，饮食起居皆不如法，以致邪陷入里，舌乾，自利。恐其深入阴中，则危矣！
白芍　炙草　附子　枳实
（案52）利后阴伤，五心烦热。稚年恐致疳病，最宜薄味调养，夏令可与清热肥儿丸之属。
白芍　湖莲　泽泻　乾荷叶　茯苓　丹皮　南枣

泄泻门  ***************************
（共三十一方）
（案1）泄泻食减，由脾胃虚弱，但产后本乎下损，古人云：肾司二便，主乎闭藏；又云：久泻无有不伤肾者。左脉坚搏，肾阴不固，反多疏泄之象。先议摄固守阴法。
初诊：熟地炭　茯神　菟丝子　山药　建莲　芡实　五味
三诊：局方不二散　湖莲肉（二两）　鸦片（三分）　五味　蒸捣为丸。
（案2）久泻脾肾两败，肢软，不能运化。大意当健中宫以理脾阳，摄中焦以固肾液。
人参　湖莲　五味　熟地　白术　芡实
（案3）泻久，阳微腹胀。
桂枝　茯苓　猪苓　白术　泽泻　防己
（案4）阳虚，右肢痿弱，脾泄。
人参　甘草　桂枝　于术　半曲　白芍　茯苓　广皮　当归
（案5）虚损，阴阳并伤，泄泻饮泛。
熟地　山药　丹皮　附子　萸肉　茯苓　泽泻　肉桂
（案6）久泻下血。
炒熟地　炒山药　炒丹皮　禹馀粮　炒茱萸　炒茯苓　炒泽泻　赤石脂
（案7）泄泻一年不止，脾肾交虚，已经色夺、浮肿，食入中痞。久延恐致胀满。宜早上进济生丸，午进治中法。
人参　乾姜　青皮　陈皮　白术　甘草
朝服济生肾气丸。
（案8）汗后泄泻不解，非因表里客邪起。呕吐而泻，今噫气尚然秽浊，知平素过受杂食，屡伤脾胃。两旬不愈，为幼科中疳蚀瘦蒸之症。乳汁甘美，虑热化痰，再吐便有惊厥矣！
湖莲　枳实　猪苓　橘白　楂肉　泽泻
（案9）久泻无不伤肾，所谓肾司二便，开窍于二阴。由久不愈，病乃蔓延，下病渐伤及中，胃减食少，肝气内变，少腹横硬有形，形神消烁。久伤为损，皆生气不能长养也。夫损者益之，《内经》主治，但以上年抱恙，今交夏至前，此藏纳俱失，不亦晚乎！
熟地炭　茯苓　炒山药　乌梅肉　炙草　生白芍
（案10）少腹横硬势缓，泄泻肛坠未减。知肝阳稍和，而肾阴不主收摄也。故下焦肾藏之泻与脾泻划然两途。久病阳滑下滞，兼固摄肠中。仿仲景桃花汤治。
熟地炭　乌梅　人参　粳米　赤石脂　白芍　茯神　山药
（案11）脾肾虚，黎明泻。
熟地炭　茯苓　生乾姜　五味子　茅术
（案12）泻后神倦，食减。
人参　茯苓　陈皮　木香　白芍　甘草　荷叶
（案13）脉弦甚于数。因操持萦虑，肝胆阳气久动，内风鼓烁不已，乘胃攻触如饥，不能运食，甚至腹鸣泻水，即《内经》久风飧泻之谓。治法以补阳明之虚，泄厥阴之阳。以形体清瘦，禀乎木火而受刭烁，以耗劫脂液耳。
人参　黄连　白芍　茯苓　木瓜　乌梅　牡蛎　橘红
（案14）眩晕，吐泻。属积劳，肝风内动。当补阳明，泄厥阴。
百蒸于术　江西赤石脂　炒粳米　乌梅　木瓜
（案15）疟痢后脾肾虚，清晨泄泻。
人参　乾姜　补骨脂　菟丝　白术　甘草　益智仁　茯苓
（案16）中下虚，肝风动。易饥，泄泻。
熟地　茯苓　益智　川石斛　菟丝　芡实杜仲　补骨脂
（案17）脾肾虚，泄泻，风动，易饥。
熟地　山药　丹皮　附子　萸肉　茯苓　泽泻　肉桂
（案18）久疟伤阴，食滞损胃，而为洞泄。
金斛　乌梅　茯苓　郁金汁　橘红　枳实　半曲
（案19）黎明泄泻，舌辣。
炒菟丝　煨益智　茯苓　焦白术　炒泽泻　车前
（案20）肾虚泄泻。
附桂八味丸
（案21）右脉弦迟，胃脘痛至少腹，得泄泻则痛缓，小溲不利。中下阳衰，不主运化，以膀胱腑气失职。进济生法，通腑纳下，佐以建中理阳，冀免单胀之苦。
人参　菟丝　乾姜　茯苓　益智　泽泻
（案22）脉虚数，上咳下泄，食减形夺。大忌寒凉治嗽，当平补足三阴，以崇生气。若失治延绵，恐成劳怯。
人参　熟地　湖莲　茯苓　山药　芡实
（案23）久咳、久泻之后，阴不上承，燥气上薄，复衄血、身热，皆失秋收之令。况不知饥饱，频噫，胃虚逆。暂理胃阴，用《金匮》麦门冬汤。
麦冬　半夏　甘草　人参　粳米　大枣
三诊：脉数。
熟地炭　怀山药　牛膝炭　炙黑甘草　炒建莲　细川斛
（案24）霜降节，脉大空搏，久泻。中下失固也。
人参　茯神　湖莲　熟地　冬术　枳实　菟丝　远志
（案25）肝肾阳虚，食入即泻，乃肿胀之象。春深木旺，最属不宜。
人参　茯苓　乾姜　附子　白芍
（案26）老年忧思抑郁，脾胃气弱，食难运化，肝木风动，腹痛泄泻，脂液暗伤，舌绛糜碎。凡治泻健脾，皆香燥劫津。今宜酸苦，兼以养胃，冀得痛减安穀，方可扶危。所虑者，春木方张，恐致腹满胀病之苦。
人参　乌梅　楂炭　黄芩　黄连　白芍　木瓜　橘白
（案27）过饮晨泻，中虚留湿，干恶，腹痛。是脾胃不和，阳气不主运行于四末，故四肢无力困顿矣。宜暂忌酒肉，使清畅旋转，中宫得健。
藿香　陈皮　茯苓　川朴　草果　半夏
（案28）产后病下焦为多。今右偏头痛，得暖为甚，纳穀则脘腹痛加，必泻而后已，痛随利减。已见湿郁气阻，热自温升。恒有是症，从脾胃门调治。
生于术　陈茵陈　广陈皮　苏梗　茯苓皮　木香　川朴　香附汁
（案29）久痛，用辛温两通气血，不应。病已十年，不明起病之由。今便溏溺赤，水穀酒肉不运，必挟湿阻气。主以分消。
米仁　猪苓　茵陈　蔻仁　川朴　泽泻　苓皮

痰饮、喘咳、水气、肿胀门  ***************************
（共五十方）
（案1）脉沉弦，是属饮，饮为阴类，偏于夜分、上午冲逆，不得卧。胃气纳穀，脾失散布，水湿渐渐旁渍，不得循经入腑，由肿为胀，因胀成喘，其理甚悉。仲景云：饮家而咳，当治饮，勿治咳。议以青龙之制，先开足太阳为第一。
桂枝　乾姜　块苓　白芍　五味　米仁
（案2）饮浊上泛，夜不得卧。
桂枝　杏仁　乾姜　白芍　牡蛎　五味
三诊：早服济生肾气丸以摄下，晚服牡蛎泽泻散以驱饮。
（案3）脉沉弦，留饮久咳，乃清阳失司旋转，渐至气机窒塞。此腻滞补阳无益，仲景云：饮家，当治饮，勿治咳。
米仁　桂枝　半夏　茯苓　白芍　杏仁
（案4）劳倦饮泛而咳，用越婢法。
麻黄　生姜　大枣　石膏　甘草
（案5）饮为阴邪，至暮泛逆，气冲不得卧。恐致浮肿。
桂枝　乾姜　甘草　芍药　五味　米仁
（案6）怀妊八月，久咳，背冷，脉沉，气冲不得眠。此因抑郁，阳失旋转，浊凝饮结。当治饮不治咳。
桂枝　乾姜　茯苓　白芍　五味
（案7）卧则咳呛气逆，此为饮结。
糖炒石膏　杏仁　甘乾姜　茯苓　米仁　白芍　五味
（案8）肝郁气升，饮泛不得卧。
桂枝　煅牡蛎　茯苓　白芍　川楝肉　米仁
（案9）痃癖气逆，欲呕水。
黄连　茯苓　乌梅　吴萸　白芍
（案10）饮泛浊壅，经脉不通。
牡蛎　桂枝　防己　泽泻　花粉　萆薢
（案11）通太阳，镇逆，小便仍不利，纳食脘胀，胃中不和，肝气堵塞。用疏泄方。
三子养亲汤（白芥子、莱菔子、紫苏子）　合五皮饮（五加皮、茯苓皮、地骨皮、大腹皮、生姜皮）　加厚朴、杏仁
（案12）经水不来，先天素亏，兼多郁怒，肝木失疏，水饮旁渍而为肿胀。难治！
茯苓　泽泻　防己　牡蛎　米仁　萆薢
（案13）脉虚饮泛，喘咳浮肿。肾气丸以涤饮。
肾气丸
（案14）此水结聚，壅遏经隧，致呼吸有阻为噫，而其声在咽底。况任脉行于身前，女子经行必关冲任。今气痹水畜，血亦化水为肿胀，胸高腹大，水性就下搏激，可使过颡，下窍久闭，状如瓮底，曷不师神禹治平之功？徒执寒热补泻为法，宜乎久药无功矣！
十枣丸方：芫花　甘遂　大戟　大枣
（案15）冬至一阳初复，骤有肢麻、火升，其失藏已属下虚。月馀，值黄昏，气塞心痛，喘逆，戌刻阴时冲逆，下起肝藏，厥逆直将犯上，至于坐不得卧，直至产后下虚更极，水穀湿气未能循腑，分流旁渍，渗入经脉，从前厥逆，肝气、肝风油然沸腾，搏激似湍水，东西可使过颡之喻。究竟病根全在平昔抑郁，《内经》惊恐明指肝肾，今既失司，腑气不司宣化，至阴之藏，调之非易。议以专走足太阳表中之里，冀得阴阳渐分，《经》旨谓「太阳司开」立法。
块苓　乾姜　杏仁　白芍　五味　米仁
（案16）利后水肿，脾肾两伤。不可用车前放塘诸法。宜温暖水脏，以宣通腑气。议进肾气汤。
熟地　山药　泽泻　附子　萸肉　茯苓　丹皮　肉桂
（案17）肿胀，囊肿，小便不利而喘。
四苓散加车前
（案18）水肿喘急，小便不利。先治上焦，以肺气司降。
紫菀　郁金　桑皮　大枣　葶苈　黄芩　杏仁
（案19）脉沉实，风水浮肿，四肢不得屈伸，二便不利，中脘喘急。三焦经络阻塞，不得流行。宜先通膀胱经腑，以足太阳司开故也。
桂枝　茯苓　米仁　萆薢　杏仁　防己　泽泻　木通
（案20）寒热伤肺，肺之治节不行，面部先肿，遂成风水。一身气化不通，肿胀遍及，喘促，喉中如水鸡声。考《内经》云：从上至下者，治其上。议用《金匮》法。
石膏　麻黄　杏仁　厚朴
（案21）食后卧息颈肿，渐及周身，二便不爽。
白芥子　加皮　腹皮　莱菔子　桑皮　苓皮　紫苏子　姜皮　陈皮
（案22）阳明经气不利，浮肿。
五皮饮　三子养亲汤　加桂枝、桔梗、钩藤、白蒺藜
（案23）从咳嗽继以肿胀，自上焦起，即风水、皮水之证，治节不行，一身气痹。《金匮》谓：脉浮，初病在表。经年正馁，脉沉，里受伤矣。议进越婢法。
桂枝　石膏　甘草　白芍　麻黄　杏仁
（案24）皮水浮肿，肾囊及茎皆肿，溺不利。
麻黄　杏仁　石膏　川朴
（案25）久咳喘不得卧。
小青龙汤去半夏、麻黄、细辛，加石膏、米仁糯米汤煎服。
（案26）中下饮逆，喘咳食少。
朝服都气丸加苁蓉、胡桃肉；晚服外台茯苓饮。
（案27）饮泛咳逆，脘中不爽。
苓桂术甘汤
（案28）暮夜气冲，咳不得卧。冬温不藏，肾失收摄，初因微冷感冒。议用小青龙汤以涤饮。
桂枝　茯苓　杏仁　乾姜　白芍　米仁　甘草　五味
（案29）脉弦为饮，年高下虚，天冷真气少纳，气冲为咳。乃哮嗽之症，最难除根，天暖自安。
茯苓　桂枝　杏仁　生姜　米仁　白芍　甘草　大枣
（案30）浮肿，气喘，溺短。
桂枝　茯苓　杏仁　白芍　防己　米仁
（案31）劳倦湿热，下体浮肿，便溏。
四苓散去白术，加生茅术、萆薢、防己、黄柏、米仁
（案32）劳倦阳微，浮肿。
济生肾气丸
（案33）六腑不通，浊气、水湿横渍肌隧，脐中水出，胀满稍减，二便不行，胀势遂加，湿热久蒸，络伤便血。从夏秋气候暑湿酿成，岂可辄投香燥？考仲景：腰以下肿，可与牡蛎泽泻汤。
牡蛎泽泻散去海藻、蜀漆、葶苈，加桂枝、防己、远志、商陆（生末）
（案34）壅逆稍降，留饮未驱，故口不渴。仍以前法，再开太阳之里。
桂枝　茯苓　杏仁　乾姜　白芍　甘草　半夏　五味
（案35）下焦阴伤素虚，雪地奔走，寒气从口鼻而入，肺气受邪则上逆而喘，阳受伤则漐漐汗出。邪由中入，表散无益，宣其肺逆，喘缓可救。
桂枝　杏仁　乾姜　白芍　茯苓　五味
（案36）冷气由呼吸而入，饮泛复咳。姑取小青龙法，仿仲景「饮家咳甚当治饮」意。
茯苓　桂枝　乾姜　米仁　杏仁　白芍五味
（案37）风温上郁，是冷暖侵肺使然。轻剂清解，忌进发散。
郁金　杏仁　苏梗　象贝　橘红　桑叶　黑栀　蒌皮
（案38）气逆痰声，呼吸不利。仍宜清解。
桑叶　橘红　紫菀　沙参　杏仁　郁金　滑石　象贝
（案39）风温郁热在上，饮亦令上泛，烦渴，咳涎。下虚上实。仍宜轻剂清理。
桂枝　茯苓　石膏　白芍　米仁　甘草
（案40）面赤，足冷，脉沉弦细，吸短有声，昏昏欲寐，下焦淋带不断。此下虚不摄，饮浊上泛，咳无止期。从来饮家咳逆，当治其饮，仲景谓：饮家短气倚息，以外饮属脾，用苓桂术甘理脾阳以运行；内饮属肾，进肾气以收摄固纳。
肾气丸　淡盐汤下。
（案41）久郁气痹，水饮上泛为肿，喘咳不得卧。
葶苈大枣泻肺汤
（案42）脉数，形寒肢冷，先以大汗淋漓，渐渐不思纳穀。酒客阳微痰咳，清气不得旋转，昔肥今瘦者为饮。宜理其阳，用苓桂术甘汤主之。
苓桂术甘汤
（案43）伤寒病，表不解，发汗后乾呕咳逆，夜不得卧。仿小青龙法。
桂枝　五味　白芍　米仁　乾姜　甘草　杏仁　石膏
（案44）脉小促，舌黄，语塞，口渴，喘息，下利黑水。此伏邪在里，当新凉雨湿而发。十日来寒热不止，汗泄甚多。已非暴感见症，全属里邪久伏，客气必从热化。故外郁之喘属肺，里热肾气不纳，亦多喘急，况胸满微呕，不思穀食，咳呛频频，寤而不寐，里气上逆，热迫下利何疑？法以古人越婢兼小青龙合剂，使太阳得开，冀肾气缓、上逆平耳。
桂枝　杏仁　石膏　半夏　白芍
用白元米五合，投入百沸水，一沸，取汤煎药。
（案45）色痿腠疏，阳虚体质，平昔喜进膏粱，上焦易壅，中宫少运，厚味凝气蒸痰，频频咳呛。但内伤失和，自可薄味清肃。医用皂荚丸搜攒，肺伤气泄，喷嚏不已，而沉固胶浊仍处胸臆膜俞之间。玉屏风散之固卫，六君子汤之健脾理痰，都是守剂，不令宣通，独小青龙取饮以就太阳，初服喘缓，得宣通之意耳。夫太阳但开，所欠通补阳明一段工夫，即不得其合，斯暂开复痹矣。且喘病之因，在肺为实，在肾为虚。此病细诊色脉，是上实下虚，以致耳聋鸣响。治下之法，以壮水源冀熄内风为主。而胸次清阳少旋，浊痰阻气，有妨于食。至卧时，继清肃上中二焦，小剂静守。常理百日图功，至于应接事务烦劳，自宜省究，勿在药间也。
朝服丸方：熟地（砂仁制）　牛膝（盐水浸一宿，炒）　五味（炒）　龟板（去四围，炙脆）　远志（炙黑）　茯苓（生研）　磁石（煅，盐水蘸，水飞）　萸肉（炙黑）　阿胶（溶入和丸）　
卧时丸方：白蜡（四两，生，另研）　茯苓（四两，生，另研）　竹沥（二分）　姜汁（一分，加开水和丸）　
（案46）交深秋暴冷，哮喘并频嗽。虽有新凉外束致病，然色脉素昔遗患，乃肾虚气少藏纳，况曾有失血之症。议用固摄。
熟地　建莲　胡桃肉　五味　茯苓　牡蛎
（案47）中下虚，喘急。
都气丸加附子
（案48）饮浊伤阳，脘中痛。暂进苓桂术甘汤。
苓桂术甘汤
（案49）幼年哮喘，是寒热失和，食味不调，致饮邪聚络。凡有内外感触，必喘逆填喘噫，夜坐不得卧息，昼日稍可舒展，浊沫稀涎，必变浓痰，斯病势稍缓。今发于秋深冬初，其饮邪为阴邪乘，天气下降，地中一阳未生，人身藏阳未旺，所伏饮邪外凉相召而窃发矣。然伏于络脉之中，发散攻表、涤痰逐里、温补与邪无干。久药无效，为此治法：夏月阴气在内时候，艾火灸肺俞等穴，更安静护养百日，一交秋分，暖护背部，勿得懈弛。病发之日，暂用汤药三四日即止。平昔食物尤宜谨慎。再经寒暑陶熔，可冀宿恙之安。发时背冷气寒，宜开太阳逐饮，用青龙法。
小青龙汤

黄疸门（七方）  ***************************
（案1）气郁发黄。
左金丸加黄连、旋覆花、柴胡、苏梗、姜皮、神麴
（案2）寒热谷疸。
生穀芽　柴胡　陈皮　山栀　生枳实　黄芩　炒楂　木通
（案3）菀损气血，心腹皆痛，发黄。七情内伤，并非黄疸。延久变为单胀，便难治矣。
左金丸加人参、茯苓、半夏、白芍
（案4）频呕，致胆汁溢出为黄，非黄疸也。令大便不通，腹胀痞塞。浊气胶结，六腑失宣。宜用苦降。
黄连　旋覆花　白茯苓　乾姜　代赭石　川楝肉
（案5）劳伤吐后发黄。
薄荷　钩钩　丹皮　半曲　黑栀　木瓜　川朴　陈皮　藿梗　益智
（案6）酒客中虚，湿热内阻，经脉之气不主流通，兼长夏地中湿气升腾，蒸郁发黄。虽六淫气侵为外感，而脾胃不和已属内伤，本虚标实，徒以渗利治黄，自然无效。直待秋凉，湿热气衰，痿黄势减，但所伤正气未复，仪容日损，食少便溏，不堪任劳耐烦。况五旬以外，阳气日薄，冬月不复，即为失藏。议以脾肾两治，重培先后天生气，守常填摄，冀免单胀痞满之变。
朝服《金匮》肾气丸去牛膝、肉桂，重用茯苓；晚服水泛泽术丸。
（案7）久病脉弦，脾胃大困，水穀失运，气道壅塞，渐生胀满，前曾发黄。都属肝脾郁结。数月内损不复，长夏恐致增剧。处方聊以参末议，未必顿可却病。
人参　茯苓　枳实　陈皮

痈疡　痔漏门（十五方）  ***************************
（案1）年高表疏，海气风毒侵入阳位，盘踞闭塞隧道，发为痈疡，中下二焦受困。今津竭便难，无味食减，内风日炽。节过春半，恐有病加之虑，进润补法。
归身　苁蓉　牛膝　枸杞　柏仁　麻仁
（案2）破伤失血，液涸。
苁蓉　天冬　生地　当归　柏仁　金斛
（案3）郁热蒙窍。
沙参　桑叶　芦根　鸡子白　麦冬　川贝　海石
（案4）溃疡未合，频进培补，反昼夜微寒、潮热，食物日减，形神日损。近日热甚衄血，口乾舌绛，肉腠麻木。乃大虚之体，夹杂暑热客气，深虑液涸昏厥。议复脉汤。
复脉汤（即炙甘草汤）　
（案5）疡溃腻补，胃阳壅遏，加以暑湿熏蒸，自口鼻由中道而入，胃更不和，呕逆泄泻。古人谓：九窍不和，都为胃病也。但胃为阳腑，刚燥所忌，久卧床褥，脾困艰运。和补中仍佐通泄，勿使气分呆滞为宜。
人参　乌梅　茯苓　荷叶　木瓜　金斛　广皮　泽泻
（案6）溃疡营损，不能食，大便泄泻复闭。
四君子汤加当归、白芍
（案7）阴分果虚，经脉有湿热阻塞，所以下焦发疡，津液不得上涵，遂久咳不止。幸得不致伤及中宫，薄味静养图安。
生地　茯苓　黄柏　首乌　麦冬　米仁　萆薢　胡麻　炼熟白蜜和丸。
（案8）阴损有漏疡，咳逆欲呕。
炒熟地　女贞　云茯苓　炙甘草　白芍　怀山药
（案9）督脉虚，腰背痛，神倦，痔血。
早服班龙丸加五味；晚服归芍异功散，水泛丸。
（案10）阴伤，湿热下坠，肛痔，溺涩，精浊。
生地　黄柏　丹皮　银花　槐米　知母　泽泻　川斛
（案11）能食色夺，肛痛，遗精。酸苦泄热不应。当固阳摄阴。
苁蓉　熟地　黄柏　茯苓　锁阳　龟板　远志　白芍　羊肉煎膏和丸。
（案12）菀勃阳升，气血紊乱，遂痈疡溃脓。已进参、耆内托，益气生肌，虽为正治，但中下二焦阳气升腾，肝气震动，烁筋袭络，致有偏枯麻痹。面色油光，平昔大便久溏。酒客中虚有湿，不受甘腻温柔。议以苦降和阳，佐以熄风为法。
乌梅　人参　广橘　金斛　茯苓　胆星
（案13）病起冬月，始于腰间，肤膜凝形，继经消散，凡静坐良久，苦皮里膜外中有牵绊不和之状。想凝著之寒，必入营分血络之中。当此壮年不愈，气血日薄，有痈疡累瘁矣。
乳香　全蝎　川乌头　麝香　地龙　没药
（案14）瘰疬不消，伏邪寒热。
海石　黄芩　银花　丹皮　蛤粉　橘红　土贝　生地　牡蛎　夏枯草
为末，水泛为丸。
（案15）疬痨，寒热，食减。
人参归耆建中汤去糖，加茯苓

痘症门（五十九方）  ***************************
（案1）一诊：诊后夜来大便三次，午后看视，堆沙甚薄，额准诸痘枯瘪少浆。可见元气日薄，里毒无以领载而出。今日理进攻托，迟则恐乾涸塌陷。
生绵耆　炙草　山甲　木香汁　当归　制蚕　防风　桑虫浆
次诊：浆有五分，不肯肥饱充顶，昨凉药，寝食、大便颇宜，顷燃灯看视，自云畏寒。《经》云：形寒形凛为肺损。益见肺主一身气化。气虚性薄，皮腠不营，法当参、耆益气，气充浆成矣。近日诸医以毒为虑，吾谓气壮毒化，邪与正不并立也。
黄耆　当归　川芎　陈皮　人参　官桂　炙草　木香
三诊：钱氏异功散加丁香、木香
四诊：回浆散：人参　黄耆　当归　炙草　茯苓　米仁　白芍　姜　枣
四朝：汗出卫疏，肌肉柔嫩，气虚症也，今日犹在。六日前宜和血升顶，少候形充，即商内托。至于保护脾胃，尤不可缺。
川芎　制蚕　丹皮　当归　紫茸　楂炭　陈皮　炙草　鸡顶血
五朝：赖有红润色泽，得以行运浆汁，而呕恶泄泻，脾胃气弱已见一斑矣。五行火能生土，况肺金温暖，气化流行，如阳布德同旨。
人参　木香　当归　官桂　丁香　川朴　炙草　腹皮
六朝：浆有五六，色颇鲜明。气血有生长之机。助元化毒兼理脾胃为主。
保元八珍汤：人参　黄耆　熟地　当归　炙草　枸杞　川芎　山楂　生姜　糯米　加木香、肉果、川芎、黄米
七朝：浆行七八，其色淡白。要知气血不足，到此便顾脾胃；色渐苍老，即可回痂，以杜气虚难收之弊。议钱氏异功法。
异功散加米仁
八朝：痘至回痂。皮毛内应乎肺，此音低咳嗽有自来矣。古人进清凉以助结痂，譬诸秋令收藏，万物乃登。小便频长，腑无留毒，非徒为虚而云呆补为也。
鲜地骨皮　茯苓　甘草梢　苦百合　米仁　淡竹叶
九朝：回痂，咳呛音低。痘热由里传及肺部，气之所至，却为热气熏灼。只因脾气未实，沉寒又犯禁忌，故小便欲长，验肺气降也，轻清凉解，毋伤中气，古人云：疹前痘后，最宜细详。
茯苓　甘草　骨皮　连翘　米仁　黄芩　银花　绿豆壳
（案2）三朝：痘已大发，面部细密繁冗，界地不清，抑且神躁不宁，身软痿顿。毒火自厉并重布，此血热大险之症。今日痘点虽透，所谓痘难出而毒犹在里，大剂寒凉疏利气血，使时火去、神识清，颧颊诸痘绽立，分清界地，乃是好处。
犀角　元参　青皮　楂炭　羚羊角　丹皮　赤芍　牛蒡　黄连　紫茸　木通　连翘　生石膏煎汤代水。
四朝：议用清火解毒，活血疏滞。但痘繁乾燥，有不得起胀之象，属重。
黄连膏　犀角　紫茸　楂炭　羚羊角　元参　丹皮　金汁打生地汁　土贝　连翘　银花、地丁煎汤代水。
另用小雄猪尾血一小杯，研入冰片一釐，细绢绞渣，用银花露墩温冲服。
五朝：两日来大剂清解，痘粒仍然干痿，可见毒火矇蔽，气血正怯，何疑毒不外达，徒在里熏搏？痰潮侵咽，呛逆来矣。纵与清凉，痘之形色非成浆之象，至险无辞。议以牛黄、珍珠护心胞、利毒痰，汤药方法不越寒凉围范也。
黄连　元参　连翘　犀角　地龙　丹皮　羚羊角　土贝　桔梗　金汁打生地　银花煎汤代水。
六朝：三次大便竟是药汁，乃胃中谷气已少，苦寒直从下走。究竟痘形干痿，并无毒肯化浆之象。已经洞泄，其滑润又当酌进，必得胃苏纳穀，希冀堆沙发具。
黄连　土贝　羚羊角　紫茸　黄芩　桔梗　丹皮　连翘
七朝：虽有清浆，颜色呆钝，仍是郁毒尚多，气血不得宣布之象。况肢体发泡瘙痒，损泻皆伏危机。今日清解滋血，佐以攻托，务使胃苏，自能进谷，稳过十二朝方有好音。
黄连　生地　桑虫　紫茸　黄芩　丹皮　制蚕　连翘　银花、地丁煎汤代水。
九朝：神衰困倦，夜来弄舌咬牙，烦不能寐，况进穀食甚是勉强，犹非全好光景。古云：重恙必讲寝食。今阳火与痘毒尚亢，而阴血津液暗烁，清凉多进，热不尽解，攻蒸两投，毒未鎔化，磨挨多日，竟无实济。因思《内经》云：寒之不寒，是无水也，当养其阴。拟此连进三天，扶过十二朝再商。
炒熟地　茯神　麦冬　天冬　川斛　米仁
头面有收敛之象，虽曰回痂，而食物不加，便溺未调，究竟毒化未尽，正气先怯，危机仍若。连进苦寒攻毒以来，胃气受戕，亦致废食。凡思进之物，皆能苏豁脾胃之性，姑停药二日再议。
（案3）三朝：时厉毒火兼盛，表里不清，烦躁神昏，布痘不爽，症属险象。幸得年已十三，能耐摧拔，庶可幸成。
大黄　黄芩　桃仁　滑石　牛蒡　青皮　红花　连翘　石膏　楂炭　方诸水
四朝：时厉毒火尚蔽包络，所以昏愦妄谈。况痘子界地隐隐夹疹，血热烦蒸已极。不独治痘，先须清神为要议。
三黄解毒汤：黄连　黄柏　滑石　黄芩　石膏　黑栀
五朝：神识颇清，全赖苦降之力。论年长出痘，人事已晓，肝中相火、肾藏龙火皆得升腾，少阴脉循咽挟舌，厥阴脉贯膈绕咽，一水不能制二火，恐其阻塞咽喉，阳气燔灼。涌吐涎沫，如漆如胶，原在难治之条。《经》云：火淫于内，治以苦寒，佐以咸寒。咸能润下，直入至阴，不但痘门，通套法也。
黄连　生地　方诸水　黄柏　黑栀　犀角　元参　丹皮　龙胆草
十一朝：浆满回痂，毒气已泄，口唇痘子未若肌表浆痂必成，熟腐而落，此最动之处，最易变疳。明日便约疳医洗治为要。
川贝　生草　知母　银花　麦冬　元参　天冬　连翘
（案4）八朝：火毒即是血热，理用寒凉；气虚元弱，不能领毒外达，治宜内托。二症相返，有如冰炭，若云火毒，便非气虚。今周岁婴儿，面有清浆五六，背部根晕皆散，八日以来，不思穀食，反现呕恶、咬牙、烦渴、泄泻等症，全属里虚毒陷。若不急保脾胃，温养气血，以运行浆汁，必致延挨告变。陈文中云：泄泻，呕恶，或腹胀，或不腹胀，十一味木香散主之。凭理考古，不敢因循苟且也。
十一味木香散：木香　腹皮　半夏　青皮　诃子　甘草　桂心　前胡　人参　赤苓　丁香
又一方：有黄耆、白术、陈皮、川朴，无腹皮、半夏、青皮、甘草
九朝：七味豆蔻丸研入米饮内服。
方：木香　肉蔻　龙骨　砂仁　赤脂　白矾　诃梨勒肉
十朝：泻止能食，最是好兆，但疮痂甚薄，浆汁不浓，毒未能尽化，半月后恐有馀毒缠绵。今凉剂解毒，脾胃尚弱，未可骤进。姑与健脾利水，一二日即当停药安穀，至初十间再议进解毒，勿使告变。
炒白术　炒陈皮　茯苓　米仁　炒白芍　炒穀芽　炙草　泽泻
（案5）三朝：面不掀发，色犹郁伏，时气果从热论验，形体己属不足。刻下清润凉解活血，六七日受补可疗，然症象已繁属险。
犀角　紫茸　木通　楂炭　丹皮　红花　连翘　甘草　笋尖
四朝：正痘皆发，形软蓬松，色嫩皮薄，是气虚形色大著。或以身夹红点为血热，此乃时疠混入血中，非本体之见端。故六日前清凉活血皆解邪之法，七日来助元内托乃养正之法。仍以清凉轻用。
犀角　紫茸　杏仁　制蚕　羚羊角　甘草　红花　楂炭　丹皮　连翘　鸡冠血
五朝：色不光华，形偏扁塌，此气血俱馁，未能领毒化浆。若寒凉解毒，通套常方；煦提气血，方是良工。
川芎　角针　紫茸　当归　炙草　鸡冠血　制蚕　楂炭　桔梗
（案6）气血寒凉太过，脾胃受伤，呕泻。
异功散
（案7）寒战咬牙，泻清滑利，不嗜粥食。从前寒滑重伤脾胃，致毒不尽化，精神内怯，肠中滑不自持，虽参、术亦从滑下。惟有陈氏法急顾下利。
豆蔻丸
（案8）脾气初结，未可解毒凉润。
白术炭　茯苓　山药　炙草　米仁　建莲　泽泻
（案9）二朝：时气与内毒交结，喘促，痘不发起。宣通气血，调畅六府为法。
酒大黄　青皮　桃仁　石膏　滑石　楂炭　红花　木通
三朝：痘发八九，不得均匀，而形色烧乾，已为火象。清解凉血透毒是治。
犀角　楂炭　丹皮　羚羊角　牛蒡　桔梗　紫草　连翘　甘草
五朝：火毒未化。咬牙，呛咳，呕恶，腹膨。清解中仍宜疏滞。
黄连　制蚕　连翘　广皮　羚羊角　紫茸丹皮　土贝　桔梗　楂炭　银花煎汤代水。
六朝：火毒未尽。腹膨，便溏，不欲进食。此脾正亏而肠胃中滞气不行也。议以养阴托里，疏理滞气之法。
川芎　腹皮　制蚕　厚朴　当归　广皮角针　青皮
七朝：攻毒以来，浆未冲顶，而腹膨、呕逆、身热，二便颇通，岂云食滞？思之：脾胃间尚有热毒蕴伏，呆滞气机，脾滞为胀，胃逆为呕。若不清理痘中杂病，须防喘急疳蚀。
黄连　青皮　橘红　茯苓　竹茹　枳实　腹皮　麦冬
（案10）三朝：痘形不雄壮掀发，是属气虚。议进透肌安表。
牛蒡　红花　楂炭　桔梗　荆芥　赤芍　陈皮　笋尖
四朝：痘已发齐，稠密少匀，额准盘松不绽，诸部亦少光彩。气虚毒重，八九朝恐其痒剥。姑用升提透顶，不可擅进寒凉。
川芎　紫草　制蚕　酒酿　当归　桔梗　楂炭　红花　甘草　鸡冠血
五朝：元虚痘密，最难起发成浆。今日再进升提，少候形充，即商内托受补为佳。
川芎　角针　陈皮　羊肉　当归　紫茸　炙草　鸡冠血　制蚕　楂炭
六朝：地阁颐颊稍稍光润，似有行浆之色，奈天庭枯白，形似蛇皮，阳位不宣，究非善状。急急温补气血，从中托毒，迟则变症，补必无益。
人参　川芎　陈皮　楂炭　黄耆　当归　炙草　鸡冠血
七朝：照前方去鸡冠血，加鹿茸。
八朝：浆有四分，慎勿发痒。
人参　鹿茸　炙草　黄耆　坎气　当归　木香　广皮　肉果
九朝：面部清浆欲涸，周身晕散脚阔，泄泻咬牙，不多纳穀，两日痒甚，今日稍和。表里皆虚，毒将涸陷，此刻最难攻发。继进木香异功散，理肺安脾为要。
异功散加木香
十一朝：头面半浆回痂，肢体灰陷不荣。虚中留毒，险毒在明后。且寒战咬牙，正气欲脱，拟以附子理中加茯苓。
附子理中汤加茯苓
（案11）四朝：身小痘多，气虚血热。今时气未尽，尚宜疏解，五日便当补托。尤宜加意，可冀有成。
牛蒡　楂炭　川芎　荆芥　丹皮　桔梗　制蚕　红花　冬米
五朝：幼小痘繁，元气甚薄。凡起胀行浆，全赖精神，毒运自发热，体气欠安适，至七八成浆，神气已经耗损，故痘书云：小舟重载八九，风波可见。元气日薄，痒塌症象多在是期。虚中夹毒，明明险象。今议用和血提顶起胀方法。
川芎　紫茸　制蚕　当归　陈皮　木香　炙草　楂炭　鸡冠血
六朝：痘虽放白，似具行浆之势，所嫌顶不高松，况有咬牙、大便频下，内虚之象已见一斑。今急急补托，使精神稍振，可以送毒成浆。
黄耆　川芎　木香　制蚕　当归　炙草　陈皮　黄米
色白不能红润，大便频下，是精神内竭，有下陷之象。拟进参归鹿茸汤，冀其元气稍振，便可侥倖成功。
人参　鹿茸　炒广皮　木香　当归　肉果　诃子皮
八朝：浆汁不行，咬牙，腹痛，泄泻。此正虚气滞毒凝，补托极妥。虑虚不承受，陈文中云：渴泻腹胀，可与木香异功散，以安中疏滞。
人参　前胡　腹皮　川芎　木香　青皮　丁香　当归　苏梗　厚朴　炒黄米
（案12）六朝：肉肿疮枯，周身形象不伟。本虚气血不行，毒火漫无拘束，必得痘形充长，颜色润泽，方有成浆之象。议以清毒内托，两和气血。
黄连　制蚕　陈皮　当归　紫草　炙草　川芎　丹皮　鸡冠血
（案13）七朝：色稍润，形尚瘪，血有承载之机，气乏煦运之力。古人每以十宣保元助气，翁氏亦以六日后专运气血为主。今日初见浆来，气血耗损，两日间深虑痒塌。
人参　炙草　川芎　酒酿　当归　木香　楂炭
十朝：浆未充盈，枯泻黏腻，虽咳痰未肃，理必急护脾阳。此陈氏方法，何惮而不用乎？
人参　肉果　诃子肉　白术　陈皮　肉桂丁香　川朴　炒黄米
十一朝：顶不充满，皮壳已腐。不任攻发，惟宜补托。
人参　木香　肉果　炒白芍　黄耆　炙草　陈皮　炒当归　炒黄米汤代水。
（案14）七朝：音哑痰潮，下利稠黏。翁氏云：喘急见于泻后，总是气虚而断。呕恶不食，脾肺两虚，败危如朝露矣！陈氏异功散温里托毒，急救太阴藏真。
人参　茯苓　半夏　肉果　附子　丁香　陈皮　当归　官桂　木香　白术　厚朴
八朝：内症安和，仍宜理阳。
人参　丁香　附子　茯苓　白术　木香　肉桂　肉果　炒黄米汤煎。
（案15）二朝：见点隐隐不透，左太阳背部紫斑，虽经下过，精神已惫，难任荡涤。闷伏之象显然，即投攻发药石恐有倒戈之虑。
防风　牛蒡　川芎　青皮　荆芥　楂炭　滑石　桔梗　桃仁　大黄　紫草　红花　芹汁
（案16）百日婴孩，未沾穀食，胃受乳汁甘美，腑气嫩薄。痘发蒸动里真，已觉悽悽不宁，药味苦劣，胃中气弱，必致呕逆泄泻，是病未攻而正反伤矣，况此薄质？宜乎和，不宜推荡，一定理也。总属邀天幸无济人工者，议乳母代服解透松毒，兼通乳汁。
生地　赤芍　楂炭　漏芦　红花　荆芥　木通　川通草　丹皮　紫草
（案17）形瘦质弱，当夏至气候发痘，汗泄肌疏，况暑热伤气，五朝来形象枯瘪，乏光润充伟之色，盖元气不能化浆也。有限日期若不气充外灌，必致外剥内陷。大凡治痘，必须论体，此虚弱夹毒之症，最难调治，与实壮盛迥别。议进芎归汤，和血内托以助充长。
川芎　紫茸　桔梗　当归　楂炭　炙草　制蚕　丹皮　鸡冠血
（案18）空泡遍起，不肯灌浆。世俗每拘气过则泡，佥用凉药清其气火。夫不足之体，焉能正气有馀？良由血不附气，为空垒耳。保元汤托扶气血，一定至理。此症扶过十二朝，投得清凉解毒，合乎先补后清之旨，好音可望。
人参　炙草　当归　粳米　黄耆　川芎　陈皮
（案19）面浆七八，虽曰清稀，护养勿损，亦可浓厚成痂。第胸中身背形损者难以聚浆，其他仅有空壳，根晕少附，况兼呕逆、神烦，内症未得安静，虚中挟毒，又非徒补可安。此益元气血之中，谅必参以清凉。就翁氏论痘，原叱过补。十天痘疹合乎秋冬之令。夏季发泄，大忌攻击，以速其腐溃，至嘱。
人参　陈皮　当归　粳米　川连　木香　白芍
（案20）昼静夜烦，阳亢阴虚，缘稚年之体，属阳乏阴，协和清凉解毒能理时疠火毒，先天藏畜之毒兆于有形之时，岂刻时可去？论理壮水制阳，益阴解烦。仿钱仲阳之议可也。
六味丸去萸肉，加白芍
（案21）冬温未解，神气未为清爽。痘虽热症，体柔肌白，是为元虚，清寒不可太过。胃无妨碍，自无变症，壳薄痘多，看护为要。
犀角　丹皮　连翘　紫草　羚羊角　炒楂　桔梗　牛蒡　鸡顶血　天虫


曹仁伯医案  ——————————————————————————————————————————————————————————————————————————————————————————

曹仁伯医案  ***************************
（案1）凡疝气有三说，每说皆七，三七二十一说，其实各说其说也。此疝则更出于各说其说之外，名为小肠气。夫小肠气又有寒湿、湿热两途，如囊脚肿硬，脓水时流，小便不利，原在湿热之条，不可与寒湿之疝同日语也。宜以加味通心散合二妙丸。
肉桂　甘草梢　川木通　连翘壳　黄柏　川楝子　车前子　瞿小麦　淡黄芩　黑山栀　苍茅术　灯心　竹叶
（案2）胃脘当心而痛，其痛有九，痰、血居其二焉。二者之因，因于耽饮者居多。盖温饮下咽，积湿生痰，阻气作痛；热酒入胃，动血成瘀，阻道亦痛。无怪乎膈咽不通，饮食不下，大便燥结，面黑体瘦，以昭营卫乾涩之状。若得痰血一消，营卫流行，通则不痛矣。恐后来饮食自倍，肠胃乃伤，未免复蹈前辙，慎之慎之！
三子养亲汤、旋覆花汤合煎，加大麻仁、瓦楞子、瓜蒌仁
另用元明粉、红曲（各钱半），痛时火酒送下。
（案3）久病伤阴，虽见热象，往往口中不渴者，以久病入络，络主血、血主濡润故也。然必验之于舌苔。
（案4）颤振一症，振乃阴气争胜，颤则阳气不复，其势之来，上冲则鼓颔，四散则肢动，至于肉筋瞤惕，不过来势之轻者。治此病者，平补镇心而已。惟肝不藏魂，寤寐失常，胆又内怯，惊悸时作，加之痰火串入其间，法须兼备，冀免厥塞。
人参　龙齿　当归身　半夏（竹沥拌）　大生地　秫米　麦冬　茯神　石决明　胆南星　酸枣仁（川连三分拌炒）　远志肉　青竹茹　广橘红　钩藤钩
（案5）湿有五。肥人之湿多起于脾，脾主湿，又主土，土气不旺，湿邪无路可出，则变而为痰，化而为热，所谓湿生痰、痰生热是也。湿热痰体亦既有年，姑置勿论，且说（俗惟）病经两候，痛泻起因，继以寒热往来，一日两三度发，其间呃忒频频七日，显系冷风外感，内从少阳而入，里气不纳，上逆冲激，出入无定使然。当时汗出太多，虽有口苦、呕恶等症，却难和以小柴胡汤。现在汗已不少，吐亦未除，下又通矣，三法自行而疟疾仍作，胸前痞闷，脉右软滑，左觉空弦，神情困倦，语言无力，饮食不思。中气大虚，邪气尚盛，汗、吐三法，既不可施，惟以和寒温之例，尚可以行。常念丹田有热，胸中有寒，白苔滑者，仲景曾出黄连汤一方，喻氏师之，以为和上下法之计。又念汗、吐、下三法之后，胸前作痞，噫气不舒者，仲景用代赭旋覆汤，通其阳，镇其逆，俾得呃不再呃，想亦未始不合。如此治法不独为新病而设，即旧时之湿热生痰亦与焉。和方之制，和其不和者也。不和于已虚之后，窃恐虚波暗起，未可忽略。
小川连　白芍药　代赭石　草果肉　淡乾姜　半夏　旋覆花　白茯苓　人参　甘草　川桂枝　广陈皮　生姜　红枣
晚诊：加制川朴（青盐拌）、甜冬术（姜汁炒焦）
复诊：今晨寒热又作，来势颇轻，呕亦稍定，苔又渐薄。所受风寒湿热却有暗化之机，似属佳兆，无奈脉之弦滑，多带空象，元气阳气实已内虚，而有邪不得不以扶正化邪为法，恐邪未尽而正先尽矣。
制川附　野于术　半夏　川连　淡乾姜　云茯苓　旋覆花　草果　粗桂枝　人参　代赭石　生姜　制川朴　炙甘草　白芍　红枣
又诊：细绎此病，风邪外感，内蒸湿热浊痰，古人所谓夹病。此等症也，何以见之？风入少阳则为寒热往来，半在表，半在里，出而与阳争则寒，寒宜不饮；入而与阴争则热，热宜发渴。此乃寒喜热饮，热反不渴，若无湿热浊，何以如是之故（难解）。白苔满布，面色晦滞，脉弦右滑，尽带空濡之象。欲去其风，必须化湿、化热、化痰，以除兼夹之气邪，则风邪寻路而出，不被兼夹所持矣（再解）。然热自痰生，痰从湿化，即欲化痰、化热，必须化尽湿邪（主脑乃解）。西昌云：舍助阳外，无驱湿之法，明示人以温通为主。将来附子理中汤、连理辈，一定章程，其中损益，尤须临病斟酌，活法在诸高明也。设使兼夹之邪，日化一日，而疟机未脱，仍可用小柴胡汤和之（原）。或寒热渐轻，但师其意不取其方，亦无不可（再原）。诸高明自有洞见，何庸多议？此不过主人之意，聊以应命而已。
（案6）此伏暑晚发之病也。暑邪者何？天之热气下，地之湿气上。人在气交之中，无隙可避，感而受者，遂病为暑。假使发于当日，其邪易达，其气未深耳。惟深伏三焦，直至秋晚而发，道远气深，自内达外，焉得一病便轻？所以病经十有三日，日重一日矣！然伏邪仅在三焦，不过寒热分争之下，所见者无非胸前痞闷，口中甜腻，二便失调而已。兹乃肢麻不已，更见厥逆，显系所患之邪不从三焦而出，反入于肝脾。肝者，将军之官，其性横逆，上犯肺经则为厥，旁流中土则为麻，麻厥并至，不惟邪盛，早见肝阳逆矣！然肝阳之逆，暑气之侵，亦非无故而作，必由风喜伤肝，未病之前，先招风气，引动伏邪，加以阴气素虚，肝失所养，所谓最虚之处，便是容邪之地。三焦之病，累及乎肝，最为恶候，能不虑其虚不化邪、厥逆频频乎？所幸者胆亦受暑，胆属少阳，其机为枢，有出入之意焉，是以寒热之势变为寒热往来，间日而作，俾得病情从此渐轻。不独肝脏可以外传于腑，即留在三焦者，亦可望其归併也。但少阴本虚，脉弦而芤，最恐欲化不能，亦防半途而废。邪实正虚，用药最难，权就寤言不寐、多梦纷纭、邪在胆经为甚者立方，候正。
十味温胆汤，用生地，去远志，加羚羊角、龙齿、当归、省头草
（案7）喘出于肾，关于肺，标本同病。始而邪盛，继以正衰，大非久病所宜。「热在上焦者，因咳为肺痿」，仲景早已言之，非无意也。肺之一脏，外为热火所烁，内被肝火上燔，金不生水，水不涵木，木反侮金，其畏如虎。专与复脉汤治其下，苇茎汤治其上，以冀弋获。
人参　阿胶　知母　炙甘草　大麦冬　枣仁　桑白皮　蛤壳　大生地　川贝　地骨皮　米仁　瓜子　丝瓜络
（案8）夏间伏暑，至秋末而发，亦云晚矣。晚则其道远，其气深，横连于膜原，外发于阳明。所以初发之时，仅见蒸热，虽得汗泄而不能解，今已二十日矣。曾经化火发渴、发乾，阴分必伤。伤阴化燥，本属暑邪见症，而况阳明中土，万物所归，尤易化火伤津者乎？然阳明化火伤津，不过清之、养之而已，尚可有为，无如所患之火，内挟饮食之积，结而不开，盘踞小肠，上升则口糜，下注则便泄，泄还不已，转而为痢，其色黄而带灰，红而带白，便则多痛，以昭邪盛则实之意焉。设使胃家气旺，肾脏不虚，而用攻克之剂，尚可以胜其任者，原为幸事。而饮食不思，神情困倦，面白带青，肌肉暗削，小便不利，少阴、阳明之生气索然，津液告竭。急急补助，已恐鞭长莫及，岂能再用攻克？诊得右脉弦数，左脉细小，细小为虚，弦数为实，虚中有实，用药两难，惟有猪苓汤一法，最为痢后伤阴所宜。然下焦可治，而中焦之结者，肝阴之亏者，仍未得以兼治，参入青六一方，佐以芍药甘草汤一方，而三法备焉，以冀弋获，否则悠悠忽忽而脱矣。
猪苓　滑石　泽泻　甘草　阿胶　赤苓　红曲　芍药
用荠菜花（一两）、荸荠（四个）、海蜇（二斤），煎汤代水。
次诊：进猪苓汤后，所见下痢已减其半，所化之邪亦减其半，所以唇之肿者已消，齿之垢者能清，以及右脉之弦数者能缓、能和，似属佳兆。然左脉细小，按之仍属无神，且兼关部带弦。弦主乎肝，细小无神又主真阴不足，惟以不足之真阴难以涵养肝木，肝木顺乘中土，尤为易事。如中土尚属有权，往往于病邪消化之后，胃口渐开，生机可望焉。乃胃中之津液早被热气所伤，又为下痢所劫，一伤一劫，杳不思纳，乾哕、恶心，所谓劫津病至，津竭祸来，此等症是也。若论小肠盘踞之邪，痛势仍然按之未减，而其位置则已近乎少腹，而不连于胁部，势欲下行，还未归併大肠，即使贻患将来，不过为痈为血，尚可徐图。惟此虚态百出，变生眉睫，能勿惧乎？然则阴尽痢止，最为危候，不得不宗「七虚三实，扶正为先」之训，而回元气于无何有之乡，再图侥倖。
人参（七分）　白芍药（钱半）　青皮（七分）　牡蛎（一两）　麦冬（钱半）　甘草（四分）　丹皮（钱半）　花粉（三钱）　五味（七分）　川贝母（钱半）　橘白（七分）　人中白（五分）　雪羹汤、炒香穀芽代水。
（案9）红疹属血，白痦属气，气血同病，疹㾦併发，发则为病易解矣，神必清矣。兹乃既发白㾦，又发红疹，而神反昏沉，身热不退，气息短促，加以舌缩质红，其苔灰白，遍身自汗，足肿逆冷，甚至下唇震动，两手亦然，昨日多喜笑，小便自遗，本来咳呛，今反寥然，水饮与之则咽，不与亦不思。诊得右寸脉形滑数，关部濡软，左手皆细小，按之模糊，想是风邪外感，引动温邪，又被湿痰所阻，元气受伤，走入手足厥阴也。势已危笃，每易悠悠忽忽而脱，邪从汗出，元气亦与之俱出，正在势不两立之时，最为棘手。勉从「虚羸少气」例治，以冀邪尽而正不与之俱尽。
竹叶　川贝母　勾藤　中生地　麦冬　远志肉　石膏　犀角　人参　茯神　生甘草　牛膝　天花粉　穀芽
（案10）胃脘当心而痛，继以形寒发热，如疟而作，甚至呃忒频频。此系温邪外感，秽浊内踞，加以湿痰食滞，交结中宫也。设使中宫之阳气内旺，所受之邪容易化达。兹乃元气本虚，诸邪又伤，后无力消除，病延多日，所以脉象空弦，神情困倦，非补不可时也。但舌苔白腻，干欲热饮，下体先痹，今更作麻，哕逆恶心。邪恋肺胃，而肾气亦衰，用药极难兼顾。然温养中宫，佐以上下分治之品，俾得一举而三善备焉，以冀即日见长为幸。否则气息易喘，恐增额汗，伊可畏也。
人参（中）　制川附（上下）　广木香（上下）　代赭石（上下）　野于术（中）　淡乾姜（中）　广木香（中）　木瓜（中）　制川朴（上下）　母丁香（上下）　旋覆花（上下）　半夏（制，中）　大麦冬（中）　炙甘草（中）　枇杷叶（上下）　
次诊：进前剂麻痹得和，四肢得暖，且有吐出陈腐酸苦，其色若尘，此皆得温而通也。然呃忒频频、气息短促、呻吟不绝、哕逆呕恶之象，仍不克除，神情困倦，左脉空细，右脉弦急，大便溏黑，喜饮热汤。湿痰邪滞之外，又有瘀血在里，邪从上出，不自下行，已为逆症，而况呕吐之时曾经额汗，能不虑其虚波暗起而脱乎？哕逆呕吐，无不由于气之所载，气若不平，诸症何能化解乎？再将前方加减，先使气平为安。
旋覆花　半夏　乌药　刀豆子　代赭石　白杏仁　沉香　西洋参　怀牛膝　槟榔　加大补阴丸
三诊：呃忒日轻，呕恶日重，此即陈腐之邪内阻气机。为呃者多从呕出，所以一则见轻，一则见重也。然病根欲拔，其所出之路逆而不顺，上而不下，颇失「胃气下行为顺」之理，却为累焉。昨夜额虽无汗，今朝脉尚弦急，呻吟未绝，所留陈腐之邪尚在中宫，犯肺为咳，犯胃为呕，直从中道而立，犹带呃忒。必须去尽宿邪，庶几有望。
白茯苓　制川朴　半夏　茅根　风化硝　枇杷叶　苏子　竹茹　江枳壳　白芥子　西洋参　刀豆子
四诊：荡涤宿邪之下，呕恶大减，呃忒日缓，脉象稍和，呻吟渐除，大便叠通。夫乃胃有下行为顺之兆乎？去疾莫如尽，尚须磨荡下行，继之于后，可卜其旋元吉。
前方去洋参，加腹皮、薏仁、穀芽
（案11）阳络伤、血外溢之后，脉宜静。此乃脉细而数，数则为动，细则阴虚，所以气急喘促，胸闷胁痛，面色萎黄，语言无力，小溲清白，大便漆黑，心悸少寐，气逆闷。动则火升，倦则阳举，无一而非虚阳上扰、阴血下虚、气不归元之象。先哲云：「气有馀便是火」，气不足即是寒，不足之气反见有馀，此非真火，乃是虚寒，阴不变阳，血不配气，以致此也。欲降其气，必先补阴，理固然耳。
生脉散　冬瓜子　石决明　葳蕤　枇杷叶　川贝母　薏苡仁　广橘红　白茯苓　燕窝
（案12）太翁之病，肝肾素虚，肺胃新感之病也。花甲之年，即使不病新邪，筋骨间早已空虚，何堪再经磨耐？因病致虚，因虚益病也，乃又经食消克之剂，在所必需。幸而外热递减，内热不清，咳嗽痰黏，咯吐不爽，气促形倦，纳少胃呆，舌苔或黄或白，现在又多剥象，左胁曾痛，两膝常屈，卧床不起，小溲乃黄，加之音不能扬，睡中言语，显系肺胃两经之热。既不能从外而泄，又不能从上而清，邪无出路，断无中道而立之理，势已逼入下焦，两伤肝肾。邪之所凑，其气必虚；留而不去，其病为实。实则泻之，虚则补之。以使补不碍其邪，泻不伤其正，一举两得，方合实必顾虚之计。此等立法，似乎从症，而未及脉，然所诊之脉，亦无不合之理。右寸关部弦而且滑，左关尺部细而且数，数则为热，滑则为痰，弦主乎肝，细主乎肾，岂非肺胃两经之热痰正盛、肝肾两经之虚气大昭乎？无怪乎其气从左逆，卧不能侧，更著上实下虚之症焉。为日已久，肺失清肃之司，相傅无权；肾失封藏之本，作强无主，而来此喘息，标本都伤，何恃不恐？必得药随病转，首能呼吸调和，庶几循循而治。否则气不归元，难卜其旋元吉矣。
大生地　天冬　桑白皮　蛤壳　羚羊角　枣仁　地骨皮　全归身　人参　抱茯神　川贝母　广橘红
（案13）肝藏魂，肺藏魄，魂升魄降，一阴一阳之各有其常也。此间之病，魄之降者，一无所关；魂之升者，独擅其奇，始而见所未见，继而闻所未闻。男女话长，分居左右，此无他，婴儿奼女，天各一方，而实黄婆之不媒以合也。夫黄婆属土，土中湿热生痰，以致「天五地十」之生成失其所主，累及肝魂之不附中而出之于上。欲治其上，势必先奠厥中。
人参　茯苓　半夏　獭肝　冬术　炙甘草　陈皮　磁朱丸
（案14）肝者，将军之官，女子以此为先天，与男子不同。大病后先天未经复元，肝血内亏，不能涵养肝木，肝性刚强，入营则吐血，入胃则脘疼，上升则头眩，肝经之病，可云甚矣！设使脾土内旺，尚可生金，金来制木，不足虑也。无如此际健运失常，湿从下走，五更溏泄；甚至湿郁中脘，腹中雷鸣；湿又郁而为热，其气上行，耳中嘈嘈，出脓、出汁，今更失其聪矣！脾经之弱，自顾不暇，岂有生金制木之功哉？然肝为刚藏，顺乘中土（剋土），本属易事；横逆肺金（侮金），亦不为难。以不难侮金之木，偏遇肺失清降，木寡于畏，咳嗽数月，时见鼻衄，左脉过弦，右寸上溢于鱼际，甚至少腹有形之气从左而起，从下而止，或攻于左胁，或逆于右胁，或塞于中，或作呕恶，竟有骤变为厥、缓变为臌之形，岂容渺视？然肝属乎阴，阴中木火存焉，不左其金，无以为治。但面色萎黄，肢体无力，饮食不多，喜饮热汤，中下之阳气式微，不得不兼顾而治之也。至于得后与气，则快然如衰者，不外是病，亦不外是治乎！
九香虫　厚杜仲　大麦冬　车前子　焦冬术　全归身　牡蛎　紫菀　广陈皮　白芍药　桑白皮　地骨皮　左金丸
（案15）先痛而后肿者，气伤形也。究之所以伤形者，热胜则肿，火甚则痛，此等见症不足以泄其邪，又挟身中之白积，下走肠间，似属寻路而出矣。然脾气不升，反从下陷，四肢浮而阴囊肿，小水不利，满症作焉。实则泻之，未始不美，而不知所存之湿归入腹中，以昭「诸腹胀大，皆属于热」。幸得五苓已分其势，然犹未也。午后发热，鼻准色赤，虽曰脾经伏热，而咽之时痛、喉之乾燥、舌之光红、苔之剥落，又有热伤阴气之象。泄热之中，兼以存阴，尚为可治。今乃望得形枯色滞，闻得气短言微，问得不纳、便溏，脉之切得者，右关弦数而大，至数模糊，左部寸短、关尺细弦，按之俱属无情，无一而非阴枯阳竭，土受木乘，势欲悠悠忽忽而脱。偏补阴阳皆有所碍，惟以培补元气一法，以冀一息之气，既可助阳，亦可生阴耳。
生脉散　粉丹皮　左牡蛎　陈香橼　鲜藿斛　白芍药　抱茯神　伏龙肝　藕汁
次诊：肿胀一症，大忌气喘、便溏，上下交征，以使气血阴阳立尽而脱，深可虑也。进前方，溏泄已止，气喘已平。肾本肺标，自有相生之兆，病属转机，是以色之滞者能开，形之枯者得润，本实之拨，固然因补而挽回，而枝叶之害，亦因清而兼化。化则口舌之干、咽喉之燥、咳嗽之作，无一不因而愈，所愈者过半矣，可称佳事。无如大肠之泻虽减，不意未食之前不知饥饿，既食以后又多饱胀，盖以「阳明中土，万物所归」，而阳明胃府，更有食积痰滞，交结于中，无怪短脉虽长，弦数未罢，且兼滑大，午后微热，鼻色微红，阳缩虽伸，囊肿亦消，四肢之浮肿不能尽退，且右臑肩背久偏为患者竟不能消，尚属病根未除之候。虚则补之，热则清之，积之一字，惟有磨荡而已。一方而三法备焉，未知其能弋获否？
生脉散　左牡蛎　陈香橼　伏龙肝　鲜藿斛　粉丹皮　炙鸡金　鲜藕汁　白芍药　福泽泻　抱茯神　雪羹饮子
二剂后去藕汁，四剂后去藿斛。另用陈香橼、人中白等分为末，每服钱半，用人参三分、砂仁一分煎服。
（案16）头为空谷，气本内清，耳为听官，声由外纳。兹乃是望得舌苔黄浊，闻得气急喘促，问得心神恍惚、胁背胀逆，诊得左脉细长、右关弦数，数则为热，弦则为湿，细为阴分之细，长为寿命之长，长命者元阳必旺，阴分自虚。偏以湿蒸热郁，窃踞阳明，阳明之脉盛于头面，头面诸经暗被湿热上熏，何怪乎昏昏不爽于头里、嘈嘈反起于耳中？而心神之所、肝胁之部、肺气之息，凡在中上二焦者，莫不深受其累焉！补阴以配其阳，化湿兼清其热，在所必需。
大熟地　白茯苓　石决明　炙甘草　竹茹　明天麻　党参　于潜术　丹参　女贞子　枣仁　半夏　归身　黄菊　白茄子　江枳壳　陈皮
上药各为末，白蜜十四两和丸，每服五钱。
（案17）古语云：痒为美疾。夫疾以美名，似非近理，而不知一痒之下，湿热交蒸者无不发之于外，都从黄水而出，则躯壳之内，从此清且和矣，不亦快哉！然际此黄水成疮之候，搔痒难当，可无具以应之乎？（外症）　
煨石膏（十两）　扫盆（四钱）　青黛（一两）　
共为细末，掺之。如水少者，用煎熟菜油涂之。
（案18）惊者必恐，烦亦归劳，劳则气陷，恐则气下。气之正者，既从下陷，则胃家水穀之气，亦未有不随之而下陷，此作泻之所由来也。扶助正气，以使有升无降，舍大补脾肾而何？
党参　绵黄耆　于潜术　粉丹皮　大熟地　山萸肉　怀山药　陈皮　肉桂　升麻　归身　福泽泻　川附子　柴胡　白茯苓　炙甘草
上药以清水煎成膏，用补骨脂二两、吴茱萸一两、五味子一两、肉果二两，四味为末，糊丸如桐子大，每服四钱。
（案19）肝者，将军之官，谋虑出焉；胆者，中正之官，决断出焉。二者失其所出之常，郁结不解，以致右胁下痛。盖肝脉布胁，胆附于肝，一脏一府，表里同病耳。然所病之痛又因下积而除，显系肝胆两经虽因本病，而实湿热久伤附和其间所致。后来温补燥烈，既伤营血，又滞浊痰，气分日窒，右降不及，无怪乎右胁之下窒碍不通，舌上生苔，大便燥结，吐痰反少，面黄色带滞，脉象弦涩，增出一番清浊混淆见症也。据述下积之后，精神稍爽，似欲以通为补之象，未知是否？
旋覆花　霞天曲　柏子仁　橘络　新绛纬　归须　萆薢　刺蝟皮　饴糖　青葱
先服沉香化气丸五分，另用水红花子一合，炒热，包灸。
次诊：脉之涩象稍和，弦则未改。积下之后，胁部稍能活动，想是痰血两邪尚有盘踞之意，而未解散也。
旋覆花汤加　饴糖　霞天曲　归须　刺蝟皮　橘络　瓦楞子　炙鸡金
丸方：六君子汤　乾姜　瓦楞子　黄连九肋鳖甲　川朴　炙鸡金　当归　水红花子　饴糖　荠菜花　牡蛎　竹沥达痰丸　白芍　陈粳米（一合，淘净，用巴豆四十九粒拌炒，仍去巴豆）　神麴浆糊丸。
（案20）据述五更泄泻，迭进温通而罔效，病亦奇矣。诊得左关脉弦，弦主乎湿，亦主乎肝，右关一部，内主乎脾。脾为土，肝为木，木乘土位，湿自不消，不消则脾为湿所浸淫，为重滞，为中宫痞，为少纳多痰。脾气被湿所累，既不散津上归于肺，口舌常干，而但运湿下入于肠，大便自泄。病在肝脾而不在肾明矣！拟治中，连理辈，佐以缩脾法，俾得土中泻木，以使两和。
党参　炙甘草　青皮　葛根　于术　炮姜　陈皮　草果　茯苓　川连　扁豆　砂仁
（案21）湿邪下注为浊，湿流回节为痛。「湿热不攘，大筋软短……软短为拘……」，据此三条而论，显系脾经积湿下注旁流，不能尽化，郁而为热，伤及于筋。夫筋，肝所主也，宜养、宜滋。而脾经之湿热仍未清楚，不得不以清化之品兼施之。然病已日久，恐非旦夕所能取效也。
熟地　防风　川芎　炙草　党参　茯苓　秦艽　桑枝　虎骨　归身　木瓜　于术　白芍　苡仁　另服川乌粥百日
（案22）舌上之有苔无苔，全凭中气立与不立。夫中气所立之苔，白而且润。兹乃黄而带黑，又兼乾象，干属无津，黄则为土，黑则为火，火土合病，而不合德，邪热熏蒸也。邪热既蒸阳明，无怪乎阴不上承，以昭津液暗伤。若不以「实则泻之」之法治之，吾恐心阳更旺。
泻黄散
（案23）久痢未有不伤肾，肾虚则气不归元，呼多吸少，喘自作焉。纳气归元最为要著。然龙雷之火亦已随气上逆，口乾、鼻燥、咽痛、脉冲，反见有馀之象，引火归元更不可少。此亦不过因病治病，竭力以图之计，鞭长莫及，未免致叹于崇朝。
水泛金匮肾气丸一两，炒炭煎服。
（案24）阳结于上，阴结于下，而为噎嗝者，肾家之阳不能蒸腾于上，肺经之降不能沾濡于下。古人于嗝症一门，重补肝肾，良有以也。
熟地　旋覆花　茯苓　新会皮　麦冬　代赭石　归身　炙甘草　乾姜　半夏　乌药　竹沥　附片
（案25）知柏之性，本属迅扫荡扬，据云服之者多而且久，以致浊阴用事，真阳上越，烦躁眩晕，尺脉微细，小便不举。幸得大温大补之剂，尚可支持。为今之计，舍此温补，别无苟安之法。病发时少腹作痛，际此冬至之时，身中之一阳未必即生。急以来复法生阳于下，佐以真武汤坐镇北方，俾得阴阳不散，最为第一要著。
川附子　白芍　于术　茯苓　生姜　煎送来复丹
（案26）脾脉络舌本，又主四末。脾经素有之痰，为寒所遏，上行舌本则不言，下注四末则痛痹，内阻心胞则形神呆钝，外阻阳气则四肢冷清。现在脉象小滑，寒痰正盛，必得温通经络，以使痰消寒化乃妥。
苏合香丸（一粒）　用竹沥五钱、姜汁一匙，隔滚水炖温溶服。
（案27）鼻衄上流，白浊下注，脉象弦数。中宫之湿火分头而病也。
猪肚丸（五两）　每服三钱，茅根汤送下。
（案28）寒热之下，下痢、胸痞，脉促、气短。此即太阳之邪不传阳明之经，即入阳明之府也。
葛根芩连汤
（案29）「湿热不攘，大筋软短，小筋弛长。」此间虽非软短，亦已弛长，惟其弛长，无怪乎痿而少用。然痿因湿热，脾虚不化也，往往治在脾经，而不知最虚之处便是容邪之处。下焦见症，实系肾气内亏。欲治其痿，必先化湿与热；欲化湿热，必先补脾及肾。脾肾一旺，湿热自减，不独下焦欲痿可以渐入佳境，即中上二焦之小恙亦可向安。难以「痿症已成，独取阳明」之例为治也。清燥汤加减之。
人参　冬术　茯苓　炙草　麦冬　首乌加川连、黄柏、五味子、泽泻、神麴、广皮、生姜、红枣，减黄耆、升麻、当归、地黄、猪苓、柴胡
（案30）水流湿，火就燥，湿不与燥为邻，燥偏逼湿为火，火势炎上，则水之润下失常，无怪乎求救于外水。渴而能消，消则仍渴，转辗不已也。前进许氏法，仅能小效，制大其方，正在此时。
大生地　黄耆　石膏　麦冬　大竹叶　归身　半夏　炙草　党参　白芍
（案31）痎疟皆生于阴。阴者，太阴、少阴、厥阴也，名之曰阴，必得阳以对待，不言而喻矣。此乃阴风寒湿又来袭入其间，出而与阳争，入而与阴争，寒热往来，轻重不一。苟非扶助阳气以逐阴邪，则三阴之界何从打退病魔乎？
柴胡　茅术　半夏　茯苓　青皮　草果　炙草　鹿角尖　川朴　淡芩
（案32）北方黑色，入通于肾，开窍于二阴，藏质于腰间。欲通大便精窍，先开腰间苦痛。脉来尺细关弦，肾家之虚也，不言而喻矣。
河车大造丸加青盐、甘草
（案33）梦遗泄精，勤而又久，近更举念即泄。肾失封藏之职，心失神明之主矣。急秘其元。
龙骨（一两）　大诃子皮（五只）　砂仁（五钱）　朱砂（五钱）　
上药为末，用糯米粥糊丸，如桐子大，另用朱砂为衣。朝服二粒，盐汤送下，晚服三粒，冷水送下。
（案34）肺气通于鼻，肺和则鼻能知臭香矣。兹乃反是，肺之不和也无疑，然肺脉固涩，而脾胃两脉何得亦然？加之白苔满布，想是中焦湿土先病，累及肺金。欲清肺金，必先崇土化湿，以绝病根，若在枝叶上求治无益也。
潞党参　野于术　广藿梗　缩砂仁　半夏　陈皮　苡仁　炙草　辛夷　桑皮
（案35）病中咳嗽，病后浮肿。浮肿属脾，咳嗽入肺，肺金风邪、脾土水湿互相搏结，变而为风水证也。气息喘促于上，二便失调于下，病势危笃，能不虑其厥塞而脱乎？勉拟开鬼门、洁净府两法，以冀表里皆通为幸。
麻黄汤　五苓散（用肉桂）　
（案36）迭进补纳，自云诸恙向安，偶因动气，又云诸恙复作。然所患之病，仍不外咳、喘两字，并无节外生枝见证，病亦奇矣哉！而不知所患咳喘，下虚气不归元之痰也，前所补纳，脏气未充，一以怒则气上，再以思则气结，既结于中，又上于肺，则健运失其常，清肃失其职，而痰饮之邪能免咳喘乎？补纳方中，佐以降气，俾得两全为要。
熟地　于术　杏仁　牛膝　归身　陈皮　苏子　桂枝　党参　紫石英　半夏　沉香　炙草　胡桃肉　茯苓
（案37）病起下焦，后艮于背。夫背为阳，艮为山，设使背阳充足，何至重若艮山？惟督脉内空，不能统领诸阳，敷布于背，以致脾经之湿痰，下随肾家之夹背而上，上而不致于眼突，即艮其背，有似山之重焉。背重于上，囊肿于下，上下各病其病，而实一以贯之。古语云：「生病之处，即阳气不到之处」，此等症是也。下气通阳，最为入手要著。
川椒　茯苓　半夏　炙草　川附　陈皮
（案38）语言艰涩，口角流涎，肢麻气短，脉息沉弦。此系内风习习，感召外风，以成类中也。七日内小心骤变，先理风痰，随后大补。
茯苓　半夏　乌药　陈皮　蝎梢　南星　制蚕　甘草
（案39）四肢属脾，脾主湿。湿毒内胜，走入脾经，右手背腕先痛后肿者，气伤形也，名曰「手气」。
茯苓　半夏　片姜黄　归身　茅术　枳壳　风化硝　赤芍
（案40）三焦浮游之火，行走不定。
黑山栀（煎服）　
复诊：进奇方，火衰大半，药对病矣。然舌红无津，左脉弦数，水不足，火有馀，不言可喻。泻南补北法主之。
细生地　归身　黑栀　胡黄连　川连　白芍　石决明　阿胶
（案41）痢疾古称「滞下」，滞下者，暑邪积滞，下走肠间也。幸得大黄荡涤，未成重候。然迁延不已，已经一月有馀，脉形弦细，肢体无力，溺色清，利色红门，中脘不舒，舌苔湿白，想是脾肾两经之阳气暗伤，所有馀邪不能化净也。理中者理中焦，此症已及下焦，不独补脾，尤宜补肾，盖久痢未有不伤肾耳。
附子理中汤　治中汤　加地、防风
（案42）脉象浮弦，弦则为痰，浮则为风，风邪因外而成，痰饮自内而起，内外合邪，咳嗽并作。安内攘外，似属一定章程，然所言弦脉固在，而浮之一字，见于左者甚微，见于右者独著，想是风之所感本轻，痰之所上实重，其在脉论云：「浮弦痰饮」，此之谓也。如是则治痰之品宜重于驱风不言而喻。
苏子降气汤去桂　泻白散　赤苓　枇杷叶
（案43）「诸风掉眩，皆属于肝；诸禁鼓慄，如丧神守，皆属于心。」既读《内经》，即识此病，一怒则掉、一笑则鼓之病，病在心肝也。但肥人多湿，湿易生痰。调养心肝之外，必须兼化湿痰，未知是否？
生地　枳实　半夏　石决明　于术　竹茹　陈皮　炙甘草
朝服天王补心丹三钱。
（案44）脉见两弦，非痰即败。今所呕者，幸有痰涎，尚非败症，然久吐不已，究恐成败，断不敢以痰涎上泛小恙目之。惟治痰饮者，多用温法，而此间肝阴不足，其火本旺，舌红且绉，用药最难，况酒客中湿热又胜，刚柔相济之品难矣！拟连理汤合戊己法加减。
于术　川附　半夏　陈皮　党参　乾姜　茯苓　炙草　川连　白芍
另用生姜、饴糖、盐、炙草煎汤代水。
（案45）无阴则阳无以化，所以大剂清凉，而病势依然不改也。
玉女煎加犀角、丹皮、鲜斛、金斛、南花粉、地（用生）　
次诊：进「少阴不足、阳明有馀」法，身热渐缓，大便亦通，岂非「寒之不寒，责在无水」之一验乎？然病虽衰，而阴亏留热尚不能平，脉数、溺疼、苔黄、口燥、自汗、神疲，多所反复时也，岂容渺视？仍宜昨法守之。
照前方，用中生地，加蔗汁
（案46）风寒湿三气杂至，合而为痹。本宜温药和之，无如痹日经久，三气之邪亦已郁热，正在「经热则疼，络热则痹」之时，又与风寒湿初起见症甚不相同，所以脉象弦数、口舌乾腻、小溲带黄继之于后也。拟蠲痹法加减。
黄耆　赤芍　姜黄　桑枝　当归　羌活　黑栀　竹沥　白蒺藜　芦根
（案47）阴虚生内热。有所劳倦，形气衰少，穀气不盛，上焦不行，下脘不通，则胃气热，热气熏蒸胸中，故内热。就此《内经》而论，未有不补阴者也，然脾为使，胃为市，脾虚易泄之体不能为胃行其津液，亦易暗生其热。所以脾胃一论，始自东垣，以补《内经》之不逮。由此观之，似与清燥汤方为合作。
清燥汤
（案48）痢之一症，未有不在乎暑。暑邪先伏肠间，外因凉气一束，其毒下注。则痢疾伤于血者，其色必红；伤于气者，其色必白，白也，红也，总不外乎暑毒之所留也。然暑毒之外，每有饮食之积附和其中，所以痢之为名，古称「滞下」。今痢已十有七日，积之下者不少，暑之解者已多，不然红何以能转为白，痛何以亦得大减？所虑内留之邪，尚随脾气下陷，苟非脾气上升，则下痢漫无止期矣。拟东垣补中益气汤加减。
补中益气汤去耆，加六一散、川连、乾姜、神麴。
（案49）陡然失血之下，气升则头痛、目红，气降则阳举、梦遗，身之肥瘦亦随气换形，加以筋惕肉瞤，指甲色变，肢体或痿，脉息弦细。此系肝经伏热袭入肾经，水中火发，虽非真火，亦可畏也。法当清热，佐以潜阳，即仿乙癸同源例治之。
熟地　萸肉　龟板　青盐　山药　丹皮　杜仲　茯苓　牡蛎　泽泻　川椒　龙胆草
（案50）上吐下疝，肝胃两经宿疾也。立冬腹胀，因硬而起，延及于中，二便失调，此即脏寒生满症也。良以一阳未至，寒物内伤，阳虚更虚，病情更剧。下焦阳气既因艾灸而醒，何不进而求之，俾得一阳来复，浊气潜消，庶几有望。
来复丹（钱半）　清米饮送下。
次诊：大温之下，腹满不减，减不足言。阳气极亏，即欲来复。
来复丹（二钱）　
三诊：一阳来复，满者已减其半，岂非美事？然美中不足，三阳未泰，尚觉其痞。痞者，否也，否而不泰之谓也。
来复丹（三两）　十服。
（案51）病分气血，不病于血，即病于气，然亦有气血同病者，未必各有所分也。即如此病，胃脘当心而痛，起于受饿之馀，得食则缓，此非气分病乎？然独气分为痛，既然得食则缓，宜乎即刻向安，而此痛能虽得食而缓，而午前则剧，黄昏尤甚，属在阳中之阴、阴中之阴之候，其为血病无疑，况但头汗出，便下色紫，脉形弦涩而数，更属血分之见症，但此血又非气虚不能摄血之血，乃酒热所瘀者。瘀者宜消，气虚宜补，消补兼施，庶几各得其所。
治中汤　失笑散
另用元明粉、红曲为末和匀，每服二钱，痛时下。
（案52）失血后咳嗽不已，痰涎不少，甚至寒热分争，左部细软，右寸关部数大不宁，饮食少纳，纳则胸脘不利。此系伏热伤胃，延及肺金，金受热伤，变为肺痿，肺既痿矣，水绝生源，则肝肾两经即使不虚者而亦虚矣。然虚则补之，本来一定章程，无如肺胃两经之伏热尚属不少，暗劫津液，若非清养肺胃，以去病根，而徒补肝肾无益也。若论所吐痰涎本从热化，而不知胃家有热，所进饮食不能化为气血，亦易酿成痰饮，上泛于肺，肺又失其清肃之权，不能通调水道；下输膀胱，则肺自旋受而旋吐也。吐已多而且久，最虑气喘，喘则肾本肺标上下皆损，恐归虚脱。如此看来，一清一养之下，稍能应手方幸。
紫菀　海浮石　秦艽　云茯苓　杏仁　薏苡仁　鳖甲　芦根　冬瓜子　丝瓜络　蛤壳　炙草　姜渣
（案53）阴枯于下，阳结于上，阳明素有之瘀血浊痰亦阻膈间，以致饮食之下，为噎为噫，经年不愈，其病更剧，所以胸中窒塞，尚吐白沫，脉象细涩，左关带弦，又兼食后作胀，大便坚结，势欲成臌。臌之用药最难，必须循循渐进，以冀弋获。然噎是神思间病，尤要内观静养，俾得怀抱放开，庶几有得。
当归　乾姜　槟榔　党参　白芍　薤白　瓦楞子　半夏　芦根　白蜜
次诊：进前法，胸中之窒塞稍和，白沫上泛亦缓，显繫上焦阳气暂得温通之品，结者能开。然虽暂用，尚未生生不息，加之阴血仍枯，是以饮食之下，不惟为噫为嗳，且兼胀逆不舒，大便坚结，脉象细涩，左关带弦，病情正剧时也。悦耳目、娱情志，当在药先也。
当归　乾姜　瓦楞　茯苓　首乌　炙草　乌药　槟榔　党参　薤白　川附　半夏　沉香　白芍　陈皮　白蜜　芦根
（案54）伤寒有「或已发热，或未发热」之条，以昭寒伤营也。此间之寒深入营分，营分虽热而卫分仍不能热，所以肤热、鼻血、苔黑、口乾，甚至舌强言謇，其热已畏，加以左关独弦，余者皆小，两足厥冷，但欲昏寐，胸前痞闷，味甜溺频，手振，痰血，呃忒连嚏。湿邪、食滞、气结三者既助为虐，又因少阴之阴气不充，自顾不暇，不能化托诸邪，其病更剧。曲运神思，聊拟一方，以冀应手方妥。
黑山栀　人参　川连　橘红　淡豆豉　贝母　玉竹　葱头　藕汁
次诊：足之厥冷、肤之寒象转热，脉息之小者，又能转大，且数且弦，寒郁之热颇有开泄之机。然其所开所泄，独在大筋小络，而肺之脏、胃之腑皆不能通，气分、阴分仍属无力以托其邪，无怪口乾苔黑，舌强难言，牙关不开，鼻衄嚏出，胸闷气粗，呼吸有声，神情不振，且兼无慧，昏昏默默而睡，其热尚在险途。搜索枯肠，以尽医力。
黄连　天花粉　桑皮　知母　黄芩　淡豆豉　杏仁　大生地　黄柏　黑山栀　川贝　鲜竹沥　枇杷叶　炒楂炭
（案55）舌为心之苗，苗本于心，心为君火，其舌宜温。兹何反是？左寸脉沉而缓，舌色淡白，据云口唇早已先寒，然后及之于舌。因阳明胃脉环于唇口，唇口之先寒，阳明胃府久被寒痰所阻，累及于心，良以胃土之生，生于心火，子病及母，势所必然。
苓桂术甘汤　二陈汤　益智　远志　开口川椒
（案56）舌乃心苗，心血内亏，其舌少荣。无怪乎口质觉辣，甚于烦劳之下。
天王补心丹
（案57）天之热气下，地之湿气上，人在气交之中，无隙可避，感而受者，名之曰暑。暑之为气，有湿有热，不问可知。其为病患也，或疟或病，不一而足，所谓「使天只有三时而无夏，则令人之病也必稀」，正为此等证而叹也，姑置勿论。此间寒热往来，少阳受暑也，少阳见症也。尔时所受之暑，出入于胆经，乘势提之，近似有理，而不知其在气分者，已从出时而达，在血分者，反从入时而陷。所以疟疾之后，舌苔之黄色依然不改，小溲之浑浊亦未清化，甚至嘈烦易饥，饮食无味，精神萎顿，不能复元。如此情形，已为累事，不意风从外束，邪自内蒸，变为发热不休，独在阳明之经，反不若少阳成疟，尚有歇时也。然疟已转病，一候不解，舌质颇红，干不多饮，头胀且蒙，胸闷不开，背后独疼，恶心唇燥，其势不轻，加之音烁不扬，四肢无力，岂非阳明血热无路可出，上熏于肺，肺热叶焦，则生痿蹙耶？病势有增无减，精神曾夺者遇之，窃恐不胜其任，而有昏厥喘塞之虞。此乃余之过虑，非有意骇人也。《经》云：「治痿独取阳明」。即宗此旨，出一枇杷叶散法加减，应无不合。
枇杷叶　洋参　川贝　郁金　川厚朴　羚羊角　知母　橘络　鲜茅根　丹皮　地骨皮
次诊：进前方，音之不扬者已扬，肢之无力者有力，所称「肺热叶焦，则生痿躄」之状可以免矣！得之于心，应之于手，在医者本宜如此。第身热之象夜重日轻，首还如裹，背尚独疼，二便失调于下，口苦不和于上，恶心痞闷于中，三焦正病，暑气日多，所以脉形弦细，不见缓和，用药最难著手。然河间论暑，每以三焦为训，观其三焦之邪，孰轻孰重，则药即随之而进退。因思此间上下两焦见症轻于中焦，中焦痞闷恶心一减，则上下之见症亦可轻松。痞闷于内，恶心于外，最为现在所苦，急宜和解。当以泻心汤法，参入枇杷叶散方中，以作「结者开之」之计。如能取效，庶免风波。
羚羊角　川贝　藿香　淡芩　川连　枇杷叶　茅根　乾姜　洋参　川朴　青蒿　半曲　生熟穀芽煎汤代水。
三诊：所言三焦见症：旨如裹，背之疼，口舌之不和，二便之不调，以及胃脘之恶心哕逆，无一而非随药向安，岂非美事？然美中不足，独有身上之热、胸中之痞依然不改。因思痞者，否也，否而不泰之谓也。无形之热，有形之湿，结而不开，变而为痿。苟非阳气得转，清浊混淆，痞无虚日，热无退时。久病如此，能不虑起风波乎？就脉数芤细而论，邪留一半，正已大虚。虚则补之，邪则化之，酌于二者之间，出一半夏泻心汤，专开其痞。痞若得开，热亦可退，否则徒退其热而亦不能退也。
半夏泻心汤去人参，加薤白
（案58）营行脉中，卫行脉外。脉为血脉，血脉盛则营卫流行，血脉衰则营卫不通，不通则痛。痛之为日已久，病必在络，不独气之为患可知。然则通其络、破其气，以使营卫渐和，不致有窒碍之痹，岂非快事？而不知五脏内亏，气血不充，阴阳之道路久已难宣，急急补之，还恐精神不旺，气滞血凝而痛，焉能受得攻方？夫营即卫，血即气，二者肺所主也，其用在右之胁部，痛则肺之治节不出，相傅无权。必得培土生金，补火生土，则真火上腾，肺气自旺，旺则燥金当令，金自不病矣。
附子理中汤加良姜、香附、须归、白芍
另用旋覆花、青葱、新绛、瓦楞子，煎汤代水。
次诊：火土合德，肺金自旺，右胁部痛所以向安也。夫肺为五脏华盖，其用在右，隔一隔二，以补其体，以使其用，体用兼全，痛固不作。但秋刑官也，肃杀令行，宜旺而不宜衰，宜通而不宜塞。肺若不虚，一交秋令，痛因除矣，何反秋深而更痛耶？细察病情，起于血后，大补肺金，右胁便痛，显系肺络之中，必有一点瘀血阻其清肃，所以当旺不旺，当通而反不通，疼无止期。不独壮年时，形寒饮冷伤肺而已。仍宜培补，佐以宣通，以使肺金日旺，瘀积消磨为要。
原方加九香虫、陈皮、延胡索、薤白
三诊：胁部不疼，背脊生胀，两腿作酸，无一而非三阴之略也。三阴之阴气内旺，阳气必衰，衰则浊阴用事，为胀为酸，以昭火土不能合德。气息自短，脉形软弱，嗽痰少寐，浊阴之气已加阳位，无怪乎中下两焦自病矣！若非温通阳气，窃恐白露横江，旧病复发。
附子理中汤　归身　白芍　橘红　薤白　九香虫　金毛狗脊　五加皮
四诊：温通后痛已不作，诸恙大愈。药之力耶，魔之退耶，姑置勿论。脉为血脉，五至为平，六至为数，三至为迟。诊得脉来四至，既不为数，亦难为迟，即以平脉断之，似未妥贴，何也？盖以未至太息，不见五至者，亦属迟脉。迟则为寒，又属阳虚，若不以阳和之品，日进一日，犹恐真火难生，浊阴窃发。
附子理中汤加归身、河车、五加皮、金毛狗脊、九香虫、白芍、鹿角霜、陈皮
仍取肝著汤，瓦楞煎汤代水。
五诊：脉已五至，气血之平也可知。平则营卫调和，阴阳和协，以免「亢则为害」之机，且有「承则乃制」之力焉。然皆药力之偏见长也，而不知久而久之，药力又增气。气宜少，不宜壮，「壮火食气，少火生气」耳。
干河车　野于术　广陈皮　九香虫　大茴香　全当归　东白芍　菟丝饼　潞党参　厚杜仲　炙甘草　鹿角霜　真麋茸
肝著汤，瓦楞子煎汤代水。
六诊：风邪从阳而亲上，上之为言肺也。肺为五脏华盖，燥风往往先伤，咳逆不爽，所谓「秋燥伤于肺，上逆为咳」是也。然观其咳之状，薄痰外出，咳则少安，竟有嗽意。嗽则属脾，咳则属肺。咳而兼嗽，肺风引动脾湿不言而喻。
桂枝　于术　前胡　桔梗　杏仁　炙草　苏子　茯苓　金沸草　桑白皮
七诊：风痰咳嗽已愈大半，胁脘之旧痛复发，加以背胀腿痠。背为阳，腿为阴，旧部尚病，何况乎阴前？此肝胃两经未有不同患难也。究其由来，浊阴用事，阳气不宣。温养一法，宜继于辛散之后。
云茯苓　野于术　金沸草　鹿角霜　川桂枝　炙甘草　杭麦冬　宣木瓜　当归身　金毛狗脊
肝著汤，瓦楞子煎汤代水。
十诊：营卫者，阴阳之道路也。营为阴，卫为阳，卫之为言护卫也，全在阳气之护卫。兹乃阳气久虚，护卫失职，凉风暴感，外从皮毛渐入于卫，以致形寒，脉紧，苔白，背腿仍旧胀痠，脘胁苦痛亦不肯罢。急须解表，以使凉风外达，不使郁久发热为要。
桂枝　川朴　砂仁　炙草　杏仁　归身　白芍　橘红　瓦楞子　葱白头
十一诊：营行脉中，卫行脉外。既得桂枝汤，一调营卫，则脉之中外自得和谐，病有向安之处矣。然时病时安，还在正气之盛衰无定。所以新感之凉风，久积之阴寒，未能一时化尽，推其原究，属阳气内亏，不敷布使然耳。
桂枝　黄耆　当归　白芍　杏仁　茯苓　陈皮　防风　炙草　十姜　瓦楞子
十二诊：鼻为肺窍，肺寒则鼻流清涕，肺热则鼻流浊涕。兹乃清涕转浊，肺之所感风寒已经化热，表邪解矣，不过尚有馀邪留落于鼻间而已，姑置勿论。就胸痛攻作，作于霜降始寒，寒则气凝，凝则阳气郁，郁则营卫不通，不通则痛，良有以也。因思秋分一节，大剂温通，其痛本愈，何不复之？
鹿角霜　奎白芍　广陈皮　云茯苓　净当归　炙甘草　淡乾姜
肝著汤，瓦楞煎汤代水。
十三诊：天降繁霜，归之燥政，金令大行矣。行则肝木受戕，气从内郁，血亦内凝，凝滞则疼，郁开则缓。所以痛无定所，总不外乎肝之部分随意之开阖而盛衰也。现在手足心热，不比旧时苦冷，想是真阳暂通，肝气下郁。《经》云「木郁达之」，逍遥一法，未始不可权行。
逍遥散
另取白芥子、水红花子、葱白、麸皮四味炒热熨之。
十四诊：逍遥之下，胁之疼暂止一夜，今又移入下胁，且及中脘，连及背胀。显系肝郁暂开，而其浊阴之气归併中宫，中宫之阳气前不能通，后不能运，所以脉反弦也。斩关直入，开通阳气，驱逐浊阴，非雄烈之品不足以有为。
川附子　九香虫　白芍药　当归　潞党参　炙甘草　淡乾姜　于术　广陈皮
另用獭肝五分，开水磨服。
（案59）人身一小天地。「大块噫气，其名为风」；人身嗳气，亦即是风。风行于地，噫由于胃，胃即是地，⿸疒缓即是胃。胃土之病，总不外乎肝木所乘，肾气上逆，所谓雷风相搏者，其在斯乎。法当镇之。
旋覆代赭汤　四磨饮去枳　左金丸　生姜　大枣
（案60）湿之见于下者，热湿也。热湿交蒸，邪从大便而泄，似属美事，而不知身中元气即于泄泻而伤，伤则所蒸之邪又从内踞，大腹胀满，足跗浮肿，小溲短赤，饮食减少，精神困倦，脉象芤数，口舌乾燥，病势有加无已，每易喘脱。进以桂苓甘露饮。
（案61）望得色萎肉削，闻得气怯言微，问得右乳肿痛，切得脉数弦急。就此四者而论，是脱营之症也，是脱将成之兆也。夫脱营之候载在《内经》，有其论，实未定其所。毓仁先生仅以耳之前后定其结肿，幸得张氏驳之，以为膺乳等部随处可生，所谓「始如痰核，久则渐大如石」是也。初起不肿不疼，似属平安无事，惟溃则血水一流，即不可问矣。然肿痛之象，其质已热，其色已红，颇有内溃之情。当此饮食减少，神情困倦，腰脊苦疼，口舌乾燥，寤寐失常，少腹下坠，气火上炎，气血大亏，肝脾更病，窃恐不胜其任矣。本宜益气养营汤法，惟嫌腻滞不灵，姑以十味温胆汤加减。
细生地　龙齿粉　人参　酸枣仁　绵黄耆　竹茹　贝母　石决明　抱茯神　霍斛　陈皮
次诊：进前法，寤言已寐，眼亦有神，即结肿之处，红色减而热象缓，有病随药转之机，岂不美哉？但脉之急者虽除，而弦数之象依然。弦主肝，又主痰；数主肿，又主火。痰火交煽，肝郁内结，所以坚硬如石，有似乳岩、乳癖，而实不同者，还未能开，加之食少、腰疼、口燥、言微、腹坠，种种虚象，不一而足，正在「营既内伤，瘕复外形」之候。攻补两难，尚须养化以和之也。如能日渐向安，然后可以正方，庶乎近理。
中生地　酸枣仁　鲜芦根　青竹茹　黄耆　龙齿　人参　茯神　霍斛　川贝　归身　陈皮　石决明
（案62）病经旬日，恶寒身热而起，本多头痛，现尚体疼，红疹难发，未能透达，少汗多烦，牙关紧闭，舌强难言，苔色灰白，唇乾齿燥，胸闷脘痞，小便常转矢气，曾经厥逆，至今气塞，诊得脉象皆数，右寸关部弦而且滑。此系燥风外感，引动伏暑，已经化热，且兼痰食中结，互相为患也。结而不开，往往津液暗伤，变为实在痉厥矣。速以凉膈法，清其无形之邪火，导其有质之痰食，以使三焦通利为要。
凉膈散　川郁金
（案63）胃为多血之乡，和则降，逆则升。有升无降，热气载血上行，吐而不止，其色带紫，且有浊痰夹杂其中。宜治胃也无疑。但虚寒之体，过服热药而来者，不能纯用清法，宗吐血不止例治之。
侧柏叶　马通汁　阿胶　炙甘草　炮姜炭　大生地　黄连　降香汁　黄耆　归身炭　黄芩　白绵纸灰　米仁一两代水。
次诊：进仲景法，紫血已除，热渴自减。无如痰中带血，胃必不和，究其血色已淡，责在乎虚，虚则脾失所统，肝失所藏，血从上脱。火热气升，尚须前法损益。
原方去淡芩，加鸡子黄、淮小麦
（案64）肺为姣脏，不耐邪侵，一伤于悲哀，二伤于发散，从此相傅无权，清肃失职。木寡于畏，怒则为哮，毛窍常开，寒则亦发。当发之时，肺经本贮之痰、脾经所生之痰无不上归于窍，呀呷有声，卧难著枕，如是数数矣。现在不发之时，脉静而细弦。元阳不足，非补不可，非温亦不可。
紫菀　熟地　半夏　归身　银杏　黄耆　陈皮　桑皮　党参　云苓　白术　炙草　五味　防风
（案65）中虚湿热，生痰生饮，为咳为嗽，甚至为喘。喘出于肺，关于肾。水失金之生养，如此日虚一日，而所患之湿热郁蒸于内，化热伤阴，溺黄、口乾、味苦、苔白、脘痞、头昏、耳闭、小有寒热等症继之于后，更觉无力以消，所以右脉虽空，其形弦大且数，左部虽沉，反见弦急不静。从肺肾立法，本属堂堂正正，无如湿热反蒸何？
甘露饮（去草）　水泛资生丸　取炒香花生肉煎汤代水。
次诊：寒热一除，精神有半日之爽，未几复蹈前辙。是湿邪尚盛，热又蒸湿，蒙其清窍。将前方加其补者，重其清降。
生地　川斛　半夏　茵陈　洋参　桑皮　枳壳　竹沥　麦冬　苏子　通草　枇杷叶
（案66）咳嗽于前，风也；痛痹于后，湿也。风湿一病于外，伏暑内动于中，以致寒热如疟，八日不退。诊得右脉弦中带数，左部虽数，偏见濡象。数之一脉，诚属暑气所形；而弦且濡者，又属风少湿多。因思汗出已多，而暑之不能速化者，原被湿气所遏，难以因风而达。然则面色黄滞，舌苔满白，小溲短赤，从未发渴，岂非「热处湿中」之谓乎？若欲暑邪透达，非先化去其湿则不能也。然迟之又久，往往暑不外达，反从内走，增出一番险症，不可不防。盖以邪无中立，不出则进耳。
茅术　丹皮　乾姜　滑石　厚朴　桑叶　炙草　陈皮　草果　杏仁　赤苓
次诊：面之滞色已开，湿邪亦暗化之机矣。是以右脉弦象稍和，左之濡象略弦。脉之转移，病之化动，自然相应，惟数象仍然，寒热稍轻，舌苔渐薄，小便觉长，明系暑风尚留、湿还内胜无他。暑必夹湿，湿去则暑亦自消，若非此理，古人之「消暑在消湿」何以言之？宗消暑法，参入苓术汤中，以使再减。然体质素虚，不得以一甘一寒之法佐之。
醋炒半夏　茅术　桑叶　滑石　草果　藿香　杏仁　橘红　淡乾姜　川朴　赤苓　甘草
三诊：湿从温燥而减，病情已缓。然湿为黏滞之邪，最难骤愈，无怪乎暑气还郁，小有寒热，似疟而作，舌苔虽薄，口尚不浊，面色虽开，其色未亮，加以小溲不利，肢体不松，脉弦带滞，所谓「脾为湿所浸淫而重滞」其在斯乎？转以缩脾饮，佐以五苓散。
醋炒半夏　茅术　砂仁　赤苓　草果仁　桂枝木　扁豆　猪苓　泽泻　口根
四诊：湿虽去大半，诸恙轻减，所嫌但热不寒，一日两度，有似瘅疟，而并不烦渴作呕，脉弦带数。无他，暑湿之邪尚留于脾，兼涉少阳，是以白苔之外，咽乾带苦，每见于清晨也。古语云「舍助阳，别无驱湿之法」，又云「治湿不利小便，非其治也」。宗此两条，而出一清脾饮，仍佐五苓散，以使脾阳渐运，邪从小便而出，不再入于少阳，恰合现在病机。
清脾饮用芎、术　五苓散
五诊：白苔化为黄色，湿邪退矣，暑犹在也。暑之所在，布于三焦，脉来濡数，今日知干，小便未利，胸次时痞，发热两度。正须透达之时，法宜提化。但苔有剥处，阴被暑伤，际此秋气平分，虽难滋补，亦不可不顾其阴。
青蒿　甘草（炙）　黄芩　米仁　丹皮　茯苓　橘红　穀芽　滑石　泽泻　萆薢
六诊：诊得脉数。数者，热也。内由暑邪所化，暑必夹湿，起于伤风，是以午后发热，夜半而衰；尚有如疟之状，中土之邪客涉少阳，近来之口苦咽乾实出于此；至于疹块外发，风之馀气亦属透达。所嫌大便溏热，腹中隐痛，肠间不无暑滞；舌苔剥落，阴分已亏。当此虚中留实之时，治宜扶正化邪，而出一小柴胡汤加减。
柴胡　青皮　黄芩　防风　半夏　花粉　甘草　茯苓
七诊：大汗之下，身热竟退，暑邪解矣。解则馀邪未尽，阴气必伤，自然午后微热，尚如疟状，舌苔之剥落、小便之浑浊、饮食之少进未尝不为此也。脉来濡中带数，正宜清养兼施。
洋参　茯苓　地骨　炙草　白芍　川斛　丹皮　陈皮　荷叶　粳米
八诊：病日经久，暑必化燥，秋分以后，天时亦燥，身中一水不能胜此两燥，阴分更亏。此舌苔剥落，身体如灼，热之所以未和也。法当养阴佐以泄热。
细生地　丹皮　湖藕　川斛　洋参　白芍　天冬　地骨皮　麦仁　茵陈
九诊：燥已化，阴亦生，病经向愈。所嫌小溲浑浊，阴头发痒，饮食少运，酸水曾溢。想是脾胃内亏，下陷之湿热尚未尽净。主以和养，兼理馀邪。
冬术　广皮　茯神　乌药　洋参　萆薢　半夏曲　益智　食盐
（案67）先生之病，素体湿热，又挟阴虚之症也。湿者何？地之生也；热者何？天之气也，湿热生焉。地天交泰，絪縕生焉，生生不见之机，妙合于其间，禀而受者，湿热元气混合一家，出自先天，牢不可破，较诸外感、内伤之湿热，属在后天者一扫而尽，岂可同日而语哉？设使薄滋味、远房帏，不过生疮动血，幼年所患之症而已；惟从事膏粱，更多嗜欲，外增湿热，内耗阴精，则脏腑营卫常有春夏之情，而无秋冬之气，无怪乎亥年之风火相煽，耳苦于鸣，岂非万物盛上而跃之一验乎？当斯时也，静以养之，则脐冷、齿痛以下见症之外，犹可相安于无事，何如火上添油，喜功生事，陡然头昏目赤，一派炎炎之势，甚至火极如水，阳不成其阳，势不成其势，肝经之火、督脉之阳亦从而犯上，失其本来之面目矣。近闻引火归原，以为甘温能除大热，嗟乎！未闻道也。甘温能除大热者，良以下极阴寒，真阳上越，引其火归其源，则坎离交媾，太极自安。若夫阴虚湿热蒸动而上者，投以清滋尚难相持，断不可以火伤火，明犯「一误不可再误」之戒。然清已有法，滋亦频投，饮食能增，身躯能胖，外有馀矣。而色色不能久立、久坐，则病机中「阴阳不定，未有主也」之条。际此外盛中空、下虚上实，用药实难，常见东垣之清燥汤、丹溪之虎潜丸润燥合宜，刚柔相济，张氏每赞此两方始克有赖，何乐而不即用之耶？无如药力之所以载行者，胃气也。胃属阳明，阳明中土，万物所归。湿热窃踞，亦久已熏蒸，传为吐血、鼻塞、噫气、二便失调，正见「九窍不和，都属胃病」。欲安内藏，必先清其外府，又为第一要著。至于秋末冬初病甚者，十月坤卦纯阴，天已静矣，而湿热反为之动；肾欲藏矣，而湿热仍为之露，致邪失政，能不令其更进一层乎？附方谨覆。
青盐（四两）　海蜇（二斤）　橘叶（五钱）　十大功劳叶（一斤）　甘草（八两）　萆薢（一两）　霞天曲（两半）　荸荠（一斤）　饴糖（八两）　刺蝟皮（两半）　
共为末，竹沥糊，水泛为丸。每服三钱，清晨开水下，完时，合虎潜丸全料同服。
（案68）承示病原，阳分比阴分更亏，显有明征。阴亏而用十全养营等法，责重乎阴，寓以阳药。本属和平之剂，良以秋分在即，燥气加临，不敢责重乎阳，以燥就燥，反增燥病焉耳。然于膏方下云「日后可加附桂，斟酌用之」一语，早已言之，非不见到也。盖天地之气，半月一更；人身之气，亦半月一更。八月而至九月，气已两更，病势不解，饮食反减，明明阴得膏滋而无病，阳得膏滋而更衰。一月之间，阴阳偏胜；一膏之内，功过相抵。可叹补偏救弊，因时制宜，应接不暇也。所言廿七、廿九两日，霜降始寒，寒气外侵，痰饮内动，动见青黄绿水，尚属阳明胃府，至于黑色，已自胃底而来，肾虚水泛、脾虚积饮可见一斑。然神气困顿，面色青浮，脉气双弦，以昭阳气不充、痰饮内聚宜矣。而反忽然牙齿浮疼，加以口舌酸甘，呃忒于胃，冲逆于胁，变出一番火气者，肝火也，肝气也。气火之横逆，不外肾虚无以涵木，木旺顺乘脾土，此等「气不足即是寒」之根蒂，反见「气有馀便是火」之情状，所谓本寒标热是也。夫惟本寒标热，岂非阳气较之阴气更进一层耶？此时论治，离照当空，始可阴霾四散，宗「风虚则炽，痰寒则壅」之训，而出一星附散法，以助脾阳，俾虚风寒痰不相互结，非独分解病情，而且土旺用事，更合机宜。如一立冬，又不可以纯阳无阴之品施于久病阴血本亏之体。冬月宜藏之令，即以此方分两三分之，一日进一服，参入前定膏滋方。口中只须五钱，清晨服下，傍晚再服水泛《金匮》肾气丸钱半，淡盐汤下，以占冬至阳生，弗药有喜。至于黑锡丹、控涎丹，本来同式，因病处方，随机应变，相时而动可也。须候尊处高明权之。
（案69）人年四十，阴气自衰，从古至今，未尝不若是也。尊躯之所独患者，正在湿痰素多，阳事早痿耳。尝阅医书：夜卧臂在被外者，每易招寒而痛；露臂枕儿者，亦易受寒而痛。此间之痛，虽非二者可比，而其起痛之因，本在常卧竹榻。竹榻之性，寒凉也，日日卧之，则寒凉之气未有不袭筋骨，所以阳气不宣，屈伸不利，痛无虚日，喜热恶寒。仲景云「一臂不举，此为痹」，载在「中风门」中，虽非真中，却是类中之机，岂容忽视？现在治法首重补阳，兼养阴血，寓之以驱寒，加之以化痰，再取经络通之，则一方制度，自不失君臣佐使焉！
川附　橘红　白芍　风化硝　当归　熟地　羌活　海桐皮　姜黄　茯苓　桂枝　于术　沉香　阿胶　枳壳　半夏　黄耆　虎掌　党参　炙草
上药为末，用竹沥一茶碗、姜汁二调羹，入淡蜜水泛丸。
（案70）松江朱逢辰次诊：左升太过，右降不及，何经之病？左属肝，右属肺，肺肝同病，自然升降失常。然肺为五脏华盖，肝脉布于两胁，此左升仅属于肝，右降仅属于肺，何也？概肝体在旁，肺体在上，只就位置而言；若论其作用，《内经》又曰「肝居人左，肺居人右」，右之不降，肺正失其清肃之用也；左之过升，肝反多所横逆之用也。横逆之邪加于清肃之所，木寡于畏，反侮于金，无怪乎身半以左之气旋之于右，既不能透彻于上，亦不能归缩于下，有如邪正相争，盘旋胁部，直至得后与气，则快然如衰者，木究不能上克于金，而仍下泄于土也。夫土曰稼穑，作甘者也；木曰曲直，作酸者也。口甘带酸，痰吐亦然，何莫非土受木乘之过，土亦太剧矣哉！谁能柔之？惟有左金一方，以为剋木之制，则木正其体，金正其用，何患升降之不得其常耶？
左金丸
覆朱逢辰书：接读手示，荷蒙锦念，谢谢！所论气火益炽等症，而古人云「气有馀便是火」，气从左边起者，肝火也，左金丸主之，当归龙荟丸亦主之。今既以左金一丸，如水投石，自宜以当归龙荟丸继之于后，未尝不可为法。惟我先生有「为痈为血，不可预防」一语，出自高明，定有灼见。弟始而骇然，继且茫然，几不知笔从何处著矣！吾先生如饥如渴，以望一方，惟速为贵。而弟刻无暇晷，夜以继日，有者求之，无者求之，必得一左之右之、无不宜之之法，然后可以覆书，非敢缓也，盖有待也。端日下问者，少徒辈聚在一室讲论，百问皆生于气，遂有「九气不同」之说。气本一也，因所触而为九。夫怒与思，为九气中之二焉。「思则气结」，《内经》自为注脚云：「思则心有所存，神有所归，正气留而不行，故气结。」先生有之。至于怒则气上，甚则呕血；怒则气逆筋缓，发于外为痈疽，古人亦载于「气门」，以昭邪郁必变，久病入络，非无意也。先生亦有焉。弟即从此领悟曰：怒有形于外者，亦有不形于外者。形于外，暴怒伤阴；不形于外，郁怒伤肝。惟其郁也，木则不克畅茂条达，反来横逆，则气郁于中者，势必火炎于上，金受火刑，有升无降，痰血热辣。一病于肺，痞满闷塞；再病于脾，脾肺同病，则胃家之痰食无力以消。胆经之木火从而和之，将来血溢于上，痈肿于经络，增出一番新风，诚不能不未雨绸缪也。然为痈为血之枝叶，仍不外乎气郁为火之根蒂。治病必求其本，因思「气从左边起者」条，内有「久病气结，诸药不效者，先服沉香化气丸以开其结」之文，不独将来之病变可以预防，即现在之气火升腾亦为合剂，而况右脉弦强，即「土郁夺之」之法耶？惟沉香化气丸重剂也，权宜用之而已。元虚久病之体，于病不能不用，而亦不可多用。清晨宜服八分，晚服逍遥、六君辈，调之补之，以为实必顾虚之计。未知是否，请正！
朝服沉香化气丸；晚服逍遥合六君子汤去半夏、人参，加沙参、川贝。


何元长医案  ——————————————————————————————————————————————————————————————————————————————————————————

中风门（九方）  ***************************
（案1）右半身不遂，脉来虚软。元气不足也。法当温补。
潞党参　炙甘草　鹿角霜　半夏　制于术　茯神　枸杞子　归身　净枣仁　霞天膏
（案2）阴液亏，内风煽烁，症属偏枯。法当柔剂养营。
熟地　归身　川断　枣仁　杞子　红花茯神　苁蓉　柏子霜　细桑枝
（案3）症属偏枯，内热，脉数。
党参　杞子　归身　龟板　熟地　柏子仁　茯神　川断　女贞子
（案4）右膝肿痛，筋拘不仁。营虚积湿也。标本两顾。
生白术　杞子　杜仲　鹿角霜　赤苓　大熟地　川断　木瓜　五加皮　油松节
（案5）舌本不利，四末不仁。气郁挟痰也。疏气涤痰法。
党参　半夏　苏子　郁金　蒺藜　茅术　陈皮　归身　远志　桑枝
（案6）右肢偏废，六脉模糊。阳虚湿痰内阻。
制于术　半夏　杞子　茯苓　丝瓜络　茅术　陈皮　归身　姜黄　鹿角霜　桑枝
（案7）肢麻言塞，脉来无力。阳虚痰滞脉络。防中。
生白术　半夏　陈皮　姜黄　桂枝　茯神　远志　天麻　归身
（案8）心悸骨痛，筋惕肉瞤。血虚风动也。从三阴培养。
制首乌　归身　枣仁　川断　杞子　茯神　柏子仁　牛膝　天麻
（案9）统体麻木，二便坚阻。血虚风动也。治以温润。
党参　杞子　归身　茯苓　熟地　天麻　牛膝　苁蓉　柏子仁

肝风门（六方）  ***************************
（案1）厥阳化风上冒，头晕目眩。血虚肝旺也。养血熄风。
制首乌　白芍　女贞　石决明　桑叶　归身　蒺藜　甘菊　麦冬
（案2）膈胀呕恶，饮食顿减。肝风犯胃也。诊脉象弦大，暂拟苦泄一法。
羚羊角　半夏　陈皮　竹茹　龙胆草　郁金　茯苓　石决明　知母
（案3）头晕心悸，六脉不静。虚风内动也。
大熟地　茯神　麦冬　柏子仁　蒺藜　归身　枣仁　甘菊　桑叶　石决明
（案4）心嘈不寐，四肢发麻。肝郁生风也。先宜苦泄。
川连　郁金　枣仁　川贝　牛膝　首乌　茯神　麦冬　石决明　桑叶　蒺藜
（案5）头晕多痰，诊脉滑大。肝风内煽。理宜柔肝熄风。
羚羊角　橘红　麦冬　甘菊　半夏　钩钩　牛膝　柏子仁　石决明
（案6）心烦不寐，惊悸神呆。肝郁生风。
川连　半夏　枣仁　龙齿　橘叶　麦冬　茯神　郁金　柏子仁　竹茹　丹参

虚劳门（十方）  ***************************
（案1）失血后，气喘咳呛，脉来细数。水弱火旺，延久成怯。
北沙参　川贝　茯神　牡蛎　牛膝　上清胶　橘白　枣仁　女贞　枇杷叶
（案2）朝凉暮热，气逆咳呛。此阴不恋阳，怯象已现。治之不易。
黄耆　沙参　淮山药　橘白　枣仁　熟地　麦冬　女贞子　茯神　枇杷叶
（案3）咳血久延，至于便溏纳减。阴损及阳。姑从中治为急。
黄耆　炙草　北沙参　米仁　淮山药　于术　茯苓　扁豆　橘白　建莲
（案4）积劳内伤，咳血，延至气喘，脉来软弱。阴损及阳。防其虚脱。
党参　五味　杞子　橘白　牡蛎　于术　麦冬　茯神　山药　干河车
（案5）咳血便溏，六脉无力。怯症之渐。当用培土生金。
党参　阿胶　杞子　山药　橘白　于术　茯苓　炙草　沙参　红枣
（案6）失血后，咳呛便溏，六脉少力。不但阴络受伤，而且阳分大亏。宜扶阳而生阴。
党参　菟丝子　枣仁　橘白　米仁　于术　茯神　杞子　山药　红枣
（案7）遗精咳血，脉络空虚，腰背作痛，神色㿠白。怯症之根。当以甘温补养。
党参　阿胶　茯神　麦冬　牡蛎　于术　杞子　枣仁　橘白　莲肉
（案8）咳呛失音，痰中带血，无梦遗精，腰背痠痛。阴涸阳浮。当用清上纳下一法。
洋参　丹皮　麦冬　人中白　阿胶　沙参　玉竹　枇杷叶　桑叶　生藕　橘白
（案9）咳呛咽痛，恶风内热。阴伤及阳，已成怯候。
阿胶　人中白　川贝　沙参　米仁　橘白　生蛤壳　枇杷叶　白花百合
（案10）便溏下血，脾肾两虚，兼之气逆自汗，六脉无力。颇有衰脱之险，甚为棘手。
黄耆　白芍　山药　于术　五味　炙草　菟丝饼　枣仁　红枣

咳嗽门（二十二方）  ***************************
（案1）风温伤肺，咳嗽多痰。治以辛凉解散。
桑叶　薄荷　半夏　枳壳　象贝　杏仁　橘红　桔梗　花粉　冬瓜子
（案2）风温于肺化热，气急咳呛，痰多色黄，脉来右寸浮大。转用泻白法。
桑白皮　杏仁　花粉　橘红　地骨皮　川贝　米仁　冬瓜子　马兜铃　枇杷叶
（案3）风温化燥，咳嗽气逆，喉痒。仿泻白意，以清肺金。
桑叶　杏仁　沙参　米仁　地骨皮　川贝　花粉　生草　冬瓜子　枇杷叶
（案4）血溢后，咳呛不止，咽痛失音，六脉弦数。肺络伤而津不上承，殊非小恙。
紫菀　麦冬　米仁　阿胶　沙参　人中白　橘白　川贝　鸡子白
（案5）七情郁结，燥火内燃，咳逆咽乾，左脉弦大。治以仲景法。
川连　鸡子黄　沙参　人中白　阿胶　麦冬　石决明　橘白　知母　枇杷叶
（案6）久咳不已，畏风，脉数。腠理疏，津液亏。固表育阴。
生黄耆　山药　麦冬　川贝　阿胶　沙参　知母　橘白　冬桑叶　红枣
（案7）咳呛膈痛，脉来弦数。肝热射肺。防络伤咯血。
旋覆花　苏子　郁金　杏仁　半夏　冬瓜子　桑叶　橘红　石决明
（案8）久咳不已，咽痛失音。虚火刑金，势欲成怯。
熟地　沙参　川贝　人中白　杞子　麦冬　橘白　蛤壳　枇杷叶　鸡子黄
（案9）嗽久腰痛。水亏火动，须早图治。
生地　麦冬　女贞　怀牛膝　沙参　龟板　茯神　川贝　橘白　桑叶
（案10）脾气虚而津不上承。久咳不已，色脉少神。补土生金。
炒白术　麦冬　米仁　沙参　川贝　茯神　枣仁　山药　橘白
（案11）久咳形衰，脉来无力。肺肾并亏。仿金水六君法。
熟地　麦冬　茯苓　沙参　龟板　蛤壳　枇杷叶　橘红　百合
（案12）痰嗽不爽，六脉弦大。肝火刑金，恐络伤动血。
旋覆花　苏子　川贝　代赭石　杏仁　郁金　桑叶　橘红　牛膝
（案13）久咳不已，呕逆自汗。阴损及阳，劳怯之基难治。
黄耆　沙参　川贝　橘白　熟地　麦冬　茯神　山药　牡蛎　枇杷叶
（案14）远年久咳，色脉少神。肝肾虚，水泛为痰。急宜培补。
党参　熟地　川贝　橘白　于术　杞子　杏仁　茯神　牡蛎　胡桃肉
（案15）浊饮凝踞，积饮为痰。《金匮》以内饮治肾，外饮治脾。起经有年，太阴、少阴同病。宗仲景法，以温药和之。
桂枝　茯苓　生姜　陈皮　白术　炙草　半夏　金匮肾气丸
（案16）久嗽欲呕。病在肺胃，腻补不合。
党参　半夏　茯神　川贝　于术　橘白　麦冬　米仁　石决明　竹茹
（案17）久嗽咽痛，脉来细数。肝肾阴亏。甚为棘手。
沙参　麦冬　人中白　元武板　熟地　紫菀　橘白　白花百合　枇杷叶　鸡子黄
（案18）内热咳呛，心烦少寐，病延一载，肉削神衰。操劳过度，水亏火动。法宜清补。
生地　天冬　茯神　牡蛎　熟地　麦冬　枣仁　橘红　竹茹　枇杷叶
（案19）久嗽脉弱。先后二天均虚。若过投寒凉，必致胃损减食。
炒熟地　杞子　麦冬　炒于术　茯神　橘白　玉竹　山药　川贝
（案20）久嗽咽乾。肺胃津亏。仿《金匮》麦门冬汤法。
沙参　生草　川贝　橘白　麦冬　米仁　人中白　川斛　桑叶　红枣
（案21）久咳不已，咽乾作痛。乃肝风炽，肺阴伤也。诊六脉弦数，惟恐络伤动血。仿嘉言清燥法。
桑叶　枇杷叶　川贝　阿胶　麦冬　人中白　石决明　杏仁　郁金
（案22）久嗽失音，舌红脉弦。邪郁肺金，外寒内热所致。仿仲景法。
麻黄　杏仁　桔梗　桑叶　石膏　生草　射干　郁金　马兜铃　枇杷叶　鸡子白

吐血门（二十六方）  ***************************
（案1）咳痰带血，六脉洪大。温邪伤肺，不宜早进补。
桑白皮　丹皮　川贝　橘红　地骨皮　知母　杏仁　米仁　冬瓜子　茅根
（案2）咳频震络，络伤，痰中带血，脉来弦大。只宜薄味，以清上焦。
桑叶　沙参　知母　茜草　地骨皮　麦冬　花粉　川贝　郁金　藕节
（案3）咳逆见红，脉象弦大。肺胃之火迫血妄行。治以甘寒。
犀角　丹皮　知母　茜草　鲜生地　麦冬　丹参　淮牛膝　生白芍　茅根
（案4）畜血妄行，胸膈作痛，脉弦大。阳络伤也。此必杂络之瘀未净，不宜早投滋腻。暂用通络一法。
归须　苏子　丹参　石决明　桃仁　郁金　茜草　怀牛膝　橘红　新绛
（案5）咳逆伤络，失血，胸膈作痛。病久脉虚，刻难取效。
生地　阿胶　沙参　茜草　丹皮　麦冬　橘红　石决明　牛膝　桑叶
（案6）热逼阳络，血溢颇多，脉来数大。适意静养。
川连　丹皮　茜草　生白芍　阿胶　丹参　石决明　茅根　旱莲草　牛膝
（案7）上焦郁热，咳血多痰，六脉弦紧。治以清润。
桑叶　地骨皮　杏仁　茜草　紫菀　麦冬　川贝　郁金　蛤壳　犀角　茅根
（案8）久嗽见红，脉来细数。肺络伤也。殊非轻恙。
紫菀　丹皮　沙参　川贝　阿胶　茜草　麦冬　米仁　橘红　桑叶
（案9）三载血发，火动络伤也。恐咳呛日甚，延成怯候。
生地　麦冬　石决明　女贞　沙参　丹参　牛膝　旱莲　茅根　橘红
（案10）阴不恋阳，咳血脉数。乃劳怯之见端，切勿轻视。
生地　苏子　牛膝　女贞　丹皮　橘红　元武板　石决明　生白芍　桑叶
（案11）内伤失血，血虚则气喘、脉数。阴不恋阳也。以致下午潮热，饮食日减。乃下损及中，最难向愈。
党参　阿胶　茯神　沙参　牡蛎　牛膝　橘白　枇杷叶　枣仁　麦冬
（案12）失血过多，营络空虚。胁肋跳动，行走喘促。从肝肾引阳下纳，希图寸效。
党参　阿胶　牡蛎　熟地　白芍　紫石英　胡桃肉　枣仁　牛膝
（案13）气冲络伤，失血咳呛。治以清上纳下，勿使延入怯门。
熟地　杞子　枣仁　沙参　阿胶　茯神　麦冬　橘红　紫石英　枇杷叶
（案14）失血后，咳逆不已，缠绵一载。阴损及阳，怯象已成。
熟地　沙参　丹皮　阿胶　麦冬　橘红　茯神　山药　牡蛎
（案15）久嗽见红，继以足痿。此由血去阴亏，无以营养筋骨。症属下盛上虚，非朝夕所能取效。
熟地　归身　沙参　龟板　杞子　川断　麦冬　米仁　橘白　枇杷叶
（案16）血症频发，延至心悸不安，遍体作痛。乃气不摄血，营络空虚。劳怯之基，急宜进补。
党参　枣仁　麦冬　阿胶　白芍　橘白　牛膝　杞子　茯神
又方：去白芍、党参、橘白、杞子，加熟地、人参、女贞、炙草　另煎併入。
（案17）肝气久郁，络伤血溢。
制洋参　石决明　茜草　苏子　生白芍　丹参　郁金　牛膝　茯苓　生藕
（案18）大血失后，阴损及阳，以致色脉少神。近乎怯候。宜甘温纳补。
炙黄耆　杞子　枣仁　橘白　大熟地　茯神　山药　牡蛎　麦冬　红枣
（案19）失血后，咳逆不已，频发寒热。表里均虚。
生耆　沙参　茯神　熟地　麦冬　橘白　苏子　杞子　牛膝
（案20）失血后，延至咳呛，遗泄便溏。二气交伤，保扶后天。
党参　沙参　山药　橘白　于术　麦冬　茯苓　女贞　金樱子　红枣皮
（案21）努力络伤，膈痛咳血。
苏子　丹参　丹皮　川贝　郁金　茜草　橘红　牛膝
（案22）咳呛失血。肝肺郁热为患。法当清理。
羚羊角　丹皮　川贝　桑叶　丹参　橘白　黑山栀　石决明　米仁
（案23）骤然咳血，膈闷顿痛，举动气促，脉来洪数。此温邪震络也。恐有留瘀未净，不必急于止涩。
犀角　丹皮　郁金　石决明　制军　茜草　苏子　橘红　牛膝　生山七（磨冲）　
（案24）身心过劳，络伤血溢。幸不咳呛，可保无虑。
熟地　丹皮　茯神　阿胶　丹参　枣仁　远志　女贞　牛膝
（案25）久嗽失血，畏风头晕。上实下虚，近乎怯候。
生黄耆　麦冬　川贝　茯神　沙参　阿胶　橘白　女贞　龟板　桑叶

肺痿门（二方）  ***************************
（案1）久嗽咽乾，频吐涎沫。此肺失清肃，不能输精上布。症属肺痿，不治。
紫菀　沙参　天竹黄　白及　麦冬　米仁　生草　橘白　白花百合　鸡子白
（案2）久嗽失音，喉中哽痛。津液内伤，不司上承，是为肺痿重候。
沙参　川贝　百合　橘白　麦冬　米仁　人中白　冬瓜子　枇杷叶　生草

遗精门（四方）  ***************************
（案1）素体阴虚，相火易动，为梦遗精。法当养阴，佐以固下。
大生地　黄柏　丹皮　女贞　元武板　知母　茯神　芡实　金樱子　白莲须
（案2）心悸遗精，脉虚无力。由阴不恋阳所致。惟清心固肾，俾得水火交合，病当渐减。
熟地　枣仁　麦冬　远志　杞子　茯神　五味　芡实　金樱子　桂圆肉　湘莲
（案3）心肾不交，精滑少寐。
洋参　五味　茯神　麦冬　远志　柏子仁　莲须　枣仁　牡蛎
（案4）阳不交阴，为梦遗泄。治从心肾。
丸方：大熟地（四两）　丹皮（三两）　茯神（二两）　旱莲草（二两）　元生地（四两）　麦冬（三两）　女贞（二两）　白龙骨（三两）　线胶（三两）　芡实（二两）　广皮（二两）　
共为末，用金樱胶二两和作丸。每早四钱，白汤送下。

淋浊门（八方）  ***************************
（案1）便浊脉数，湿热下注也。法当分利。
萆薢　泽泻　通草　赤苓　米仁　黄柏　竹茹　草梢　猪苓
（案2）便浊茎痛，心热移于小肠。仿导赤意。
细生地　木通　赤苓　生山栀　丹皮　草梢　琥珀　泽泻　淡竹叶
（案3）久浊元虚，脉来无力。法当建中，佐以升清。
制白术　赤苓　草梢　山药　萆薢　泽泻　升麻　米仁
（案4）膀胱络伤，尿血茎痛。法当祛瘀升清。
制军　桃仁　萆薢　归须　赤苓　生草梢　黑山栀　牛膝　升麻
（案5）尿血作痛，小腹坚，大便秘，脉来紧大。下焦郁热所致。恐有瘀滞。
制军　桃仁　延胡索　赤苓　归须　瓜蒌皮　生草梢　泽泻　黑山栀　琥珀末
（案6）血淋茎痛，脉来弦大。湿热下注。法当分利。
细生地　川柏　赤苓　草梢　丹皮　萆薢　泽泻　车前　牛膝
（案7）热入膀胱，尿血茎痛。治以养阴通腑。
细生地　丹皮　阿胶　泽泻　甘草梢　川连　赤苓　萆薢　血馀炭　琥珀末
（案8）湿热下注，兼之努力络伤，腰膂痠痛，尿血茎痛。法当破瘀分利。
制军　瞿麦　海金沙　赤苓　归须　杜牛膝　草梢　泽泻　麝香末（七釐）

肿胀门（二十二方）  ***************************
（案1）寒湿内阻气分，统体浮，脉不应指。法当温解分清。
生茅术　桂枝　赤苓　木香　川朴　半夏　猪苓　广皮　车前　椒目　老姜
（案2）泄泻浮肿，寒湿伤中。仿苓姜术桂法。
茅术　乾姜　陈皮　桂枝　赤苓　川朴　泽泻　半夏　车前
（案3）腹胀痰多，脾虚挟湿也。法当燥土分清。
茅术　陈皮　蒌皮　赤苓　半夏　苏子　莱菔子　泽泻　车前　椒目　煨姜
（案4）寒湿阻遏气分，乘脾为胀，入肺为咳。先宜开泄。
麻黄　半夏　苏子　丹皮　陈皮　赤苓　车前　川朴　泽泻
（案5）中虚湿困，统体浮肿，六脉模糊。法当分利。
茅术　半夏　赤苓　白术　陈皮　米仁　车前　川朴　泽泻
（案6）腹胀食减，四肢不暖。脾肾阳衰。法当温补。
白术　附子　茯苓　白芍　肉桂　菟丝子　广皮　泽泻　车前　赤小豆
（案7）足胀浮肿，六脉沉微。真火衰而湿浊用事。宜乎通阳分利。
茅术　附子　赤苓　于术　炮姜　泽泻　车前　半夏曲　牛膝
（案8）脾阳虚而积饮为胀。法当燥土分利。
生茅术　半夏　米仁　莱菔子　生白术　陈皮　赤苓　葶苈子　苏子　冬瓜子　牛膝
接方：党参　安桂　茯苓皮　香附　于术　菟丝　益智　牛膝　砂仁　车前
（案9）腹胀脉软，阳微挟湿。法当分利。
茅术　茯苓皮　香附　大腹皮　于术　益智仁　车前　海金沙　赤小豆　焦穀芽
（案10）腹膨食减，乃中虚积湿。恐延成单腹胀。
川朴　半夏　泽泻　木香　陈皮　麦冬　米仁　赤苓　砂仁
（案11）统体浮肿，便溏溺涩。阳微挟湿。法宜温利。
生茅术　炮姜　半夏　赤苓　生于术　椒目　陈皮　泽泻　萆薢　车前
（案12）腹膨泄泻，六脉模糊。阳虚湿困，恐其中端。
生白术　半夏　赤苓　木香　川朴　陈皮　泽泻　白芍　蔻壳　煨姜
（案13）胀久腹膨，木犯土位。此疾根深，刻难取效。
半夏　白芍　瓜蒌皮　陈皮　郁金　益智仁　米仁　白蔻壳　茯苓
（案14）腹胀食减，木郁侮土。延久气虚。宜乎温补。
制白术　炮姜　蔻壳　茯苓　白芍　香附　车前　益智　泽泻
（案15）腹胀气喘，脉不应指。脾肾阳衰。仿《金匮》肾气法。
熟地　安桂　牛膝　半夏　于术　附子　车前　陈皮　赤苓　沉香
（案16）上下血溢，腹痛作胀。由络虚气滞，殊非轻恙。
制白术　菟丝　白芍　炮姜　半夏　木香　车前　赤苓　大腹皮
（案17）失血过多，阴伤及阳，腹中膨胀，脉来细数。宗补火生土法，以图寸效。
党参　安桂　菟丝子　于术　川附　牛膝　赤苓　益智仁　车前
（案18）此单腹胀也，由中虚积湿所致。
炒白术　附子　泽泻　安桂　菟丝　牛膝　白芍　赤苓　车前
（案19）气虚挟湿，统体浮肿。法当燥土分利。
炒茅术　半夏　米仁　防己　香附　陈皮　赤苓　泽泻　木瓜　冬瓜子
（案20）腹鸣作胀，脉来虚软。脾肾阳衰。法当温补。
炒党参　茅术　半夏　安桂　制于术　益智　陈皮　茯苓　郁金　紫石英
（案21）温盛之躯，加以秽邪内滞，胸腹作胀。恐有中满之患。
藿梗　半夏　大腹皮　车前　蒌皮　陈皮　莱菔子　泽泻

黄疸门（二方）  ***************************
（案1）湿热外越，肌肤发黄。法当燥土分利。
生白术　赤苓　米仁　萆薢　茵陈　泽泻　黑山栀　山药　通草　冬瓜子
（案2）遍体发黄，由暑湿郁蒸所致。
茅术　半夏　藿香　通草　川朴　陈皮　茵陈　泽泻　米仁　六一散

噎膈反胃门（六方）  ***************************
（案1）纳食格拒，甚则吐涎。木郁侮土，气滞痰凝所致。议与苦降辛通，以图寸效。
川连　半夏　郁金　白芍　乾姜　陈皮　代赭　杏仁
（案2）脾肾阳衰，纳穀不运，脉来沉细。近乎膈候。
党参　半夏　茯苓　白芍　于术　陈皮　肉桂　益智　代赭粳米
（案3）朝食暮吐，六脉沉弱。中土阳衰，腐谷无权也。法当补土通阳。
党参　乾姜　陈皮　益智　于术　半夏　茯苓　白芍
（案4）纳食哽塞，大便艰难，脉来软弱无力。积劳内伤，阳结于上，阴衰于下，是为关格之渐。姑拟温通一法，以图幸功。
党参　半夏　白芍　益智　肉桂　陈皮　茯苓　郁金　苏子　苁蓉
（案5）食阻便艰，脉来弦数。操劳阳亢，肺津胃液日渐消耗，是为关格之见端。须身心安逸，病可渐却，慎勿徒恃药功。
党参　川斛　杏仁　橘白　沙参　麦冬　米仁　水梨汁（一小杯）　胡麻仁
（案6）胸膈作痛，纳食塞逆。气郁伤络也。惟恐成格。
旋覆花　半夏　益智　代赭石　陈皮　苏子　郁金　白芍　茯苓

痞块门（八方）  ***************************
（案1）中虚挟湿，结痞渐大，脉细模糊。久防满腹。
茅术　半夏　泽泻　炮姜　陈皮　白芍　蒌皮　赤苓　郁金
（案2）素患痞结，延成腹胀便溏。脾虚挟湿也。不易调治。
茅术　半夏　赤苓　炮姜　白术　陈皮　车前　腹皮　泽泻　冬瓜子
（案3）左胁下结痞作痛，饮食减少，形衰脉弱。此属木邪侮土，症势不轻。
归身　半夏　木香　茯苓　白芍　陈皮　蔻仁　郁金　川楝子　穀芽
（案4）肋痞胀满，右脉弦滑。恐有停饮。燥土分消。
茅术　半夏　泽泻　川楝子　陈皮　郁金　蒌皮　赤苓　木香
（案5）宿痞为患，延至腹满，食减便溏，脉软无力。脾土阳衰也，殊非轻恙。
党参　半夏　茯苓　白术　陈皮　白芍　木香　菟丝子　煨肉果
（案6）痞胀减食，四肢无力。
于术　半夏　茯苓　藿香　川薢　陈皮　白芍　木瓜
（案7）胁痞不和，劳动作痛。脾土衰，肝木旺也。培土抑木为主。
炒于术　白芍　木瓜　归身　云苓　木香　炙草　龟板　橘叶
丸方：党参　归身　泽泻　扁豆　于术　云苓　香附　砂仁　木瓜　橘叶

呕吐门（五方）  ***************************
（案1）呕逆膈痛，肝胃不和也。法当通阳。
半夏　乾姜　茯苓　陈皮　吴萸　益智　炙草　白芍　香附
（案2）膈痛吐沫，脉象模糊。中虚积饮。燥土通阳。
茅术　半夏　乾姜　藿梗　泡吴萸　陈皮　茯苓　炙草　益智仁　砂仁
（案3）寒湿僭踞，呕逆自汗，六脉不扬。殊非轻恙。拟平胃理中法。
茅术　川附　陈皮　川朴　乾姜　藿梗　吴萸　半夏　赤苓
（案4）纳食呕吐，脉来细软。土衰木乘。宗仲景法。
旋覆花　半夏　茯苓　代赭石　陈皮　藿梗　乌梅　乾姜　白芍
（案5）纳食则呕，舌本乾红。中气虚，肝火上冲。殊非轻恙。
党参　半夏　茯苓　藿梗　川斛　陈皮　白芍　穀芽

噫嗳门（三方）  ***************************
（案1）吞酸嗳气，木邪侮土也。恐久延成格。
川连　半夏　云苓　乾姜　陈皮　藿梗　代赭　白芍　炙草
（案2）噫气吞酸，中虚浊逆。
制白术　乾姜　陈皮　云茯苓　益智仁　白芍　代赭石　半夏　旋覆花
（案3）肝胆郁热，嗳气吞酸。暂用左金法。
川连　半夏　白芍　陈皮　茯苓　吴萸

胸痹门（六方）  ***************************
（案1）胸次作痛，六脉模糊。湿、热、痰阻气，清阳不运也。仿平胃法。
茅术　半夏　蒌皮　川朴　陈皮　苏子　杏仁　乾姜　赤苓
（案2）胸闷作痛，短气脉沉。清阳失展，气机不利也。宗《金匮》法。
瓜蒌仁　半夏　桂枝　陈皮　薤白　川朴　乾姜　枳壳
（案3）膈痛频发，色脉少神。络不通也。防失血。
旋覆花　归须　陈皮　新绛　郁金　白芍　青葱管　苏子　柏子仁
（案4）胸次作痛，痛久入络。恐有瘀滞，暂用疏通。
归须　蒌皮　陈皮　桃仁　郁金　延胡索　瓦楞子　苏子　川楝子
（案5）忧闷不舒，生阳日窒，胸痹呕逆。恐延成格。
旋覆花　乾姜　郁金　代赭石　益智仁　白芍　半夏　陈皮　蒌皮
（案6）此胸痹候也，由痰、气、食胶结而成。
生白芍　半夏　益智仁　瓜蒌皮　乾姜　陈皮　蔻仁　建曲

喘哮门（十方）  ***************************
（案1）肺虚感寒，喘哮不卧。先宜表散。
麻黄　乾姜　半夏　苏子　桂枝　杏仁　陈皮　川朴
（案2）三年久喘，土衰无以生金也。腻补不合。
于术　半夏　款冬花　沙参　陈皮　杏仁　牛膝　茯苓　川贝
（案3）喘逆自汗，脉数无力。阴涸阳浮，气散失纳。法当收摄固元。
熟地　杞子　萸肉　茯苓　麦冬　五味子　山药　橘白　牛膝　胡桃肉
（案4）肺肾久虚，多痰喘逆。仿金水六君　法。
熟地　半夏　茯苓　川贝　于术　陈皮　牡蛎　苏子　牛膝　胡桃肉
（案5）脉沉气喘，背冷腰痛。肺肾虚寒。法当温补。
熟地　杞子　补骨脂　半夏　附子　牛膝　牛膝炭　陈皮　苏子　胡桃　沉香
（案6）举动喘促，脉来细。元海根微，气逆上泛。理当补纳。
党参　山药　茯苓　青铅　熟地　川贝　牡蛎　胡桃　杞子　橘白　牛膝
（案7）喘急多痰，右脉弦滑。中气虚而停饮上逆。法当燥土祛邪。
茅术　半夏　茯苓　苏子　白术　陈皮　牡蛎　杏仁
（案8）气逆痰喘。阳虚积湿。拟以降气，涤痰，祛湿。
旋覆花　茅术　半夏　乾姜　代赭石　川朴　陈皮　赤苓　苏子　沉香
（案9）气喘咳逆，脉来少力。可见此火无根。必须补纳。
洋参　麦冬　橘白　牛膝　沙参　丹皮　牡蛎　磁石　熟地　茯神
（案10）金水两虚，易感痰喘，脉来细软。理当进补。
生黄耆　五味　茯苓　款冬花　于术　杞子　橘红　胡桃肉　麦冬　牡蛎

痰门（六方）  ***************************
（案1）痰火内扰，心悸不安。治以清热疏郁，佐以涤痰。
川连　陈皮　枣仁　石菖蒲　郁金　枳实　麦冬　石决明　半夏　茯苓
（案2）肝火挟痰，肢麻头晕，左脉弦数。惟恐仆跌。
羚羊角　陈皮　蒺藜　牛膝　石决明　归身　杏仁　竹茹　半夏　白芍
（案3）胸次作痛，甚则呕逆。湿痰留滞，上千清道。宗平胃法。
生茅术　半夏　乾姜　莱菔子　川朴　陈皮　杏仁　赤苓　藿梗
（案4）中虚积湿，湿多生痰，阳气日衰，四肢厥冷。仿《金匮》苓术姜桂意。
茅术　乾姜　陈皮　赤苓　桂枝　川朴　半夏　枳实
（案5）风温伤肺，肺气不通。痰唾如胶，脉细弦滑。议与微辛微苦之属。
金沸草　陈皮　苏子　冬瓜子　瓜蒌仁　川贝　蛤壳　半夏　杏仁　桑叶
（案6）头晕不寐，六脉紧数。乃肝火挟痰。防其仆中。
羚羊角　陈皮　麦冬　郁金　何首乌　枣仁　石决明　蒺藜　半夏　茯神

痰饮门（五方）  ***************************
（案1）膈胀呕逆，腹中漉漉有声。此属肝胃阳衰，痰饮内聚。仲景谓：饮邪当以温药和之。议与苓桂术甘汤。
生茅术　炙草　半夏　川桂枝　乾姜　陈皮　赤苓　川朴　泽泻
（案2）腹痛膈胀，甚则呕逆。乃脾阳失运，饮邪阻气使然。法当燥土温中。
茅术　郁金　陈皮　桂枝　半夏　赤苓　乾姜　姜皮　藿梗
（案3）痰饮挟气，木火上逆。膈胀脉弦。腻补不合。
苏子　半夏　郁金　瓜蒌皮　陈皮　蒺藜　生米仁　茯苓　山栀
（案4）痰饮上泛，纳食艰运，中下两焦阳微也。脉象沉弱不扬。治以通阳涤饮。
茅术　益智　苏子　代赭石　肉桂　半夏　杏仁　云茯苓　乾姜　陈皮
（案5）久嗽中虚，痰饮内聚，形衰脉弱。症势非轻。
党参　川贝　米仁　沙参　麦冬　橘白　于术　茯苓　半夏曲

疟疾门（五方）  ***************************
（案1）疟久伤阴。膈胀，烦闷而渴。
青蒿　陈皮　白芍　通草　藿梗　蒌皮　山栀　冬瓜子　赤苓　郁金
（案2）恶寒内热，不时自汗。症属类疟，培本为是。
生耆　白芍　牡蛎　首乌　川斛　茯苓　川贝　陈皮　鳖甲
（案3）久疟不已，咳逆盗汗，色脉少神。殊非轻恙。
生耆　麦冬　枣仁　红枣　首乌　川贝　牡蛎　桑叶　沙参　橘红　茯神
（案4）疟发作泻，脘闷腹痛。此属暑湿秽浊，内伤气分。议正气散法。
藿梗　白芍　赤苓　川朴　半夏　泽泻　苏梗　陈皮　省头草
（案5）暑湿伤气，寒热腹痛且胀，脉不条达。太阴疟也。
藿香　蒌皮　陈皮　泽泻　川朴　半夏　赤苓　米仁　大豆卷　六一散

泻痢门（十四方）  ***************************
（案1）久泻不已，继之腹胀食减。脾肾阳微也。法当温补。
制于术　肉果　半夏　茯苓　附子　补骨脂　陈皮　木香　炮姜　白芍
（案2）久泻不止，色脉少神。脾肾阳虚，殊非轻恙。
党参　炙草　白芍　广皮　于术　菟丝　木香　荷蒂　茯苓　炮姜
复诊：党参　炮姜　白芍　于术　肉果　补骨脂　茯苓　五味　炙草
三诊：依前方加霞天膏、砂仁末
（案3）过食不能运化，非胀即泻。胃强脾弱。法当温补己土。
党参　山药　菟丝　煨姜　于术　木香　扁豆　红枣　茯苓　陈皮　白芍
（案4）暑湿内伤气分，腹痛红痢，延为䐜胀减食。中虚邪伏，病势不轻。
生于术　生芍　陈皮　泽泻　木香　半夏　赤苓　藿梗　鲜佛手
（案5）湿热内蒸，腹痛下痢。暂用香连法。
川连　赤苓　生芍　省头草　木香　藿梗　银花　六一散　川朴　陈皮
（案6）由疟转痢，痢久伤阴。
制于术　归身　炙草　升麻　熟地炭　茯苓　柴胡　红枣　白芍　陈皮
（案7）久痢延至腹胀，六脉细软。阴阳两伤也。必须温补。
党参　炮姜　补骨脂　泽泻　于术　茯苓　陈皮　车前　附子　白芍
（案8）久痢脉微，命门阳衰也。若不急进温补，惟恐延成肿胀。
党参　炮姜　白芍　于术　山药　五味　茯苓　陈皮　补骨
（案9）久痢，下体畏寒。阴阳二气交，已属休息重症。
白术　木香　茯苓　熟地　鹿角霜　白芍　肉果　杞子　补骨脂
（案10）久痢伤及肾阴。法当固摄下焦为治。
熟地炭　山药　白芍　禹馀粮　炒于术　五味　阿胶　赤石脂　枸杞　升麻
（案11）疟后下痢，纳食艰运，六脉沉弱无力。此属命火衰微，必须温补。
党参　煨肉果　补骨脂　于术　炮姜　益智　茯苓　白芍　炙草
（案12）湿热内侵，痛泻脉数。
茅术　白芍　广皮　泽泻　川连　赤苓　川朴　半夏　藿梗

便血门（四方）  ***************************
（案1）阴虚内热，肠红脉数。
生地炭　地榆　陈皮　血馀炭　丹皮　槐米　炙草　柿饼炭　白芍　茯苓
（案2）便后下血，阴络伤也。
熟地炭　山药　陈皮　地榆　焦白术　白芍　炙草　荷蒂　茯苓　萸肉
（案3）便溏下血，脾肾两伤。刻难取效。
党参　木香　茯苓　于术　广皮　五味　炮姜　炙草　红枣
（案4）便血过多，脾失健运，神色萎黄。惟恐中满。兹拟归脾法，以图向愈。
制于术　枣仁　菟丝　泽泻　炒归身　远志　川斛　穀芽　茯神　木香

痿症门（六方）  ***************************
（案1）两足痠软，六脉浮数无力。证属骨痿，由阴虚内热所致。宗虎潜法。
大熟地　知母　川柏　杜仲　甘杞子　元武板　川断　陈皮　归身　虎骨
（案2）此筋痿候也，由厥阴郁热所致。诊左脉弦数。宜清营热以舒筋。
羚羊角　归身　木瓜　川斛　细生地　秦艽　钩钩　米仁
（案3）足肢痿蹙，水亏挟湿也。从脾调治。
生白术　茯苓　木瓜　米仁　鹿角霜　川断　防己　桑枝　归身　杜仲
（案4）足痿不用，履走惟艰。肝肾两损，刻难取效。
大熟地　川断　苁蓉　虎胫骨　甘杞子　杜仲　金狗脊　元武板　归身
（案5）四肢不用，脉沉少力。脾肾虚寒。急宜温补。
于术　杞子　鹿角霜　川断　附子　虎胫骨　归身　杜仲　大熟地
（案6）足膝痿软，六脉无力。肝肾虚而挟湿也。须标本两顾。
茅术　杞子　茯苓　牛膝　归身　鹿角霜　米仁　木瓜

痹症门（七方）  ***************************
（案1）四肢痠痛，由风湿袭入经隧也。此属痹症。
生茅术　防风　秦艽　赤苓　川桂枝　羌活　归身　姜黄
（案2）风湿入络，四肢浮肿，痹之渐也。及早图治。
茅术　归身　木瓜　五加皮　防风　川断　米仁　细桑枝　赤苓　防己
（案3）阳虚挟湿，两膝肿痛，六脉弦数。症势不轻。
首乌　川柏　木瓜　于术　秦艽　防己　萆薢　米仁　赤苓
（案4）风邪入络，四肢肿痛。此属痹症，治以宣通。
羚羊角　秦艽　姜黄　防风　桂枝　蒺藜　归身　木瓜　桑枝
（案5）下体痹痛，脉来细软。水中无火。法当温补。
熟地　归身　川断　狗脊　麦冬　鹿角　杜仲　蒺藜
（案6）风湿化热，灼及经络，游走胀楚。病名以痹。
桂枝　羌活　蒺藜　石膏　归身　姜黄　防风　秦艽　威灵仙
（案7）四肢痠痛，间发寒热。由风入脉络使然。先宜解散。
桂枝　羌活　归身　半夏　防风　秦艽　姜黄　蒺藜

不寐门（三方）  ***************************
（案1）阳不交阴，寤不成寐，饮食日减，脉来弦数。暂用半夏泻心法。
川连　茯神　石决明　生甘草　麦冬　半夏　远志　竹茹　枣仁　陈皮
（案2）夜不能寐，时成惊悸。由深思郁结，阳不恋阴也。治以苦泄，佐用安神。
炒川连　枣仁　半夏　煅龙齿　麦冬　茯神　陈皮　柏子仁　郁金　菖蒲
（案3）心烦头晕，寤不成寐。五火内炽也。左脉弦大，治以苦泄。
川连　橘白　白芍　郁金　龙胆草　杏仁　黑栀　竹茹　半夏　茯神　石决明

三消门（一方）  ***************************
（案1）阴亏阳亢，呕恶烦渴。此属上中消之候。从肺胃主治。
生石膏　丹皮　生草　川斛　麦冬　地骨皮　沙参　知母　白芍　芦根

痫症门（二方）  ***************************
（案1）厥频发，心悸脉数。由肝郁气乱使然。先清后补。
羚羊角　半夏　枣仁　郁金　麦冬　陈皮　蒺藜　茯苓　石决明　菖蒲
（案2）肝胆郁热，膈胀神昏，六脉弦紧。惟恐痫厥。
川连　陈皮　黑栀　郁金　钩钩　蒺藜　半夏　石决明　茯神

胃脘痛门（八方）  ***************************
（案1）脘痛彻背，甚则呕水。肝邪犯胃。治以辛通。
半夏　乾姜　延胡　蒌皮　陈皮　郁金　白芍　茯苓也。当此形衰脉弱，必须温补。
（案2）肝郁化火犯胃，脘痛内热。治以苦泄辛通。
川连　炒延胡　半夏　白芍　川楝　郁金　橘白　石决明　黑栀　橘叶
（案3）胃脘作痛，痛久入络，近兼咳呛。惟恐失血。
归须　苏子　橘红　延胡索　桃仁　郁金　川楝　新绛　瓦楞子　石决明
（案4）频发脘痛，呕吐涎沫。阳微浊逆也。理宜治以辛温，俾得阳通浊泄，庶可向安。
半夏　陈皮　炒白芍　蔻仁　乾姜　茯苓　桂枝　益智仁
（案5）胃痛食减，脉来细软。中阳失运也。治以温通。
姜半夏　泡吴萸　益智　制白术　陈皮　良姜　茯苓　蔻仁
（案6）胃脘久痛．饮食减少。阳气失运
党参　乾姜　肉桂　于术　云苓　益智　白芍　郁金　炙草
（案7）中脘痛胀，频发不已。必有痰瘀阻滞胃络。暂用疏通。
瓜蒌仁　半夏　郁金　白芍　瓦楞子　陈皮　苏子　延胡
（案8）肝阳逆犯胃络，中脘作痛。治以苦辛泄降。
川楝子　陈皮　石决明　黑栀　炒延胡　蒌皮　郁金　青橘叶　半夏　白芍

腹痛门（六方）  ***************************
（案1）客寒犯胃，腹痛不止。法当治以温通。
川朴　吴萸　半夏　木香　乾姜　蒌皮　陈皮　蔻仁
（案2）腹胀脉微，阳气积衰也。法当温理。
制白术　泡姜　陈皮　木香　肉桂　益智仁　半夏　炙草
（案3）宿痞侮中，腹痛便泻，饮食艰运。治以温通。
茅术　附子　赤苓　陈皮　白术　炮姜　腹绒　白芍　木香　砂仁
（案4）胸腹作痛，由络瘀所阻。治以辛通，通则不痛也。
归身　瓦楞子　蒌皮　桂枝　桃仁　郁金　陈皮　新绛　延胡　枳壳
（案5）腹痛畏寒，阳微湿困也。当用平胃合理中法。
生茅术　炮姜　半夏　桂枝　制附子　川朴　陈皮　赤苓
（案6）下午绕脐腹痛，上逆嗳气。木侮土位也。莫作轻恙。
熟地　附子　半夏　于术　炮姜　陈皮　郁金　紫石英　白芍

腰痛门（四方）  ***************************
（案1）内热腰痛，虚损之渐也。莫作轻视。
制首乌　归身　川断　鳖甲　丹皮　金狗脊　山药　秦艽　银柴胡
（案2）腰痛脉虚，肾阳不足也。法当温补。
熟地　潼蒺藜　金狗脊　杞子　川断　鹿角霜　归身　杜仲　胡桃肉
（案3）腰背皆痛，少腹结瘕。下焦阳气不运也。法当温补，佐以宣通。
熟地　归身　淡苁蓉　杞子　川附　金狗脊　于术　小茴香　紫石英
（案4）腰痛目昏，肝肾内亏也。法当养阴。
首乌　丹皮　石决明　料豆衣　杞子　龟板　女贞　蒺藜

头痛门（四方）  ***************************
（案1）头汗畏风，不时作痛。乃卫阳虚而营阴损也。表里兼顾。
生耆　白芍　茯神　首乌　女贞　甘菊　杞子　牡蛎　料豆衣
（案2）气血俱亏，畏风头痛。此疾根深，刻难取效。
生耆　白芍　甘菊　牡蛎　熟地　女贞　料豆衣　阿胶　杞子　茯神　归身
（案3）肝阳化风上冒，头巅作痛。宜以柔剂养之。
首乌　丹皮　牡蛎　生鳖甲　白芍　甘菊归身　柏子仁　桑叶
（案4）头痛膈胀，少阳郁热也。治以清疏。
柴胡　赤芍　陈皮　黑栀　郁金　石决明　连翘　蒌皮　木通

眩晕门（七方）  ***************************
（案1）头晕脉滑，内风挟痰也。从肝胃调治。
羚羊角　陈皮　麦冬　天麻　川贝　石决明　半夏　杏仁　钩钩
（案2）肝风犯胃，头晕呕恶。
半夏　茯苓　黑栀　石决　陈皮　白芍　蒺藜　川斛
（案3）头晕耳鸣，六脉弦滑。乃肝火挟痰为患。清先补后。
制首乌　陈皮　茯苓　黑山栀　蒺藜　甘菊　半夏　石决明　桑叶
（案4）阴亏阳亢，头晕耳鸣。
生地　石决明　料豆衣　丹皮　钩钩　茯神　白芍　甘菊　桑叶
（案5）肝火挟痰，头晕呕恶。上实下亏，惟恐跌仆。
羚羊角　陈皮　天麻　蒺藜　石决明　黑栀　半夏　茯苓　牛膝
（案6）头晕自汗，六脉细软。此阳不恋阴也。法宜培补。
于术　茯神　五味　熟地　枣仁　陈皮　杞子　牡蛎　天麻
（案7）烦劳头晕，六脉细软。此属水不涵木，厥阳化风。当从肝肾同治。
熟地　白芍　牡蛎　牛膝　杞子　茯神　元武板　甘菊　归身　橘白　桑叶

耳目门（二方）  ***************************
（案1）耳鸣目昏，由郁热上蒙清窍。治以辛凉轻剂。
羚羊角　连翘　石决明　山栀　蒺藜　甘菊　薄荷　夏枯草　桑叶
（案2）头鸣不息，耳窍出水。由少阳郁火上炎所致。
羚羊角　连翘　石决明　薄荷　山栀　蒺藜　甘菊　夏枯　龙胆草　牛膝　桑叶

鼻门（七方）  ***************************
（案1）鼻窍不通，并多浊涕。由风热烁脑而液下渗也。症属鼻渊，法当辛散。
苍耳　牛蒡　连翘　辛夷　白芷　（苦）丁茶　薄荷　蔓荆　荷叶边
（案2）症属鼻渊，业经数载。此系胆热移脑，脑热由清窍越泄也。治以清滋。
青蒿　桑叶　黑栀　鳖甲　丹皮　石决明　生甘草　苦丁茶　夏枯草
（案3）头晕鼻衄，脉来细数。水亏火动也。治以育阴潜阳。
首乌　生白芍　牛膝　牡蛎　鳖甲　地骨皮　元参　茅根　丹皮　夏枯草
（案4）鼻衄咳呛，不时头晕。肺肝热郁也。法当清解。
桑叶　知母　麦冬　丹皮　沙参　石决明　杏仁　橘红　地骨皮
（案5）鼻衄大发，六脉弦数。由阴虚阳亢所致。
元生地　龟板　茯神　炒川柏　丹皮　女贞　知母　炒侧柏　元参　牛膝
（案6）胆热移脑，鼻流秽涕，脉象弦数。治以辛散。
羚羊角　辛夷　丹皮　苦丁茶　龙胆草　甘菊　黑栀　乾荷边　青蒿　石决明
（案7）阴虚内热，鼻便红。
生地炭　鳖甲　血馀炭　炒丹皮　米仁　泽泻　炒白芍　茯苓　广皮

咽喉门（七方）  ***************************
（案1）咽痛失音，咳痰不爽，左脉弦紧。木火刑金也。仿仲景法。
川连　麦冬　川贝　橘红　阿胶　杏仁　人中白　鸡子黄　沙参　枇杷叶
（案2）咽乾失音，气分燥也，究因津液亏而无以上供。仿喻氏法。
上清胶　枇杷叶　橘白　白花百合　冬桑叶　甜杏仁　北沙参　生鸡子白　麦冬　人中白
（案3）咽间哽塞，由肝火挟痰所致。
金沸草　橘白　石决明　杜苏子　天竺黄　甘草　苦杏仁　桔梗　麦冬
（案4）咽乾微痛，子舌下坠。此属肝火上炎，殊非轻恙。
黄连　飞青黛　沙参　生草　丹皮　人中白　元参　桑叶　龙胆草　麦冬
（案5）咽生乳蛾，肾阴亏而肝阳炽也。先宜清理。
羚羊角　知母　生草　桔梗　丹皮　元参　青黛　冬桑叶　麦冬
（案6）咽喉痛痹，水不胜火也。滋阴为主。
细生地　麦冬　元参　生草　上阿胶　丹皮　女贞　鸡子　沙参　人中白
（案7）此喉癣候也。由肾阴亏而肝阳化风。
川连　牡蛎　飞青黛　元参　阿胶　料豆衣　生草　淮膝炭　人中白

便闭门（三方）  ***************************
（案1）少腹膨痛，二便不通。由肝肾郁热所致。治以苦泄。
制军　全归身　小茴香　车前　川连　川楝子　牛膝　小青皮　全瓜蒌
（案2）大便闭结，脉来沉迟。下焦阳气失运。治以温润。
熟地　苁蓉　紫石英　陈皮　附子　归身　牛膝　松子肉　杞子　郁李仁
（案3）脏液乾枯，大便燥结。仿东垣通幽意。
元生地　苁蓉　柏子仁　归身　升麻　黑芝麻　红花　郁李仁　紫石英

疝气门（一方）  ***************************
（案1）少腹作痛，阴囊胀坠。湿浊下注也。治以温通。
生茅术　赤苓　川楝子　川桂枝　萆薢　橘核　广木香　小茴香　青皮

汗门（一方）  ***************************
（案1）气虚表弱，不时自汗。仿玉屏风法。
生黄耆　制于术　枣仁　防风　白芍　茯神

女科门（十六方）  ***************************
（案1）经阻腹痛。由气郁结，血不流行也。治以宜通。
归须　茺蔚子　川楝子　红花　延胡索　制香附
（案2）身心过劳，月事反旺，血不荣肝，内风煽烁。以致咳逆不已，心神不安。务宜静养调治。
陈阿胶　麦冬　茯神　生白芍　枣仁　川贝　沙参　陈皮　牡蛎
（案3）经下颇多，心烦口渴，阴亏阳亢也。六脉不静，治以滋补。
制洋参　丹皮　白芍　上清胶　麦冬　丹参　生地　茯神　乌鲗骨
（案4）经期腹痛，带下不已。乃中虚挟湿，清不胜浊也。从肝胃调治。
制于术　白芍　香附　乌鲗骨　茯苓　上官桂　艾绒　陈皮　归身
（案5）肝强脾弱，胸痛作胀，癸水不行，脉来细软。理宜调气和血。
制于术　红花　香附　全当归　赤芍　艾绒　茯苓　茺蔚子　苏梗
（案6）经闭腹痛。恐有败瘀阻络，防其大下。
全当归　延胡索　青皮　元红花　丹参　苏梗　茺蔚子　紫石英　泽兰
（案7）阴虚内热，经漏淋漓。仿仲景复脉法。
党参　阿胶　白芍　乌鲗骨　生地　麦冬　茯神　沙蒺藜　血馀炭
（案8）产后结瘕，少腹胀痛。此属肝胃络虚，非有形所阻。况自汗屡泄，六脉无力，岂可投以攻剂？理宜温通为要。
党参　香附　紫石英　肉桂　归身　艾绒　制川附　小茴　陈皮
（案9）小产后，结瘕腹痛。由营络虚寒，恶露未净也。治以温通化瘀。
全当归　艾绒　木香　肉桂　灵脂　小茴　茺蔚子　延胡　青皮
（案10）带下腹痛，脉来细软。阴虚及阳。法当温补。
党参　于术　归身　白芍　鹿角霜　茯苓　香附　炙草　陈皮
（案11）经漏后，脉络空虚，以致心悸头晕，筋骨痠软，及足跗浮肿。非轻候也。必须进补。
熟地　茯神　杜仲　白术　归身　狗脊　枣仁　白芍　香白薇
（案12）产后元虚，咳逆痛泻，自汗不已，渐成脱象。勉拟方以尽人事。
黄耆　五味　杞子　橘白　于术　茯神　山药　红枣　麦冬　枣仁
（案13）月事不调，腰腹作痛。此肝气郁而营络伤也，殊非轻恙。
生地　枣仁　乌鲗骨　沙蒺藜　归身　茯神　白薇　湘莲　白芍　香附
（案14）淋带不止，月事大下。冲任络伤也，病势非轻。
熟地　白芍　杜仲　沙蒺藜　于术　制香附　茯神　湘莲　归身　乌鲗骨
（案15）类疟久缠，咳逆咽乾，延至停经，失血后病势转甚。此劳怯之基也，殊为棘手重恙。
生黄耆　沙参　茯神　丹皮　阿胶　麦冬　橘白　紫菀　鳖甲　枇杷叶
（案16）中虚肝郁，腹胀食减，色脉神少。仿逍遥法。
柴胡　白芍　香附　白术　茯神　陈皮　归身　郁金　紫石英

时症门（十七方）  ***************************
（案1）寒热头胀，胸闷咳逆。风温伤卫也。治以辛凉解散。
荆芥　牛蒡　桔梗　陈皮　前胡　杏仁　枳壳　连翘　防风
（案2）恶寒发热，头痛身疼，脘闷无汗，脉来弦紧。乃卫阳疏而风寒外袭。例用辛温解散。
羌活　川朴　杏仁　生姜　防风　半夏　桔梗　葱白　苏叶　陈皮
（案3）风寒伤卫，邪势方张。治以温经表散。
苏叶　川朴　半夏　桔梗　防风　豆豉　陈皮　姜皮　羌活　麦冬　枳壳
（案4）邪伤阳经，形寒身热，头痛脘闷，舌白脉紧。先宜汗散。
桂枝尖　苏梗　半夏　杏仁　防风　川朴　陈皮　姜皮　羌活　茅术
（案5）春温发热，头胀脘闷，舌布白苔，脉来弦劲。邪势郁于气分，不得从汗化达。拟解肌法。
柴胡　牛蒡　枳壳　葛根　杏仁　桔梗　豆豉　连翘　姜皮
次诊：得汗后热象不减，烦渴少寐，脉数舌乾。伏邪未化，津液先伤。法当清解为要。
葛根　连翘　花粉　芦根　川连　山栀　枳壳　竹茹　赤苓　知母　郁金
三诊：邪陷劫津，舌红生刺。最防内闭神昏。急宜清滋。
乌犀尖　元参　花粉　竹茹　鲜生地　连翘　郁金　茅根　丹皮　知母　石斛
（案6）湿热伤阴，舌红脉数。仿玉女煎法。
生地　花粉　白芍　生草　石膏　麦冬　连翘　芦根　知母　丹皮
（案7）湿邪留恋，汗出不解，阴液有亏。治以清滋。
石斛　知母　生米仁　竹茹　鳖甲　花粉　生白芍　桑叶　丹皮　料豆　陈皮
（案8）温热内陷，四肢厥冷，热深厥亦深也。顷诊六脉沉数，谵语神昏，大便三候不解。乃病久元虚，邪归胃腑，甚为棘手重候。勉拟陶氏黄龙法，以图幸效。
参须　制朴　瓜蒌　制军　枳实　桔梗　元明粉　归身　生草
（案9）冬温乘阴虚而发，身热不得汗解，脘闷咳逆，舌白脉弦。郁气分尚未施张。法当治以辛散。
荆芥穗　牛蒡　连翘　桔梗　葛根　杏仁　枳壳　生姜　豆豉　陈皮
（案10）暑湿伤其气分，脘闷腹痛，上吐下泻，四肢厥冷，舌腻脉数。此霍乱候也。例用正气法。
半夏　蒌皮　藿梗　陈皮　蔻仁　六一散　赤苓　川朴　省头草
（案11）身热头胀，脘闷烦渴。暑邪伤气。当清上焦。
香薷　六一散　蔻仁　省头草　藿香　杏仁　连翘　鲜荷叶　大豆卷　赤苓　银花
（案12）暑风伤肺，发热汗少，头胀咳呛，舌布白苔，脉左弦数。此属闭暑之候，变幻莫测。姑拟辛解。
香薷　桔梗　藿香　陈皮　荆芥　杏仁　半夏　鲜荷叶　枳壳
（案13）暑风外袭，身热头痛，咳呛。拟辛凉解散。
香薷　薄荷头　白杏仁　桔梗　杜藿香　桑白皮　连翘　六一散　冬瓜叶　橘红
（案14）左脉弦数，朝凉暮热，汗解渴饮。治从少阳。
青蒿　丹皮　斛藿　炙鳖甲　花粉　绿豆衣　桑叶　陈皮　鲜佛手
（案15）疟来渐晏，邪有入阴之意。脘膈痞结，乃中焦屡受邪迫，正气已馁。势防转重。拟进两和阴阳。
制半夏　草果仁　花粉　乌梅　黄芩　知母　川朴　姜汁（一匙）
