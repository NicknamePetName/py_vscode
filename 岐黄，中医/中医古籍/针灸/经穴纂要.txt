
序  ***************************
盖以人之躯壳，内有五藏六府，五藏六府之气，发于外层，以为十二经，而十二经有三百六十五穴，此三百六十五穴，乃五藏六府之气所相输应处也，故谓之气穴，又谓之输穴也，是以人之有疾，剂草苏草荄之枝，而治之于内，施灸焫砭针于溪谷之会，而治之于外，内外相须，而疾可瘳矣，此医之所以有体疗针灸之二科也，龟山医负小坂元祐，自弱冠从先考蓝溪先生而学体疗之术，又从大膳大夫良益而受明堂孔穴之说，盖其意在乎欲兼二科也，昔者祖考玉池先生受明堂之学于水藩良医宫，本春仙翁而传之于中岛元春，元春传之于藤井贞三，贞三传之于良益，乃从春仙翁至元祐，凡为六传矣，顷者元祐携其所汇辑经穴纂要五卷，来余斋头曰，某师事蓝溪先生者，若千年矣，幸赖先生之灵，得筮仕于敝藩，安居自赡，惟惧不免尸素之罪，因窃愿以尝所学，著诸简编，报君恩之万一，然赋性拙劣，而啬于才，虽寒肤嗛腹，屹屹惟勤，犹未有所阐发也，顾内科之为书，往哲近贤之所撰述，未知几十百部，各病甄别诊候处疗之法，似无馀蕴矣，唯明堂一类，皇甫氏而降，至于挽近簿录所著，仅仅不过数十部，况此间所传亦无多矣，而经脉流注孔穴分寸诸说不一，学者不能无惑焉，于是僭不自量，原之于灵素甲乙，参之乎铜人资生诸书，师传所承，愚虑所得，荟萃为编，前绘图而后众说，以便披览，虽未能闯明堂之阃奥，或有所裨益于蒙士耶，及门数辈，将刻以布于世，请藉先生之言取信乎世也，余翻而浏览之而叹曰，呜呼，明堂之晦也久矣，方今医家日趋简便，如五藏六府经络等之说，庋而不讲，或有从事于此者，目以为迂腐凿空之谈，亦可胜叹哉，今元祐愤发而有斯举，十二经穴，则依于甄权所定，藏府形象，则仿于杨介存真，其稽考固博，而其用志诚勤矣，闻今从元祐而承其学者不少矣，若此书行，则不特传传相因，世颛针灸者，能读是编，而明明堂之义，莫有孔穴乖处之弊，若针若灸，沉疴痼疾，草苏草荄之枝所不及，有奏效于猝霍之间也，则济弱扶危，其嘉惠后学者，不广且大乎哉，则如玉池蓝溪二先生，亦必首肯于无何有之乡乎，为之序。
文化庚午岁中秋前一日丹波元简廉夫撰

自序  ***************************
古昔论经络者，虽极众多，其要皆本于素灵矣，而素灵之为书，幽远简古，多不可得而通晓者，则其本之之论，亦多不可得而通晓者，则固矣，故世人多以滑伯仁十四经发挥为便，而发挥亦蓝本于金兰循经，此书吾之所未见也，虽不能无疑，然滑氏之所注略，与甲乙经铜人经相符，则决不为无据者矣，予不肖，勤苦于此道有年，于兹亦以滑氏为基本，旁探群书，考异同取舍折衷，以便于推经络，取腧穴，亦复自亲解剖，所视内景，与古人所说异者，今新图之，以示四方，併为五卷，名曰经穴纂要，冀四方之君子，有正予过，则何幸过之。
文化庚午秋七月小坂营昇元祐识

凡例  ***************************
十四经发挥俞穴之数，凡三百五十四穴也，气府论曰，气穴三百六十五，以应一岁，气穴论曰，凡三百六十五穴，针之所由行也，又曰，孙络三百六十五穴，亦应一岁，又曰，溪谷三百六十五穴会，亦应一岁，又曰，三百六十五脉九针，十二原篇曰，节之交三百六十五会，针解论曰，人九窍三百六十五络，又曰，除三百六十五节之邪气，调经论曰，三百六十五节，乃生百病，邪气藏府病形篇曰，十二经脉三百六十五络，千金方曰，通十二经脉辨三百六十五孔穴，邪客篇曰，岁三百六十五日，人有三百六十五节，脉经曰，天有三百六十五日，人有三百六十五节，圣济总录曰，有骨三百六十五会，医彀曰，孙络生三百六十五骨节，骨节生三百六十五大穴，由是观之，皆三百六十五之数也，发挥既脱十一穴，故今参考诸书，而补所脱漏之穴，以合于三百六十五之数也。
引用书明堂灸经则曰明堂，针灸甲乙经则曰甲乙，千金方则曰千金，千金翼则曰翼，外台秘要则曰外台，铜人腧穴针灸图经则曰铜人经，古今医疑则曰医统，针灸资生经则曰资生，神应经则曰神应，针灸聚英则曰聚英，针灸大全则曰徐氏，又曰大全，类经则曰类，又曰张氏，又曰图翼，医学纲目则曰纲目，又曰医纲，医学入门则曰入门，注证发微则曰注证，又曰马氏，又曰分寸歌，针灸六集则曰六集，又曰神照集，针灸大成则曰大成，医宗金鉴则曰金鉴，医学原始则曰原始，十四经合参则曰合参，其他皆全出书名。
俞穴中三角者禁针，四角者禁灸。
铜人形图系彩，各以其藏府之色，由于素问经络论也，藏经浓府经薄，今所彩肺经银，大肠经胡粉，心经朱，小肠经薄赤，心包经紫，三焦经薄紫，肾经黑，膀胱经薄黑，脾经黄，胃经薄黄，肝经青，胆经绿青，督脉金，任脉银，各视其系彩而可知藏府之经行矣。

经穴纂要骨度  ***************************
医统曰，人有大小长短不等，惟周身尺寸可以取之，人长则寸长，人短则寸短，婴孺老幼皆然，又曰，今世之医，惟取中指中节谓之同身寸，凡取诸穴，悉依之，其亦未之思耳，殊不知同身之义，随身之大小肥瘦长短，随处分折而取之，则自无此长短之弊，而庶几乎同身之义有准矣，若以中指为法，如瘦人指长而身小，则背腹之横寸岂不太阔耶，如肥人指短而身大，则背腹之横寸，岂不太狭耶，古人所以特谓同身寸法者，盖必同其身体随在而折之，固无肥瘦长短之瘥讹也，）
头之大骨围二尺六寸，（铜人经六作八，非，）
胸围四尺五寸，（两乳间，）
腰围四尺二寸，（平脐周围曰腰，）
发所覆者颅至项一尺二寸，（甲乙经，尺字上有一字，）
类经曰，发所覆者，谓发际也，前发际为额颅，后发际以下为项，前自颅后至项长一尺二寸。
明堂灸经曰，定发际法曰，如是患人，先因疾患后脱落尽发际，或性本额项无发，难凭取穴，今定患人两眉中心，直上三寸为发际，后取大椎，直上三寸为发际，以此为准。
医统曰，前发际至后发际，折作十二节为一尺二寸，前发际不明者，取眉心直上三寸后，发际不明者，取大椎上行三寸，前后共不明者，折作一尺八寸，头部直寸，并依此法。
发以下至颐，长一尺，男子终折。
甲乙经，男作君，终作参，注，又作三折，马氏曰，君子终折，言士君子之面部三停齐等，可以始中终而三折之也，众人未必然耳。
结喉以下至缺盆中，长四寸。
营昇按，因头之俯仰也，仰则其寸长，俯则其寸短，且自结喉尖头量之，则其寸长，自结喉之下端量之，则其寸短也，今详之，结喉下大骨两突骨之中间是穴。
缺盆以下，至[骨曷][骨亏]长九寸，过则肺大，不满则肺小。
本藏篇曰，无[骨曷][骨亏]者心高，[骨曷][骨亏]举者心下，[骨曷][骨亏]长者心下坚，[骨曷][骨亏]弱小以薄者心脆，[骨曷][骨亏]直下不举者心端正，[骨曷][骨亏]倚一方者心偏倾也。
类经曰，[骨曷][骨亏]一名尾翳，亦鸠骨蔽骨也。
[骨曷][骨亏]以下至天枢，长八寸，过则胃大，不及则胃小。
铜人经曰，[骨曷][骨亏]下至脐，长八寸。
神应经曰，人若无心蔽骨者，取岐骨下至脐心，共折九寸取之。
针方六集曰，上取岐骨，下至脐心，共折作九寸取之。
天枢以下至横骨长六寸半，过则回肠广长不满则狭短，横骨长六寸半。
甲乙经阴交脐下一寸，气海脐下一寸五分，石门脐下二寸，关元脐下三寸，中极脐下四寸，曲骨横骨上中极下毛际陷者中，凡五寸，类经医统神应经针方六集金鉴等，脐心下至毛际，横骨穴折作五寸为是。
横骨上廉以下至内辅之上廉，长一尺八尺。
图翼曰，骨际曰廉，膝旁之骨突出者曰辅骨，内曰内辅，外曰外辅。
内辅之上廉以下至下廉，长三寸半。
内辅下廉下至内踝，长一尺三寸。
踝以下至地长三寸。
膝膕以下至跗属长一尺六寸。
类经曰，膝后曲处曰膕，凡两踝前后胫掌所交之处，皆为跗之属也，张志聪曰，属者概足面而言也。
跗属以下至地长三寸。
角以下至柱骨长一尺。
铜人经曰，脑角下至柱骨长一尺。
类经曰，角头侧大骨耳上高角也，柱骨肩骨之颈，项之根也。
行腋中不见者，长四寸。
注证曰，自柱骨行于腋下之隐处，长四寸。
腋以下至季胁，长一尺二寸。
季胁以下至髀枢，长六寸。
髀枢以下至膝中，长一尺九寸。
膝以下至外踝，长一尺六寸。
外踝以下至京骨，长三寸。
京骨以下至地，长一寸。
耳后当完骨者，广九寸。
耳前当耳门者，广一尺三寸。
两颧之间相去七寸。
注证曰，目下高骨为颧。
两乳之间，广九寸半。
营昇按，甲乙经曰，自气户侠输府两旁，各二寸下，行至乳根，凡十二穴，广八寸，滑氏发挥曰，自膻中横至神封二寸，神封至乳中二寸左右，合而得八寸也，图翼医统针方六集金鉴等，俱当折八寸为当矣。
两髀之间广六寸半。
足长一尺二寸，广四寸半。
肩至肘，长一尺七寸。
营昇按，古人此骨度之说尤多，菊池玄藏安井元越等，自腋下横文至曲池为一尺，宫本春仙中岛元春等，自腋下至肘通计为一尺一寸，浅井赖母借，自肘至腕一尺二寸半之法用之，皆不可为准，则村上宗占骨度正误曰，夫以骨度篇所谓人长七尺五寸者，横直等谓也，如张氏之说，自肩端量则中乎，脊骨而相舍两肩之间恶合骨度乎，可调张氏千虑之失也，介宾既如此，况后学乎，肩至肘一尺七寸，度之者，举臂伸手于左右，而自大椎下脊中至肘尖，可为一尺七寸也，今人肩端肩髃至曲池，为一尺七寸，误也，予谓宗占所谓人长七尺五寸，虽言横直等谓，是亦不合也，又宗占所谓人长七尺五寸，谓横直等，自大椎至肘一尺七寸，肘至腕一尺二寸半，自腕至中指本节长四寸，自本节至末四寸半，通计七尺六寸也，是亦不合于七尺五寸，故宗占私以为自本节至末四寸半，半字为衍文，遂削去之为七尺五寸，是亦无据，但宗佔一家之说已矣，惜哉宗占未尝见针灸腧穴铜人图经欤，针灸腧穴铜人图经正面长七尺五寸，伏人长七尺五寸，侧人长七尺五寸，横直阔狭相去远近骨格三折，各长七尺五寸据之横直等谓也，然与骨度篇参考，则亦有异同，而合于通计七尺五寸之法，乃知宗占自大椎至肘为一尺七寸，横直等谓者甚误也，又针灸腧穴铜人图经，两肩相去二尺一寸，肩下至肘一尺七寸，因肩下二字观之，自大椎至肘，非一尺七寸明矣，故张氏之言肩者，即肩端也，自肩髃至曲池，为一尺七寸，可从张氏之说，）
肘至腕，长一尺二寸半。
腕至中指本节，长四寸，本节至末，长四寸半。
类经曰，末指端也。
项发以下至背骨，长二寸半。
图翼曰，自后发际以至大椎项骨三节处也。
膂骨以下至尾骶二十一节，长三尺，上节长一寸四分分之一，奇分在下，故上七节至于膂骨，九寸八分分之七。
图翼曰，背部折法，自大椎至尾骶，通折三尺，上七节，各长一寸四分一釐，共九寸八分七釐，中七节，各一寸六分一釐，共一尺一寸二分七釐，第十四节与脐平，下七节，各一寸二分六釐，共八寸八分二釐，总共二尺九寸九分六釐，不足四釐者，有零未尽也。
六书精蕴曰，[艹/界]力莒切，脊骨也，凡二十一部，如珠气行一起一伏也，象上下相贯形，凡藏府皆繫于[艹/界]心系于五椎自十七椎至二十为腰监骨，所弇心之前，有蔽骨，天然之妙也，或从肉作膂脊之重，在骨不在肉也。


卷一  ——————————————————————————————————————————————————————————————————————————————————————————

手太阴肺经  ***************************
（内经知要曰，首言肺者，肺朝百脉也，循序相传，尽于肝经，络而复始，又传于肺，是为一周，）
云门　马氏分寸歌曰，云门璇玑旁六寸。
经脉篇马注曰，挨穴之法，由天突起至璇玑，由璇玑至云门，其法甚简，（营昇按，诸书以为本经之穴始于中府，而标幽赋曰，穴出云门抵期门，又蠡海集曰，人身经络始于云门，终入于期门，又锦囊秘录曰，人之气血，周行无间，始于手太阴出云门穴，归于足厥阴肝经入于期门穴，今考其经行之循序，则以云门为始者是近，）
中府　云门下一寸，乳上三肋间，动脉应手陷中。
天府　十四经合参曰，腋下三寸动脉中，以鼻取之，（营昇按，针方六集曰，一法以手伸直，用鼻尖点到处是穴，又法垂手与乳相平是穴，又医学原始曰，取法用鼻尖点臂上，到处是穴，虽有此等之说，于腋下三寸动脉中取之为是，）
侠白　天府下，去肘五寸动脉中，（营昇按，寿世保元曰，先于乳头上涂墨，令两手直伸夹之，染墨处即是穴，虽有此说，于去肘五寸动脉中取之为是，）
尺泽　医学原始曰，在肘中约纹上，与曲池相近动脉中。
孔最　去腕上七寸。
列缺　医学原始曰，在腕骨上侧一寸五分，取法以手交叉，食指点处是穴，两骨罅中。
吴昆方考脉语曰，反关者不行于寸口，由列缺络入臂后，手阳明大肠经也，以其不顺行于关上，故名曰反关，有一手反关者，有两手反关者，此得于有生之初已然，非为病也。
古今医统曰，人有寸关尺三部，脉不见自列缺至阳溪见者，俗谓反关脉，此经虚而络脉满。
李士材诊家正眼曰，脉不行于寸口，由列缺络入臂后手阳明大肠经也，以其不正行关上，故曰反关，必反其手而诊之，乃可见也，左手得之主贵，右手得之主富，左右俱反，富而且贵，男女皆然。
经渠　医学原始曰，在手寸口脉陷中，一法用食指交叉列缺为准，次取食指爪甲角下是穴也。
大渊　神应经曰，在掌后内侧横纹头动脉。
鱼际　大指本节后内侧散脉中，（营昇按，张介宾曰，手腕之前，大指本节之间，其起肉隆起形如鱼者，统调之鱼，寸口之前鱼之后曰鱼际穴也，此说为是，又张志聪曰，鱼际者手足之白肉际隆起，所有如鱼腹而穴在其际也，手之鱼际，肺之脉气所发，足之鱼际，脾之脉气所发也，又堀亢厚曰，凡手足分肉隆起而似卧鱼之腹者，通呼谓之鱼，又谓之鱼腹，其四边分际，总谓之鱼际，）
少商　大指端内侧去爪甲如韭叶白肉宛宛中，（营昇按，韭叶者言少许也，手太阳小肠经少泽穴去爪甲角一分，下皆仿此，）
手太阴肺经图（图缺）
手太阴穴，起自中府，中府在云门下一寸，去任脉中行天突之下一寸璇玑，璇玑之旁六寸，乳上三肋间陷中动脉应手，仰而取之，循行臂臑内廉腋下三寸为天府，天府下去肘上五寸为侠白，肘中约文上屈肘横文筋骨罅中动脉为尺泽，腕上七寸陷中为孔最，腕后侧上一寸五分为列缺，寸口陷中为经渠，手掌后陷中为大渊，手大指。
图（图缺）
本节后内侧陷中，又云散脉中白肉际为鱼际，手大指内侧端去爪甲角如韭叶白肉际宛宛中为少商。
图（图缺）
图示两手交叉，当食指尽处为列缺穴，针灸大成曰，手太阴络别走阳明，去腕侧上一寸五分，以两手交叉，食指尽处，两筋罅中，又医学原始曰，经渠一法用食指交叉，列缺为准，次取食指爪甲角下是穴也，叉说文手指相错也。
张介宾曰，寸口之前，鱼之后，又医彀曰，节后散脉里，此二说为是也。
图（图缺）
吴昇曰，手足黑白肉分之处，如鱼腹色者曰鱼际，又张志聪曰，鱼际者谓手足之白肉隆起，所有如鱼腹而穴在其际。
营昆按，神应经鱼际穴奇俞大骨空在手大指第二节前尖上屈指当骨节中，恐神应经鱼际穴此类欤。
图（图缺）
滑氏曰，手太阴起于中焦，受足厥阴之交也，由是循任脉之外，足少阴经脉之里，以次下行，当脐上一寸水分穴之分，绕络大肠，其支者，从肺系出而横行，循胸部第四行之中府云门，以出腋下，循臑内，历天府侠白，行手少阴手心主之前，下入肘中抵尺泽穴也。
既下肘中，乃循臂内上骨之下廉，历孔最列缺入寸口之经渠大渊，以上鱼，循鱼际，出大指之端，至少商穴而终也。
其支者从腕后列缺穴达次指内廉出其端，而交于手阳明。

手阳明大肠经  ***************************
（入门曰，卯时自少商穴交与商阳，循肘上行至鼻傍迎香穴止，）
商阳　手大指次指内侧去爪甲角如韭叶，（营昇按，甲乙经脉经子午经，手阳明大肠之脉，起于大指次指之端外侧其穴，则甲乙经在手大指次指内侧去爪甲如韭叶，诸书，皆有内侧二字，故虽阳经姑从甲乙，）
二间　手大指次指末节前内侧陷中。
医学原始曰，在次指本节前内侧横纹尖尽处陷中。
三间　手大指次指本节后内侧陷中。
医学原始曰，在次指本节后内侧横纹尽处陷中。
合谷　手大指次指岐骨陷中。
阳溪针　方六集曰，在手腕上侧横纹前两筋间陷中。
偏历　十四经合参曰，手阳明络别走太阴，在腕后三寸取之，又曰两手交叉以中指尽处是穴。
温溜　徐氏马氏入门医彀等在腕后五寸，（营昇按，甲乙经千金方针方六集，小士五寸，大士六寸，圣济总录铜人经聚英，大士五寸，小士六寸，发挥曰，小士六寸，大士五寸，圣惠方，腕后五寸六寸间，医学纲目，小士大士乃小儿大人也，大士小士之说，诸书异未详，小儿臂长指短，故曰小士六寸，大人臂短指长，故曰大士五寸乎，然以周身寸量之，则不可有大士小士之别，是以考之诸书，或言五寸，或言六寸，又五寸六寸之间，其说区区无一定之说矣，不可拘大士小士之说，但以腕后五寸为是，亦握手视之，有分肉如蛇头之形，此地肌肉隆起，象似蛇头，故以名此，即温溜穴是也，一名蛇头，）
下廉　图翼曰，曲池下四寸。
上廉　图翼曰，曲池下三寸。
三里　曲池下二寸，按之肉起。
曲池　太平圣惠方曰，在肘外辅骨曲肘横文头宛宛中陷者是其穴，（营昇按，徐氏大全医学入门，肘外辅屈肘两骨中纹头尽处，明堂灸经神应经针灸大成医宗金鉴千金方，肘外辅骨曲肘横文头陷中，本事方曰，臂相连处纹尽处是穴，此等说亦为是，）
肘髎　图翼曰，在肘大骨外廉陷中，与天井相併，相去一寸四分。
五里　医学原始曰，在肘上三寸，行向里大脉中央，一法在曲池横纹尖尽上二寸是穴，（营昇按，五里穴气穴论曰，大禁二十五在天府下五寸，王注曰，五里穴也，中岛玄俊以五里穴移入于手太阴肺经，然不可从，）
臂臑　肘上七寸。
肩髃　肩端两骨间陷者宛宛中，举臂有空。
骨空论曰，举臂肩上陷者灸之，（王注曰，谓肩髃，）
巨骨　肩端上行两叉骨间陷中。
天鼎　医宗金鉴曰，颈缺盆上直行扶突下一寸。
扶突　十四经合参曰，人迎后一寸五分。
禾髎　鼻孔下挟水沟旁五分。
迎香　医学原始曰，在鼻孔两旁直纹是穴，一法禾髎上一寸，鼻孔旁五分。
手阳明大肠经图（图缺）
手阳明经接太阴肺经而起，自食指内侧去爪甲角如韭叶之商阳，循食指本节前内侧陷中为二间，本节后内侧陷中为三间，大指次指歧骨间陷中为合谷，手腕中上侧两筋间陷中为阳溪，手腕后三寸为偏历，手腕后小士五寸大士六寸为温溜，握手见肌肉长起如蛇头者是也。
肘外辅骨，屈肘曲骨之中为曲池，曲池下二寸为三里，下三寸为上廉，下四寸为下廉，曲池上三寸为五里，上七寸为臂臑，曲池与五里之间，向外稍斜为肘髎，当膊骨头肩端上两骨罅陷中为肩髃，肩尖上行两叉骨间陷中为巨骨，颈中人迎后一寸五分为扶突，扶突后一寸为天鼎，直鼻孔下夹水沟旁五分为禾髎，禾髎上一寸鼻孔旁五分为迎香，由人中而左右互交者也。
图（图缺）
医学原始曰以手交叉食指点处是穴
十四经合参曰两手交叉以中指尽处是穴
图（图缺）
握手见之有分肉如蛇头之形此地肌肉长起象似陀头故以名此则温溜穴是也一名蛇头
图（图缺）
滑氏曰，受手太阴之交行于阳之分也，由是循指上廉历二间三间，以出合谷两骨之间，复上入阳溪，两筋之中，自阳溪而循臂上廉之偏历温溜下廉上廉三里，入肘外廉之曲池，循臑外廉历肘髎五里臂臑络臑会上肩至肩髃穴也，循巨骨穴上出柱骨之会，上会于大椎。
图（图缺）
滑氏曰，自大椎而下，入缺盆循足阳明经脉，外络绕肺脏，复下膈当天枢之分会属于大肠。
又曰，其支别者，自缺盆上行于颈，循天鼎扶突上贯于颊，入下齿缝中，复出夹两口吻相交于人中之分，左脉之右，右脉之左，挟鼻孔循禾髎迎香而终以交于足阳明也，图翼曰，缺盆为五脏六腑之道。
华佗内照图曰，膻中名气海，在两乳之间，为气之海也，气所属焉，能分布阴阳，气者主源，乃命之主。
针方六集曰，膻中居两乳间，是为气之所会。
足阳明胃经
（医学入门云，辰时自迎香交与承泣穴，上行至头维，对人迎循胸腹，下至足指厉兑穴止，至真要大论曰，帝曰，阳明何谓也，岐伯曰，两阳合明也，类注曰，阳之盛也，）
承泣　目下七分直瞳子。
王惟一铜人腧穴针灸图经，徐三友铜人俞穴针灸图经，针灸大成，施沛沛然经穴指掌图，医学原始，头维下关颊车承泣循序医学入门，程氏医彀，自迎香交与承泣穴，上行至头维，对人迎循胸腹，至足厉兑穴止，图穴起自头维，行气实自承泣始也。
四白　目下一寸直瞳子。
巨髎　鼻孔旁八分直瞳子。
地仓　挟口吻旁四分。
大迎　曲颔前一寸三分，骨陷中动脉。
颊车　耳下曲颊端陷中。
下关　客主人下耳前动脉下廉，合口有空，开口则闭。
头维　额角发际本神旁一寸五分，神庭旁四寸五分。
人迎　颈大脉动应手挟结喉旁一寸五分。
寒热病篇曰，颈侧之动脉人迎，人迎足阳明也，在婴筋之前。
滑氏曰，古以夹喉两旁为气口人迎，至晋王叔和直以左右手寸口为人迎气口。
千金方外台秘要针灸大成颈大脉动，应手夹结喉两旁一寸五分，仰而取之，以候五藏气。
水突　医学入门云，直人迎下气舍上二穴之中。
气舍　颈直人迎下挟天突陷中。
缺盆　针方六集云，在肩上横骨陷中，挟天突两傍各四寸。
图翼曰，为五藏六府之道。
气户　巨骨下俞府旁二寸陷中。
库房　气户下一寸六分陷中，（营昇按，滑氏发挥曰，气户下一寸六分陷中，明堂灸经所谓输府下一寸，即华盖傍二寸也，华盖穴甲乙经千金方铜人经外台秘要资生经针方六集古今医统医学原始十四经合参诸书，为璇玑下一寸陷中，据于任脉观之，六分二字宜削去，）
屋翳　医学纲目云，库房下一寸。
膺窗　屋翳下一寸六分陷中。
乳中　当乳是，（营昇按，此穴诸说甚多，圣济总录针灸大成为当乳中是，古今医统，乳中，当乳之中，医彀两乳中心，名乳中，入门原始乳中即乳头上此说为是，针灸聚英云，丹溪曰，乳房阳明胃所经，乳头厥阴肝所属，）
乳根　乳下一寸六分陷中。
医学正传曰，妇人在乳房下，起肉处陷中。
寿世保元曰，在正直乳下，容一指许，骨间陷中，妇人则屈乳头度之，乳头齐处是穴。
经络全书曰，虚里乳根穴分也，俗谓之气眼，甲乙经曰，胃之大络名曰虚里，贯膈络肺出于左乳下，其动应手，脉之宗气也。
类注曰，宗气不固而大泄于外，中虚之候也，虚里跳动，最为虚损病本，故凡患阴虚劳怯，则心下多有跳动，及为惊悸慌张者，即此证人，止知其心跳，而不知虚里之动也，但动之微者病尚微，动之甚者病则甚也。
不容　幽门旁相去各一寸五分，（营昇按，自不容至归来去腹中行广狭，诸贤之说不同，十四经发挥，徐三友铜人经，千金方，外台，资生经，石本铜人经，金鉴，自不容至气冲，去腹中行二寸，甲乙经聚英医统大成，自不容至滑肉门，去腹中行三寸，自天枢至气冲去中行二寸，针方六集，自不容至滑肉门二寸五分，自天枢至气冲挟脐各二寸，千金方脾藏云，长谷侠脐相去五寸，明堂灸经圣惠方上管两旁一寸，医学原始，自不容至滑肉门去腹中行二寸，自天枢至气冲去腹中行三寸，入门不容穴平巨阙傍三寸，天枢平脐傍三寸，诸说纷纷，不能无疑矣，十四经，千金方，外台，圣济总录，铜人经，资生经，金鉴所说为是，）
承满　不容下一寸。
梁门　承满下一寸。
关门　梁门下一寸。
太乙　关门下一寸。
滑肉门　太乙下一寸。
天枢　挟脐二寸。
外陵　天枢下一寸。
大巨　外陵下一寸。
水道　针灸聚英十四经合参等，在大巨下二寸。
注证分寸歌曰，枢下四寸。
归来　徐氏大全曰，水道下一寸。
气冲　医学纲目曰，脐下两旁阴毛际，横骨端宛宛中有动脉是也。
西方子明堂曰，引刺热论注曰，在腹脐下横骨两端鼠鼷上一寸，动脉应手。
骨空论曰，毛际动脉人镜经医学原始等，曲骨旁三寸，来施沛沛然，经穴指掌图，气冲曲骨傍三寸求，程氏医彀曰，曲骨傍三寸为是也。
髀关　图翼马氏歌等，膝上一尺二寸。
伏兔　膝上六寸起肉，正跪坐而取之。
阴市　膝上三寸。
梁丘　膝上二寸。
犊鼻　医学入门曰，在膝头眼外侧大筋陷中。
医宗金鉴曰，从梁丘下行，遇膝盖骨䯒骨上陷中，俗名膝眼，此处陷中，两旁有空，状如牛鼻，在外侧者。
三里　膝眼下三寸，又曰极重，按之则趺上动脉止矣。
得效方曰，以手约膝取中指梢，尽处是穴。
巨虚　三里下三寸，举足取之。
条口　下廉上一寸，举足取之。
巨虚下廉　上廉下三寸，举足取之。
入门曰，三里下六寸。
丰隆　铜人针灸图经曰，外踝上八寸。
甲乙经，千金方，圣惠方，资生经，外台秘要，圣济总录等，外踝上八寸。
解溪　医学原始曰，在足腕上冲阳后寸半系鞋处，一法去内庭上六寸半，（营昇按，此穴剌疟论注，在冲阳后三寸半，气穴论注，二寸半，甲乙经图翼发挥医学原始，以冲阳后一寸五分，去内庭上六寸半为是，）
冲阳　足趺上五寸，骨间动脉，去陷谷三寸，（营昇按，医宗金鉴曰，足趺上脚面高骨间动脉，张氏曰，即仲景所谓趺阳脉是也，铜人经发挥等，去陷谷三寸，针灸大全医学入门，去内庭五寸，俱为是，）
陷谷　针灸大成曰足大指次指外间本节后陷中，去内庭二寸，（营昇按，甲乙经，千金方，外台秘要，圣济总录，针灸聚英，针灸资生经，神应经，针方六集，医学入门等，皆云去内庭二寸，此说为是，医学原始曰，在足二指内侧，本节后陷中，去内庭一寸，此说非也，内侧二字，恐误，何则，足阳明胃经阳经也，取之内侧，则属阴经，谬误可知也，针灸大成曰，足大指次指外间，本节后去内庭二寸，此说尤为得之，）
内庭　足大指次指外间。
厉兑　针方六集曰在足大指次指之端，外侧向中指边，去爪甲如韭叶。
足阳明胃经图（图缺）
足阳明经接自手阳明迎香穴而起于目下七分上直瞳子陷中之承泣，循目下一寸为四白，夹鼻孔旁八分为巨髎，夹口吻旁四分为地仓，在曲颔前一寸三分骨陷中动脉为大迎，在耳下曲颊端近前陷中为颊车，客主人下耳前动脉为下关，额角入发际为头维，颈下夹结喉旁一寸五分大动脉应手为人迎，颈筋前直人迎下夹气舍为水突，下夹天突边陷中为气舍，在肩上横骨陷者中为缺盆，巨骨下夹俞府两旁各二寸，去中行四寸陷中为气户，气户下一寸六分为库房，库房下一寸六分为屋翳，屋翳下一寸六分为膺窗，当乳之中为乳中，乳中下一寸六分为乳根，第四肋端幽门旁一寸五分去中行二寸为不容，不容下一寸为承满，承满下一寸为梁门，梁门下一寸为关门，关门下一寸为太乙，太乙下一寸为滑肉门，夹脐旁二寸为天枢，天枢下一寸为外陵，外陵下二寸为大巨，大巨下三寸为水道，水道下二寸为归来，归来下鼠鼷上一寸，动脉应手
图（图缺）
宛宛中，去中行二寸为气冲，膝上伏兔后交纹中为髀关，膝上六寸起肉间，正跪坐而取之为伏兔，膝上三寸，拜而取之为阴市。
图（图缺）
图示正跪坐而取之，膝上有肉起如兔状，即伏兔穴，膝上二寸两筋间为梁丘。
图（图缺）
循膝膑下，胻骨上，骨解大筋陷中，形如牛鼻为犊鼻，膝眼下三寸胻骨外廉大筋内宛宛中为三里，三里下三寸为上巨虚，下五寸为条口，上廉下三寸两筋骨陷中为下巨虚，外踝上八寸为丰隆，足跗上五寸高骨间动脉为冲阳，冲阳后一寸五分为解溪，足大指次指外间本节后陷中为陷谷，外间陷中为内庭，次指端去爪甲如韭叶为厉兑。
足阳明起于鼻两傍迎香穴，由是而上，左右相交于頞中，过晴明之分，下循鼻外，历承泣四白巨髎，入上齿中，复出循地仓，挟两口吻环绕唇下左右相交于承浆之分也，自承浆却循颐后下廉出大迎，循颊车上耳前历下关过客主人循发际行悬釐颔厌之分，经头维会于额颅之神庭。
其支别者，从大迎前下人迎，从喉咙历水突气舍入缺盆，行足少阴俞府之外，下膈当上脘中脘之分，属胃络脾。
其直行者，从缺盆而下，下乳内廉循气户库房屋翳膺窗乳中乳根不容承满梁门关门太乙滑肉门下，挟脐历天枢外陵大巨水道归来诸穴，而入气冲中也。
自属胃处起，胃下口循腹里过足少阴肓俞之外，本经之里，下至气冲，与前之入气冲者合。
图（图缺）
督脉　神庭足太阳阳明　膀胱经　晴明手足太阳少阳　任脉　上脘足阳明手太阳
督脉之会　足阳明五脉之会　任脉之会
胆经　客主人悬釐颔厌共手　任脉　承浆足阳明任脉之会　任脉　中脘手太阳少阳足　
阳明所生任脉之会　会　阳明所生任脉之会
既相合气冲中，乃下髀关抵伏兔，历阴市梁丘，下入膝膑中经犊鼻，下循䯒外廉之三里巨虚上廉条口巨虚下廉丰隆解溪，下足跗之冲阳陷谷入中指外间之内庭，至厉兑而终也。
其支者，自趺上冲阳穴，别行入大指间斜出，足厥阴行间穴之外，循大指下出其端，以交于足太阴。
图（图缺）
足阳明之别名曰丰隆去踝八寸别走太阴据此则本经自丰隆别出者不入中指外间者明矣
其支者自趺上冲阳穴别行入大指间斜出足厥阴行间穴之外循大指下出其端以交于足太阴

足太阴脾经  ***************************
（医学入门曰，巳时自冲阳过交与足指隐白，循腿腹上行至腋下大包穴止，）
隐白　足大指内侧端，去爪甲角如韭叶。
大都　足大指本节后陷中。
大白　足内侧核骨下陷中。
神应经曰，在足大指内侧，大都后一寸下一寸。
公孙　徐氏大全曰，在大指内侧，去本节后一寸。
医学入门曰，太白后一寸陷中。
商丘　图翼曰，内踝下微前陷中，前有中封，后有照海，此穴居中，（神应经针灸大成共同，）
三阴交　内踝上三寸骨下陷中，（营昇按，神农皇帝针灸图，甲乙经，外台秘要，圣济总录，铜人腧穴针灸图经，针灸资生经，针灸聚英，医学入门，针灸大成，医学原始，医宗金鉴等，皆云内踝上三寸骨下，千金方圣惠方明堂灸经，俱为内踝上八寸，神应经图翼针灸经验方，为内踝上除踝三寸骨下陷中，此穴千金翼方所谓内踝上一尺，名三阴交者，而今世俗称手一束者是也，）
漏谷　内踝上六寸骨下陷中。
地机　医学入门曰，膝下五寸大骨后。
阴陵泉　膝下内侧，辅骨下陷中，伸足取之。
血海　医学原始曰，在膝膑上内廉赤白际二寸，用手按于膝上，大指向内廉，中指向外廉，指头尽处是穴。
箕门　针灸聚英，医学入门，医学原始，经穴指掌图等，皆云血海上六寸阴股内动脉应手筋间。
冲门　上去大横五寸，在府舍下横骨端约中动脉。
府舍　腹结下三寸。
医宗金鉴曰，冲门上七分。
腹结　大横下一寸三分。
大横　医学入门曰，平脐傍四寸半，（营昇按，甲乙经，铜人经，千金方，外台，金鉴，皆曰去腹中行三寸半，注证发微，十四经，针灸聚英，古今医统大成，入门，资生经，去腹中行四寸半，针方六集，去腹中行四寸，甲乙经，外台，针方六集，腹哀下三寸，铜人经，圣济总录，聚英发挥，大成，原始合参，腹哀下三寸半，医学纲目，腹哀下二寸五分，千金方，腹哀下二寸八分，考腹哀下一寸五分，古今医统，腹哀下一寸三分，以上诸说皆不同，腹哀穴在期门下二寸，期门下二寸即当脐上四寸也，或云腹哀下三寸五分为大横穴，又云三寸，又云二寸五分，又云二寸，又云一寸五分，又云一寸三分，以上之说俱不合骨度，不可拘拘，今取入门所说，定为平脐傍四寸半。
腹哀　日月下一寸五分，（营昇按，日月穴期门下五分，期门巨阙旁四寸半，巨关脐上六寸也，分寸歌曰，腹哀期下方二寸，）
食窦　针灸大成曰，天溪下一寸六分，去胸中行各六寸。
天溪　胸乡下一寸六分，仰而取之，对膻中。
胸乡　周荣下一寸六分，仰而取之。
周荣　中府下一寸六分，仰而取之。
大包　渊腋下三寸。
足太阴脾经图（图缺）
足太阴经接足阳明厉兑而起于足大指内侧端，去爪甲角如韭叶之隐白，循大指本节后内侧骨缝白肉际陷中为大都，内侧核骨下赤白肉际陷中为大白，内侧本节后一寸内踝前陷中为公孙，内踝下微前陷中为商丘，内踝上三寸骨下陷中为三阴交，内踝上六寸骨下陷中为漏谷，膝下五寸内侧骨下陷中为地机，膝下内辅骨下陷中为阴陵泉，膝膑上一寸内廉白肉际陷中为血海，鱼腹上越两筋间阴股内廉动脉应手为箕门。
图（图缺）
上去大横五寸，当府舍下横骨两端约纹中动脉为冲门，腹结下三寸去腹中行三寸半为府舍，大横下一寸三分为腹结，腹哀下三寸五分平脐为大横，日月下一寸五分为腹哀，天溪下一寸六分陷中为食窦，胸乡下一寸六分陷中为天溪，周荣下一寸六分陷中为胸乡，中府下一寸六分陷中为周荣。
图（图缺）
图示本经大包穴系在渊腋下三寸，与渊腋章门带脉环跳诸穴，均从腋下毛际中横纹中之心经极泉穴直下。
图（图缺）
足太阴起大指之端，隐白穴，受足阳明之交也，由是循大指内侧白肉际大都穴，过核骨，后历大白公孙商丘上内踝前廉之三阴交也，由三阴交上腨内循䯒骨后之漏谷，上行二寸交出足厥阴经之前，至地机阴陵泉，自阴陵泉上循膝股内前廉之血海箕门，经冲门府舍会中极关元，复循腹结大横会下脘，历腹哀过日月期门之分，循本经之里，下至中脘下脘之际，以属脾络胃也。
由腹哀上膈循食窦天溪胸乡周荣，由周荣外曲折向下至大包，又自大包外曲折向上会中府上行，行人迎之里，挟咽连舌本，散舌本而终也。
图（图缺）
其支者，由腹哀别行，再从胃部中脘穴之外上膈，注于膻中之里，心之分，以交于手少阴。
中极关元皆三阴任脉之会
下脘　足太阴任脉之会
日月　足太阴少阳阳维之会
期门　足太阴任脉之会
中府　足太阴之会

手少阴心经  ***************************
（医学入门曰，午时自大包交与腋下极泉，循臂行至小指少冲穴止，）
极泉　臂内腋下，筋间动脉。
医学入门十四经合参等，无臂内二字。
青灵　医学原始曰，在肘上三寸，伸肘举臂取之。
甲乙经千金方外台秘要，阙此穴。
少海　医学入门医学原始等，肘内廉横纹头尽处陷中。
灵道　掌后一寸五分。
通里　腕后一寸。
阴郄　掌后脉中去腕五分。
医学原始曰，在神门后半分。
神门　掌后锐骨之端。
少府　大全曰，掌内手小指本节后。
医统大成聚英等，手小指本节后骨缝陷中。
少冲　手小指内廉端去爪甲角如韭叶。
针方六集，医学入门，针灸大成，医学原始等，手小指内侧去爪甲角如韭叶。
手少阴心经图（图缺）
手少阴经起自腋下筋间动脉之极泉，循肘上三寸为青灵，肘内廉节后陷中为少海，掌后一寸五分为灵道，腕侧后一寸陷中为通里，掌后脉中去腕五分为阴郄，掌后锐骨端陷中为神门，小指本节后骨缝陷中为少府，小指内侧端去爪甲角如韭叶为少冲。
图（图缺）
手少阴经起于心循任脉之外，属心系，下膈当脐上二寸之分络。
小肠，其支者从心系出任脉之外，上行挟咽系目系。
其直者复从心系直上至肺脏之分出，循腋下于极泉也，自极泉下循臑内后廉，行太阴，心主两经之后，历青灵穴下肘内廉抵少海，自少海而下循臂内后廉神门，入掌内廉，至少府，循小指端之少冲而终，以交于手太阳也。
心为君主之官，示尊于他藏，故其交经授受不假于支别云。
图（图缺）
手少阴经起于心循任脉属心系下膈当脐上二寸之分络小肠其直者复从心系却上肺出腋下
其支者从心系上挟咽系目系


卷二  ——————————————————————————————————————————————————————————————————————————————————————————

手太阳小肠经  ***************************
（入门曰，未时自少冲交与小指少泽，循肘上行至面听宫穴止，）
少泽　手小指外侧端，去爪甲角一分陷中。
前谷　手小指外侧本节前陷中。
后溪　手小指外侧本节后陷中。
儒门事亲曰，屈小指握纹尽处是穴。
医学原始曰，屈掌外侧横纹尖尽处是穴，（图翼大成聚英入门，手小指外侧本节后陷中，握掌取之，大全节后横纹尖上，）
腕骨　入门曰，掌后外侧高骨下陷中，握掌向内取之。
阳谷　手外侧腕中兑骨下陷中。
医学原始曰，一取法大筋上大骨下纹尖当中是穴。
养老　手髁骨上一空仰手探之，则有髁骨上一空，即当腕后一寸。
支正　腕后五寸。
小海　大成曰，肘外大骨外去肘端五分陷中，屈手向头取之。
经筋篇曰，弹之应小指之上。
类注但于肘尖下两骨罅中，以指捈其筋，则痠麻应于小指之上，是其验也。
肩贞　医学原始曰，肩髃后两骨罅间，（髃恐当作髎，）
入门曰，肩髃后两骨罅陷是穴。
臑俞　挟肩髎后大骨下胛上廉陷中。
天宗　秉风后大骨下陷中。
秉风　天髎外肩上小髃后举臂有空，（营昇按，此穴诸书未言寸法先胆经，肩井后一寸，三焦经取天髎穴，天髎后一寸，隔骨间取之，）
曲垣　肩中央曲胛陷中，按之应手痛。
肩外俞　肩胛上廉，去脊中三寸陷中。
肩中俞　肩胛内廉，去脊中二寸陷中。
神照集分寸歌，肩中大椎傍。
天窗　颈大筋前，曲颊下，扶突后动脉应手陷中。
天容　耳曲颊后。
颧髎　面頄骨下，廉兑骨端陷中。
听宫　入门曰，耳前珠子傍，（营昇按，三焦经与胆经之听会中间取之，）
手太阳小肠经图（图缺）
手太阳经接自手少阴之少冲而起于手小指外侧端去爪甲角一分陷中少泽穴，循本节前陷中为前谷。
本节后外侧横纹尖上为后溪，手外侧腕前起骨下陷中为腕骨，腕中锐骨下陷中为阳谷，手外髁骨上一空腕后一寸陷中为养老，腕后外廉五寸为支正，肘内大骨外去肘端五分陷中为小海，屈手向头取之。
图（图缺）
图示取养老穴，须仰手见踝上一空即是。
图（图缺） 图（图缺）
在肩曲胛下两骨解间肩髃后陷中为肩贞，肩髎后大骨下胛上廉陷中为臑俞，秉风后大骨下陷中为天宗，肩上天髎外小髃骨举臂有空为秉风，肩中央曲胛陷中为曲垣，肩胛上廉去脊大椎旁三寸陷中为肩外俞，在内廉去椎二寸陷中为肩中俞，颈大筋前曲颊下扶突后动脉为天窗，耳下曲颊下后为天容，面頄骨下廉锐骨端陷中为颧髎，耳中珠子大如赤小豆为听宫。
图（图缺）
滑氏曰，手太阳小肠经起小指端少泽穴，由是循手外侧之前谷后溪上腕出踝中，历腕骨阳谷养老穴也，自养老穴直上，循臂骨下廉支正穴出肘内侧两肾之间，历小海穴上循臑外后廉行手阳明少阳之外上肩，循肩贞臑俞天宗秉风曲垣肩外俞肩中俞诸穴，乃会大椎，因左右相交于两肩之上，自交肩上入缺盆，循肩向腋下行，当膻中之分，络心循胃系下膈，过上脘中脘抵胃，下行任脉之外，当脐上二寸之分属小肠，其支者别从缺盆，循颈之天窗天容上颊抵颧髎，上至目锐眦过瞳子髎却入耳中，循听宫而终。
其支者别颊上䪼抵鼻，至目内眦晴明穴以交于足太阳也。
图（图缺）

足太阳膀胱经  ***************************
（入门曰，申时自听宫交与晴明，循头颈下皆腰臀腿，至足小指至阴穴止，）
晴明　明堂灸经曰，目内眦头外一分。
医学原始曰，目内眦直纹中是穴。
攒竹　眉头陷中。
气府论医统两眉头少陷。
眉冲　入门曰，直眉头上神庭曲差间，（营昇按，入门原始，共此穴属于膀胱之经部，今据而补焉，）
曲差　针方六集曰，挟神庭两傍开一寸五分，在发际正头取之。
五处　针方六集曰，在星穴两傍各开一寸五分上曲差一寸。
承光　五处后一寸五分。
马氏曰，承光发上二寸半。
通天　承光后一寸五分。
络却　通天后一寸五分。
玉枕　络却后一寸五分，挟脑户傍一寸三分，枕骨上入发际三寸，（营昇按，甲乙经云，络却后七分，千金方并圣惠方，络却后七分半，铜人经圣济总录针方六集入门大成发挥原始聚英，络却后一寸五分，又云入发际三寸，或二寸，自曲差至络却五寸半，玉枕穴，络却后一寸五分，取之于前发际，则其间通计七寸也，脑户穴自神庭至百会五寸，自百会至脑户四寸五分，即为自前发际通计九寸五分，是无挟脑户傍之理，若从挟脑户之说，则入发际二寸五分为是，或云，入发际三寸，非是，）
天柱　原始曰，在项后发际大筋外廉陷中。
大杼　神照集曰，在项后第一椎下，两旁各开一寸五分陷中，正坐取之，（营昇按，八脉考释音曰，椎音槌，脊之骨节也，背输篇类注曰，集即椎之义，指脊骨之节间也，古谓之焦，亦谓之顀，后世作椎，去脊中行说甚多矣，甲乙经千金方外台圣济总录发挥铜人经大全大成背部第二行，相去脊中一寸五分，第三行相去脊中为三寸，医统资生经聚英类经金鉴入门背二行，除脊一寸半，相去脊中二寸背三行，相去脊中三寸半，诸说不同，背二行相去脊中一寸半，背三行相去脊中三寸为是，滑氏曰，自大杼至白环诸穴，并第二行，相去脊中各一寸五分，歌曰，自大杼至白环，相去脊中三寸间，夫既曰脊中，则自脊骨中间量取，而非骨外量取明矣，图翼曰，脊骨内阔一寸，凡云第二行夹脊一寸半，三行夹脊三寸者，除脊一寸外，故在二行，当为二寸，在三行，当为三寸半，聚英曰，当除去脊骨一寸外量取之，此说不可从，）
风门　第二椎下。
肺腧　第三椎下。
厥阴腧　第四椎下。
心腧　第五椎下。
督俞　入门曰，第六节下，外一寸半。
大成金鉴入门原始，共此穴属于膀胱之经部，今据而补焉。
膈腧　第七椎下。
肝腧　第九椎下。
胆腧　第十椎下。
脾腧　第十一椎下。
胃腧　第十二椎下。
三焦腧　第十三椎下。
肾腧　第十四椎下。
聚英医统图翼，自大杼至肾俞，凡十三穴，皆有正坐取之四字，千金方曰，以杖量至脐及当脊骨，然后相去各一寸半肾俞也，按之虽然肥人腹垂则抵，瘦人腹平则脐平，今不论肥瘦，均以杖量之未有准。
针灸大全曰，令患人平身垂手，正立于平正木石之上，目无斜视，无偏倚，去上衣服，用切直杖子，从地以至脐中央截断却回杖子于背上当脊骨中杖尽处，即十四柱命门穴也，以墨记却用稗心取同身寸三寸折作一寸五分，两头是肾俞穴也。
气海俞　第十五椎下。
大成入门金鉴原始，共属于膀胱之经部，今据而补焉。
大肠俞　第十六椎下。
关元俞　第十七椎下。
大成入门金鉴原始，共此穴属于膀胱经部，今据而补焉。
小肠俞　第十八椎下。
膀胱俞　第十九椎下。
中膂内俞　第二十椎下。
白环俞　第二十一椎下，伏而取之。
聚英医统图翼，自大肠俞至白环俞，凡五穴，皆伏而取之。
上髎　入门曰，腰髁骨下第一空，挟脊两旁陷中，馀三窌少斜，上阔下狭是也。
次髎　第二空挟脊陷中。
中髎　第三空挟脊陷中。
下髎　第四空挟脊陷中，（营昇按，甲乙经上窌在第一空腰髁下一寸，挟者陷者中，足太阳少阳之络也，释骨曰，骶之上侠脊十七节至二十一节起骨曰腰髁骨，图翼曰，腰髁腰骻，自十六椎而挟脊附著之处也，甲乙经所谓在上髎腰髁下一寸是，则自十七椎二十椎之间，左右挟脊者各上阔下狭有四孔，即是为八髎穴既明矣，又金鉴曰，腰骨即脊骨十四椎下十五十六椎间，尻上之骨也，尻骨者，腰骨下十七椎十八椎十九椎二十椎二十一椎五节之骨也，上四节纹之旁左右各四孔，骨形凹如瓦，长四五寸许，上宽下窄，末节更小，如人参芦形，名尾闾，一名骶端，一名橛骨，一名穷骨，又刺腰痛论王注曰，髁下尻骨两傍四骨空左右八穴，俗呼此骨为八髎骨也，又东医宝鉴曰，尝见死人骸腰脊骨尽处，有一骨，广如人面，大四空分两行了然通透，乃是八髎骨也，又刺腰痛论注曰，上髎当髁骨下陷中馀三窌少斜下陷中是也，宽政庚戌冬予得刑人骸，解而视之，腰髁左右，果有上阔下狭有骨空者，与刺腰痛论医学入门东医宝鉴所说符矣，因从其说云。
左右髋骨图一（图缺） 左右髋骨图二（图缺）
会阳　尾髎骨两旁（铜人经，尾髎骨作尾骶，甲乙经作阴毛骨，）
营昇按，甲乙经曰，在阴毛骨两傍督脉气所发，故堀元厚安井元越因谓此穴移入于督脉，气府论甲乙经本经穴虽系督脉，然至铜人经系之足太阳经也，盖二十一椎下腰俞而非长强也，尾髎骨即脊椎最下一骨，而更在二十一椎下，长强亦在其下端耳，图翼曰，男子尖，女子圆而平，神照集曰，在阴尻骨两傍，去长强一分。
承扶　尻臀下股阴上纹中。
殷门　图翼曰，承扶下六寸膕上两筋之间。
浮郄　委阳上一寸，展膝得之。
委阳　入门曰，膝腕横纹外廉两筋间委中外二寸，（营昇按，村上宗占所谓滑氏注十四经之时，直从甲乙经用承扶下六寸屈身取之九字，加于委阳之注者，可谓疏漏耳，承扶下六寸屈身取之九字衍文，可削去矣，承扶下六寸，则此当股之中央，安有屈身之理乎，不可不辨焉，楼英医学纲目详言委阳之尺寸，今以经文考之，当曰一尺六寸，铜人经委阳在承扶下六寸，铜人经盖祖甲乙经，甲乙经元脱一尺二字耳，余私以为医学纲目承扶下有一尺二字，则当定为承扶下一尺六寸无疑矣，委阳穴一说足太阳之前，少阳之后，膕中外廉两筋之间，屈膝取之是也，此说为尤得之，由是视之，委中即膕中央，委阳即膕之阳分，约文尽处两筋之间是也，又按医学原始曰，委阳穴在膝腕横脉尖外廉两筋间，委中外二寸，屈身取之，又针方六集曰，膝后约纹中尖两筋间动脉，其穴伏卧取之，其他入门神照集诸书，并宜参考焉，）
委中　膕中央约纹中动脉。
神照集曰，膝后约纹中央两筋间动脉，是穴伏卧取之，（营昇按，足太阳膀胱经，自晴明而始上巅顶，下天柱大杼挟脊为第二行，历诸穴循尻臀下委中也，是谓膀胱之本经也，第三行从天柱别而下附分从附分至秩边，历诸穴下行而下委中，合于本经也，是谓膀胱之大络脉也，盖此经从附分而下秩边，从秩边又横行于环跳，下行于髀外侧合委中，）
附分　神照集曰，在第二椎下附项廉，去脊两旁，各开三寸，正坐取之。
魄户　第三椎下。
膏肓　图翼曰，此穴自晋以前所未有，乃后人之所增也，千金方以后有此属奇俞，诸家属膀胱，（营昇按，甲乙经千金翼发挥为四椎下五椎上，图翼五椎上四椎下各三寸半，大成四椎下一分，五椎上二分，大全四椎下二分微多，五椎上一分微少，医学原始四椎下二分，五椎上二分，神照集四椎下微带，五椎骨上两傍，各开三寸，正坐开肩取之，入门四椎微下一分，五椎微上二分，诸说纷纷，不能归定于一矣，明堂灸经铜人经姜希铜人圣济总录资生经纲目万病回春庄绰膏肓灸法叶元善等，为四椎下两傍同身寸各三寸，似稳当焉，今从之，）
神堂　第五椎下。
譩譆　第六椎下。
膈关　第七椎下，正坐阔肩取之，（营昇按，甲乙经阔作开肘与肘併合，则肩胛开阔膏肓神堂譩譆又如此，不然则胛骨覆经不得其穴也，）
魂门　第九椎下。
阳纲　第十椎下。
意舍　第十一椎下。
胃仓　第十二椎下。
肓门　第十三椎下。
医统曰，在十三椎下两旁，相去脊中各三寸陷中，叉肋间与鸠尾相直，正坐取之。
志室　第十四椎下，并正坐取之。
自附分至此，皆正坐取之，故曰并。
胞肓　第十九椎下。
十四经合参曰，十九椎下，两旁相去三寸，伏取之。
秩边　甲乙经曰，第二十一椎下，两旁各三寸陷者中，（营昇按，明堂灸经铜人经纲目发挥大成以二十椎为秩边非也，甲乙原始资生经王冰注以二十一椎为秩边为是，）
合阳　甲乙经在膝约文中央下二寸，（千金方聚英马氏发挥金鉴原始膝约文中央下三寸，医学入门徐氏大全歌委中下一寸，甲乙经外台圣济总录铜人经医统纲目图翼神照集十四经合参膝膕约纹下二寸，以二寸为是。
承筋　外台秘要曰，引救急云，以绳从脚心下度至脚踵，便截断度，则回此度从脚踵纵量向上尽度头，当腨下际宛宛中是穴，（营昇按，医统曰，腨肠中央陷中，胫后从脚跟上七寸，又医学原始胫后腨股中央，从脚跟上七寸，医统原始，共脚跟上七寸非也，腨股中央凡委中下至跟一尺六寸，在于其中央承筋穴，自跟者为八寸也，七寸不合，故外台之说为是，）
承山　医学原始曰，腨肠下分肉间陷中，贴脚见人字影取之。
神照集曰，在足兑腨肠下分肉间陷中，伏卧用两足大指坚挺乃取之。
飞阳　入门原始曰，外踝上七寸骨后。
跗阳　铜人经外踝上三寸飞阳下。
甲乙经神照集，足外踝上三寸，太阳前少阳后筋骨间。
崑崙　医统曰，足外踝后五分跟骨上陷中，细脉动应手。
仆参　明堂经曰，足跟骨下白肉际陷中，拱足取之。
申脉　大成曰，外踝下五分。
神应经曰，在外踝下陷中，容爪甲白肉际，前后有筋，上有踝骨，下有软骨，其穴居中。
金门　神应经曰，有外踝下少后丘墟后申脉前。
八脉考曰，外踝下一寸五分。
京骨　聚英大成足小指本节后大骨名京骨，其穴在骨中。
束骨　足小指外侧，本节后陷中。
通谷　足小指外侧，本节前陷中。
至阴　足小指外侧，去爪甲角如韭叶
足太阳膀胱经图（图缺）
足太阳经接手太阳听宫穴而起于目内眦外一分宛宛中之晴明，循眉头陷者中为攒竹，入发际为曲差，曲差后五分为五处，五处后一寸五分为承光，承光后一寸五分为通天，通天后一寸五分为络却，络却后一寸五分为玉枕，侠项后大筋外廉发际陷中为天柱。
图（图缺）
图示天柱穴之旁，挟发际大筋，为督脉痖门胆经风池三焦经天牖。
图（图缺）
顶后第一椎下两旁相去脊中各一寸五分陷中，正坐取之为大杼，中为脏腑之俞穴，下抵白环俞，当二十一椎，伏而取之。
图（图缺）
图示腰髁下一寸，自十七椎二十椎之间，左右挟脊者，各上阔丁狭有四孔，则是为八髎穴。
图（图缺）
在阴尾尻骨两旁为会阳，尻臀下股阴上约纹中为承扶，承扶下六寸膕上两筋之间为殷门，委阳上一寸为浮郄，膕中央约纹动脉陷中为委中，膕中外廉两筋间为委阳。
图（图缺）
天柱下第二椎两旁，各去脊三寸，诸穴附之，而至秩边，下与委中穴合。
图（图缺） 图（图缺）
膝膕约纹下二寸为合阳，腨肠中央陷中，脚跟上七寸为承筋，腨肠下分肉间陷中为承山，足外踝外七寸后陷中为飞阳，足外踝上三寸为跗阳，足外踝后五分跟骨上陷中为崑崙，跟骨下陷中为仆参，足外踝下五分陷中为申脉，足外踝下一寸为金门，足小指外侧本节后大骨下赤白肉际为京骨，足小指外侧本节后陷中为束骨，本节前陷中为通谷，足小指外侧如爪甲角如韭叶为至阴。
图（图缺）
滑氏曰，足太阳起目内眦晴明穴上额，循攒竹过神庭历曲差五处承光通天，自通天斜行左右相交于巅上之百会也。
支别者，从巅之百会抵耳上角，过率谷浮白窍阴三穴，直行者，由通天穴后循络却玉枕入络脑后，出下顶抵天柱也。
图（图缺）
自天柱而下，过大椎陶道却循肩膊内挟脊两傍，下行历大杼风门肺腧厥阴腧心腧膈腧肝腧胆腧脾腧胃腧三焦腧肾腧大肠腧小肠腧膀胱腧中膂内腧白环腧，由是抵腰中入循膂络肾下，属膀胱也。
支别者，循腰中从腰髁下挟脊，历上髎次髎中髎下髎，下贯臀至承扶殷门浮郄委阳，入膕中之委中穴也。
图（图缺）
支者为挟脊两傍第三行相去各三寸之诸穴，自天柱而下，从髆内左右别行，下贯胂膂，历附分魄户膏肓神堂譩譆膈关魂门阳纲意舍胃仓肓门志室胞肓秩边，下历尻膂循髀外里髀枢之里承扶之外一寸五分之间，而下与前之入膕中者相合，下行循合阳穴，下贯腨内历承筋承山飞阳跗阳，出外踝后之崑崙仆参申脉金门，循京骨束骨通谷至小指外侧端之至阴穴，以交于足少阴也。

足少阴肾经  ***************************
（入门云，酉时自至阴交与足心涌泉，循膝腹上行至胸俞府穴止，）
涌泉　足心陷中，屈足卷指宛宛中。
神照集一方曰，踡足第三缝中，与大指本节平等。
然谷　足内踝前大骨下陷中。
照海　足内踝下。
大成曰，足内踝下四分，前后有筋，上有踝骨，下有软骨，其穴居中阴蹻脉所生，（营昇按，照海以下四穴，不同经行，举于诸说，经行异已矣，甲乙经发挥外台秘要铜人卷一聚英太溪太锺照海水泉，千金方圣济总录铜人卷三资生经金鉴医彀大全纲目入门医学原始太溪太锺水泉照海，铜人卷四太溪水泉太锺照海，神照集太溪照海太锺水泉，诸说纷纷，今从于图翼涌泉然谷照海太溪水泉太锺为是，）
太溪　图翼原始大成等，足内踝后五分，跟骨上动脉陷中。
聚英大成等，男子妇人病有此脉则生，无则死。
类注曰，经脉十二，而三经独多动脉，而三经之脉，则手太阴之大渊，足少阴之太溪，足阳明上则人迎，下则冲阳，皆动之尤甚者，赤水玄珠曰，肾者乃人身之命带，真气之所生，太溪脉不动而死。
诊家正眼曰，太溪者，肾脉也，凡病势危笃，当候太溪，以验其肾气之有无，盖水为天一之元，资始之本，故经曰，太溪绝，死不治。
水泉　太溪下一寸内踝下。
太锺　图翼曰，足跟后冲中大骨上两筋间。
复溜　足内踝上二寸动脉陷中。
交信　入门曰，复溜前三阴交后筋骨间。
神照集曰，在内踝上二寸，少阴前，太阴后，筋骨间居复溜之后二穴相平，前旁骨是复溜，后旁筋是交信，二穴止隔一筋。
筑宾　圣济总录聚英医统，内踝上五寸腨分中。
阴谷　入门曰，膝内附骨后大筋下小筋上，动脉屈膝取之，（营昇按，肝经曲泉穴在膝横纹头是也，阴谷穴与曲泉隔一筋，大筋下小筋上屈膝取之，）
横骨　太赫下一寸，（营昇按，腹中行之寸法，诸说多十四经，医统聚英马氏自幽门至肓俞，去腹中行五分，自中注至横骨，腹去中行一寸五分，大成自幽门至商曲，去腹中行一寸五分，自肓俞至横骨去腹中行一寸，入门自幽门至横骨去腹中行一寸半，气府论甲乙经千金方圣济总录外台六集图翼金鉴八脉考原始，自横骨至幽门去腹中行各五分，其广狭不同曰五分，或曰一寸，或曰一寸五分而无一定也，气府论曰，冲脉气之所发者，二十二穴，侠鸠尾外各半寸，至脐寸一，腹脉法也，盖二十二穴者，自幽门至横骨十一穴，左右共二十二穴也，寸一者，谓每寸一穴也，由此视之，冲脉肾经相併明矣，去腹中行以五分为是，）
太赫　气穴下一寸。
气穴　四满下一寸。
四满　中注下一寸。
中注　肓俞下一寸，（甲乙经曰，肓俞下五分，水穴论注曰，脐下五分，共非，）
肓俞　商曲下一寸，去脐傍五分，（营昇按，此穴村上宗占所谓图翼肓俞在商曲下一寸，当作二寸，直脐去脐中五分，张氏之说实是也，然气府论冲脉气所发者二十二穴，侠鸠尾外各半分，至脐每寸一侠脐下傍各五分，至横骨每寸一云云，如此则张氏商曲下二寸者，不合也，滑氏之说，以一寸为是，）
商曲　石关下一寸。
石关　阴都下一寸。
阴都　通谷下一寸。
通谷　幽门下一寸。
幽门　铜人经在巨阙傍五分，（营昇按，诸书幽门侠巨阙傍五分，滑氏上脘在巨阙下一寸，当一寸五分，去蔽骨三寸，因是考之，巨阙脐上六寸五分，幽门亦脐上六寸五分，马氏曰，巨阙言脐上六寸五分，此等之说，皆上脘者，因于巨阙下一寸五分之说，气府论言，每寸各一，则幽门脐上五寸，上脘旁当焉，姑从此，）
步廊　神封下一寸六分，去中行二寸，仰卧取之。
神封　灵墟下一寸六分。
灵墟　神藏下一寸六分。
神藏　或中下一寸六分，（营昇按，此穴任脉紫宫傍二寸，明堂灸经紫宫在华盖下一寸，因于此视之，六分二字，可削去，）
或中　俞府下一寸六分，（营昇按，此穴任脉华盖傍二寸，资生经华盖在璇玑下一寸，明堂经在输府下一寸，由是视之，六分二字，可削去，）
俞府　巨骨下璇玑旁二寸。
廉泉　根结篇曰，足少阴根于涌泉结廉泉。
气府论曰，足少阴舌下各一，王注足少阴舌下二，在人迎前陷中动脉前，是曰舌本，左右二也，足少阴脉气所发。
口齿类要曰，舌下廉泉，此属少阴。
刺疟论曰，舌下两脉者，廉泉也，一名舌下。
足少阴肾经图一（图缺） 足少阴肾经图二（图缺）
足少阴经接自足太阳至阴穴而起于足心陷中之涌泉，斜行足内踝前起大骨下陷者中为然谷，内踝下一寸陷中为照海，内踝后五分跟骨上动脉陷中为大溪，大溪下一寸为水泉，足跟后冲中大骨上两筋间为大钟内踝后上，除踝二寸陷者中为复溜，内踝上二寸少阴前太阴后筋骨间为交信，内踝后上腨分中为筑宾，膝下内辅骨后大筋下小筋上为阴谷。
图（图缺）
太赫下一寸为横骨，气穴下一寸为太赫，四满下一寸为气穴，中注下一寸为四满，肓俞下一寸为中注，商曲下一寸直脐傍为肓俞，石关下一寸为商曲，阴都下一寸为石关，通谷下一寸夹中脘为阴都，幽门下一寸夹上脘为通谷，夹巨阙两傍各五分陷中为幽门，神封下一寸六分为步廊，灵墟下一寸六分为神封，神藏下一寸六分为灵墟，或中下一寸六分为神藏，俞府下一寸六分为或中，巨骨下夹璇玑旁二寸陷中为俞府，按根结篇云，少阴根于涌泉，结于廉泉，今补此。
图（图缺）
滑氏曰，足少阴起小指，下斜向足心之涌泉穴，由涌泉转出足内踝然谷穴下，循内踝后太溪穴，别入跟中之太锺照海水泉，乃折自太锺之外，上循内踝行厥阴太阴之后，经复溜交信过三阴交上腨内循筑宾，出膕内廉抵阴谷也，由阴谷上股内后廉贯脊会于脊之长强穴，还出于前循横骨太赭气穴四满中注肓俞之所，脐之左右属肾下，脐下过关元中极而络膀胱也。
图（图缺） 图（图缺）
其直行者，从肓俞属肾处上行，循商曲石关阴都通谷诸穴贯肝，上循幽门上膈，历步廊入肺中，循神封灵墟神藏或中俞府，而上循喉咙，并人迎，挟舌本而终也。
其支者，自神藏别出，绕心注胸之膻中，以交于手厥阴也。

手厥阴心包经  ***************************
（入门曰，戌时自俞府交与乳后天池，循手臂下行至中指中冲穴止，）
天池　腋下三寸，乳后一寸。
天泉　千金方曰，腋下二寸，举腋取之，（营昇按，圣济总录铜人经卷之三资生经聚英医统入门原始合参，曲腋下二寸，举臂取之，铜人经卷之一甲乙经发挥，曲腋下去臂二寸，举臂取之，铜人经卷之四，曲腋下去肩二寸，村上宗占谓去臂二字者，即曲泽上二寸为天泉无疑也，诸说由腋下二寸者，伺何由然哉，曲泽上不二寸，则又去臂二寸无由也，宗占说为是，千金方外台圣济总录医统资生经聚英入门原始合参，无去臂二字，唯铜人经四去肩二字而非去臂者明矣，）
曲泽　神应经曰，肘内廉陷中，屈肘得之，大筋内侧横纹中动脉。
郄门　掌后去腕五寸。
间使　入门曰，太陵后三寸。
内关　入门曰，太陵后二寸。
太陵　千金方曰，掌后第一横纹后两筋间。
劳宫　掌中屈无名指取之。
徐歌曰，劳宫横纹在掌中。
资生经，一名掌中。
中冲　大全曰，手中指端内廉去爪甲如韭叶。
手厥阴心包经图
手厥阴经接自足少阴之俞府，而起于乳后一寸腋下三寸之天池，循腋下去肩臂二寸为天泉，肘内廉横纹陷中为曲泽，掌后去腕五寸为郄门，掌后三寸两筋间陷中为间使，掌后去腕二寸两筋间为内关，掌后骨下横纹中两筋间为大陵，掌中央动脉为劳宫，在手中指端去爪甲如韭叶为中冲。
图（图缺） 图（图缺）
滑氏曰，手厥阴受足少阴之交起于胸中，出属心包，由是下膈历络于三焦之上脘中脘及脐下一寸，下焦之分。
支者，自属心包，上循胸出胁下腋三寸天池穴，上行抵腋下，下循臑内之天泉穴，以介手太阴少阴两经之中间，入肘中之曲泽也，由肘中下臂行臂两筋之间，循郄门间使内关大陵入掌中劳宫穴，循中指出其端之中冲云。
支别者，自掌中劳宫穴别行，循小指次指出其端，而交于手少阳也。

手少阳三焦经  ***************************
（入门曰，亥时自中冲交与手四指关冲，循臂上行至面耳门穴止，）
关冲　大成曰，小指次指外侧去爪甲角如韭叶。
入门曰，手四指端外侧去爪甲角如韭叶。
大全无名指外端。
液门　入门大全，小指次指本节前。
中渚　手小指次指本节后间陷中。
医统大成，手小指次指本节后陷中，在腋门下一寸。
神应经入门大成，握掌取之。
阳池　入门曰，手掌背横纹陷中。
外关　入门曰，阳池后二寸
支沟　入门曰，阳池后三寸，两筋骨间。
会宗　入门曰，支沟外旁一寸空中。
神照集曰，在腕后三寸如外五分，（营昇按，外台标注程敬通曰，腕后三寸空中腕，后空唯两骨陷中耳，别无有空也，又支沟会宗腕后三寸，两穴相併，会宗去支沟傍一寸，其间隔一筋，支沟在大指之方，会宗在小指之方，会宗近于手阳明，支沟近于手太阳，）
三阳络　入门曰，阳池后四寸。
大成原始支沟上一寸。
徐氏马氏腕后四寸。
四渎　肘前五寸，外廉陷中。
天井　肘外大骨后上一寸，两筋间陷中，屈肘取之。
清冷渊　金鉴曰，天井上行一寸，（营昇按，甲乙经肘上一寸，外台铜人资生，俱肘上二寸，千金方大全纲目入门三寸，以肘上二寸，直天井上一寸为是，）
消泺　肩下臂外间腋斜肘分下行，（营昇按，此穴诸书未谓寸法，难得其穴，先清冷渊与臑会，当以其二穴正中，为本穴也，）
臑会　肩前廉去肩头三寸。
肩髎　肩端臑上，举臂取之，（营昇按，此穴大肠经肩髃与小肠经臑俞之中间，是穴，）
天髎　大成曰，肩缺盆中上毖骨际陷中，须缺盆陷处，上有穴起肉上是穴，（毖骨气府论王注，作伏骨，即肩井后耎骨是也，）
图翼曰，直肩井后一寸。
天牖　十四经合参曰，颈筋缺盆上天容后，天柱前，完骨下，入发际四分，（营昇按，小肠经天容后，胆经风池前，完骨下发际，督脉痖门，膀胱经天柱胆经风池，三焦经天牖，四穴相併取之，）
翳风　耳后尖角陷中，按之耳中痛。
瘛脉　耳本后，鸡足青脉中。
大成合参，耳本后，鸡足青格脉，（营昇按，瘛脉颅息之二穴，诸书未谓寸法，难求正穴，先定翳风角孙二穴，而后得之，其法取一绳当翳风穴自耳后斜上至角孙穴，截断之，复以其绳三折之，第一折处瘛脉，第二折处颅息是也，）
颅息　大成合参，在耳后青络脉。
角孙　耳郭中间上开口有空。
原始曰，在耳郭上中间，发际下闭口有空，（营昇按，大成原始合参，丝竹空和髎耳门为循序，姑从于发挥经行已矣，）
耳门　耳前起肉当耳缺中。
和髎　耳前兑发下横动脉。
丝竹空　眉后陷中。
手少阳三焦经图（图缺）
手少阳经接自手厥阴中冲而起于手四指端外侧爪甲角如韭叶之关冲，循小指次指歧骨间陷中为液门，四指本节后间陷中为中渚，手表腕上陷者中为阳池，腕后二寸两筋间为外关，腕后三寸两骨间为支沟，支沟外旁一寸为会宗，臂上大交脉支沟上一寸为三阳络，肘前五寸外廉陷中为四渎，肘外大骨尖后肘上一寸两筋间陷中为天井，肘上二寸为清冷渊，肩下臂外间腋斜肘分下行为消泺，臂前廉去肩端三寸为臑会，肩端臑上陷中为肩髎，缺盆中上毖骨际陷中为天髎。
图（图缺）
图示清冷渊在肘上二寸，伸肘举臂取之，天井在肘外大骨尖后肘上一寸两筋间陷中。
图（图缺）
颈大筋外缺盆上天容后天柱前完骨下发际中上夹耳后一寸为天牖，耳后尖角陷中为翳风，耳本后鸡足青络脉中为瘛脉，耳后间青络脉中为颅息，耳廓中间上发际下开口有空为角孙，耳前起肉当耳缺处陷中为耳门，耳前兑发下横动脉为和髎，眉后陷中为丝竹空。
滑氏曰，手少阳起小指次指端关冲穴上出次指之间，历液门中渚，循手表腕之阳池，出臂外两骨之间，循外关支沟会宗三阳络四渎，乃上贯肘，抵天井穴也，从天井上行，循臂臑之外，历清冷渊消泺行手太阳之里，阳明之外，上肩循臑会肩髎天髎，交出足少阳之后，过秉风肩井，下入缺盆，复由足阳明之外，而交会于膻中，散布络绕于心包，乃下膈当胃上口，以属上焦，于中脘，以属中焦，于阴交，以属下焦也。
图（图缺） 图（图缺）
支者，从膻中而上出缺盆之外，上项过大椎循天牖上挟耳后，经翳风瘛脉颅息直上出耳上角，至角孙过悬釐颔厌，及过阳白晴明屈曲下颊，至䪼会颧髎之分也。
图（图缺）
支者，从耳后翳风穴入耳中，过听宫历耳门和髎却出，至目锐眦会瞳子髎，循丝竹空而交于足少阳也。
图（图缺）


卷三  ——————————————————————————————————————————————————————————————————————————————————————————

足少阳胆经  ***************************
（入门曰，子时自耳门交与目眦瞳子窌，循头耳侧胁下行，至足小指窍阴穴止，）
瞳子髎　目外眦五分。
医学原始曰，在眉梢头尖下尽处。
听会　大成曰，在耳微前陷中。
明下经曰，在耳微前陷者中，张口有穴。
图翼曰，去耳珠下开口有空，侧卧张口取之。
客主人　耳前起骨上廉，开口有空，动脉宛宛中。
颔厌　入门曰，对耳额角外。
悬颅　入门曰，斜上额角中，在悬釐间。
悬釐　入门曰，从额斜上头角下陷，（营昇按，此三穴，诸书未言寸法，欲求其穴，则先定胃经头维穴与曲宾穴而后得之，即以一绳当头维穴曲宾穴截断之，复以其绳四折之，第一折处是颔厌，第二折处是悬颅，第三折处是悬釐，）
曲宾　入门原始俱曰，耳上入发际曲隅陷中，鼓颔有空，以耳掩前尖处是穴，经穴指掌图孔穴歌曰，掩耳正尖上。
率谷　原始曰，在耳尖上入发际，一寸五分。
银海精微曰，将耳折转尖上比寸半，尽处，是率谷穴。
天冲　铜人经，耳后入发际二寸。
浮白　耳后入发际一寸。
窍阴　完骨上，枕骨下，摇动有空，（营昇按，天冲浮白窍阴三穴，虽有分寸，难得而取，故欲求其穴，则先以一绳当率谷穴向后，斜行至完骨，中央截断，再以其绳为四折求三穴，率谷后第一折，入发际二寸，是天冲穴也，天冲后第二折，入发际一寸，是浮白穴也，浮白后第三折，是完骨上，完骨谓耳后之高骨也，枕骨谓脑后之横骨也，骨空论，头横骨为枕者是也，言摇动有空，非谓俯仰鼓颔完骨边，所动摇之谓也，）
完骨　耳后入发际四分。
本神　原始曰，神庭各开三寸，曲差旁一寸五分。
阳白　眉上一寸直瞳子。
临泣　医统曰，目上直入发际五分陷中，令患人正睛取穴，（营昇按，本神与曲差之中间，神庭旁二寸二分五釐为是，）
目窗　临泣后一寸。
正荣　目窗后一寸。
承灵　正荣后一寸五分。
脑空　承灵后一寸五分。
风池　十四经合参曰，在脑空后发际陷中，（营昇按，三焦经天牖与膀胱经天柱之中间是穴也，）
肩井　肩上陷中，缺盆上，大骨前一寸半，以三指按取之，当中指下陷中者是。
神照集曰，取法肩上陷是缺盆，其上一寸半是柱骨，如取左穴，用本人右手小指，按于左肩，柱骨尖上，平排三指，取中指下第一节中是穴，取右穴亦如是。
原始曰，以手小指头节，按于巨骨上，取中指第二节横纹是穴。
兼罗集曰，此穴五脏真气所聚。
渊液　液下三寸宛宛中，举臂取之。
辄筋　入门曰，渊液前一寸。
日月　期门下五分。
京门　图冀曰，在脐上五分，傍九寸半，季肋本侠脊侧卧屈上足伸下足，举臂取之。
带脉　注证曰，章门下一寸八分。
图翼曰，在季胁下一寸八分陷中，一云脐旁八寸半，肥人九寸，瘦人八寸，如带绕身，管束诸经。
大成曰，季肋下一寸八分，脐上二分，两旁各七寸半。
五枢　带脉下三寸。
经脉篇马注曰，去带脉三寸，季胁下四寸八分，（营昇按，圣济总录圣惠方甲乙经外台千金方铜人经医统资生聚英带脉下三寸，水道傍一寸五分是，）
维道　章门下五寸三分。
甲乙经圣济总录千金方外台聚英资生经医统铜人经六集入门金鉴，章门下五寸三分。
居髎　气府论，王注曰，在章门下四寸三分，骼骨上，原始神照集环跳上一寸。
环跳　神照集曰，在髀枢中侧卧屈上足，伸下足以左手按穴，右手摇撼取之，穴在陷中。
风市　神照集曰，在膝上七寸，股外侧两筋间，垂手中指点到处是穴。
神农皇帝针灸图资生经大全入门大成金鉴经穴指掌图原始，共属于胆经部分，据而补焉。
中渎　神照集曰，在髀骨外膝上五寸，分肉间陷中。
阳关　徐氏大全入门等，阳陵泉上二寸，（营昇按，此穴屈膝于横文之尖，点墨而后，伸足其点是穴，用此法则大率当阳陵泉上二寸，）
阳陵泉　原始曰，在膝品骨下一寸，外廉辅骨陷中，（营昇按，与足太阴经阴陵泉相对伸足取之，）
阳交　原始曰，在外踝斜七寸，一云与外丘并斜，向三阳分肉间，（营昇按，三阳异本三作二，二阳足阳明胃经，足太阳膀胱经也，胃经行前出于大指次指端厉兑穴，膀胱经行后出于小指外侧端至阴穴，此胆经行前后两经分肉之间，出于小指次指端窍阴穴，）
外丘　神照集曰，足外踝上七寸，与阳交平差后一寸。
光明　足外踝上五寸。
阳辅　入门曰，外踝上四寸，附骨前绝骨端。
一名绝骨（本义曰，绝骨一名阳辅，）一名绝骨（剌疟论王注，阳辅，一名绝骨，）
悬钟　足外踝上三寸动脉中。
一名绝骨（千金方原始聚英，）
营昇按，甲乙经曰，足外踝上三寸动者中，足三阳络，按之阳明脉绝，乃取之，又千金方曰，悬钟一名绝骨，在外踝上三寸动者中，足三阳络，又针灸聚英曰，悬钟一名绝骨，足外踝上三寸动脉中，千金方聚英原始，皆悬钟一名绝骨，又刺疟论王注，阳辅一名绝骨，又难经本义，绝骨一名阳辅，十四经发挥滑氏注，外踝以上为绝骨，窦汉卿外踝上为绝骨，是以骨位言也，非言穴名也，又千金翼曰，在足外踝上三指，当骨上取法，以草从手指中文横三指令至两畔齐，将度外踝从下骨头与度齐，向上当骨点之，又千金方灸脚气绝骨者，以一夫取之，是即脚气八处灸法之绝骨也，世医专治脚气，或中风，或水肿，或膝胫痠麻疼痛，皆灸绝骨，予常考索悬钟之主治，圣济总录铜人经，膝䯒筋瘛足不收，履坐不能起，又圣惠方，心腹胀满，膝胫连腰痛，筋挛急腿胯膝胫痹麻，屈伸难，针方六集，脚气心腹胀满水肿百节痛左瘫右痪两足不随，又聚英，脚气膝䯒痛筋骨挛痛足不收中风手足不随，又入门，湿痹流肿筋急瘛瘲，又医学原始，脚气红肿起坐艰难，因是观之，悬钟穴为绝骨可知也，）
丘墟　大成曰，在足外踝下，从前陷中骨缝中，去临泣三寸，又侠溪穴中量上，外踝骨前五寸。
临泣　神照集曰，在足小指次指本节外侧后筋骨缝陷者，去侠溪穴一寸五分。
地五会　足小指次指，本节后陷中。
铜人经资生经聚英原始大全足小指次指，本节后陷中，去侠溪一寸。
侠溪　足小指次指岐骨间，本节前陷中。
窍阴　大成曰，在足小指次指端外侧去爪甲角。
足少阳胆经图一（图缺） 足少阳胆经图二（图缺）
滑氏，此经头部，自瞳子髎至风池，凡二十穴，作三折，自瞳子髎至完骨是一折，又自完骨外折上至阳白会晴明，是一折。
又自晴明上行，循临泣风池是一折，足少阳经接自手少阳之丝竹空而起于目外去眦五分之瞳子髎，循耳前陷中客主人下一寸为听会，耳前起骨上廉开口有空为客主人，耳前曲角颞颥上廉为颔厌，耳前曲角上颞颥之中为悬颅，颞颥下廉为悬釐，耳上入发际曲隅陷中为曲髩，耳上入发际一寸半陷中为率谷，耳后入发际二寸为天冲，入发际一寸为浮白，在完骨上枕骨下摇动有空为窍阴，耳后入发际四分为完骨，曲差旁一寸五分为本神，眉上一寸直瞳子为阳白。
头部全经图一（图缺） 头部全经图二（图缺）
目上直入发际五分陷中正睛取之为临泣，临泣后一寸为目窗，目窗后一寸为正营，正营后一寸五分为承灵，承灵后一寸五分为脑空，耳后颞颥后脑空下发际陷中为风池。
图（图缺）
足外踝上七寸斜属三阳分肉间为阳交，外踝上七寸为外邱，外踝上五寸为光明，外踝上除骨四寸为阳辅，踝上三寸当骨尖前动脉中为悬钟，外踝下陷中为邱墟，小指次指本节后间陷中去侠溪一寸半为临泣，本节后去侠溪一寸为地五会，本节后歧骨间陷中为侠溪，小指次指端去爪甲如韭叶为窍阴。
图（图缺）
肩上陷解中缺盆上大骨前一寸半为肩井，腋下三寸为渊腋，复前行一寸著胁为辄筋，期门下五分为日月，监骨腰中季胁为京门，季胁下一寸八分陷中为带脉，带脉下三寸为五枢，五枢下五分为维道，章门下四寸三分为居髎，髀枢中侧卧伸下足屈上足取之为环跳，髀骨外膝上五寸分肉间为中渎，阳陵泉上三寸为阳关，膝上一寸外廉为阳陵泉。
图（图缺）
滑氏曰，足少阳经起目锐眦之瞳子髎，于是循听会客主人上抵头角，循颔厌下悬颅悬釐，由悬釐外循耳上发际至曲宾率谷，由率谷外折下耳后循天冲浮白窍阴完骨，又自完骨外折上通角孙，循本神过曲差下至阳白会晴明，复从晴明上行，循临泣目窗正营承灵脑空风池云，自风池循颈过天牖穴，行手少阳脉之前，下至肩上，循肩井却左右相交，出手少阳之后，过大椎大杼秉风，当秉风前入缺盆之外。
图（图缺） 图（图缺）
其支者，别自目外瞳子髎而下大迎，合手少阳于䪼当颧髎穴之分，下临颊车下颈，循本经之前，与前之入缺盆者相合，下胸中天池之外贯膈，即期门之所络，肝下至日月之分，属于胆也，自属胆处，循胁内章门之里，出气冲，绕毛际，遂横入髀厌中之环跳也，直者从缺盆直下腋，循胸历渊腋辄筋日月穴，过季胁循京门带脉五枢维道居髎，由居髎入上髎长强，而下与前之入髀厌者相合，乃下循髀外，行太阳阳明之间，历中渎阳关，出膝外廉抵阳陵泉也，自阳陵泉下外辅骨前，历阳交外丘光明，直下抵绝骨之端，循阳辅悬钟而下出外踝之前，至丘墟循足面之临泣地五会侠溪，乃入小指次指之间，至窍阴而终也，支者，自足跗上归泣穴别行入大指，循岐骨内出大指端，还贯入爪甲出三毛，交于足厥阴也。

足厥阴肝经  ***************************
（入门曰，丑时自窍阴交与足大指端大敦，循膝股上行至腹期门穴止，寅时复行于肺经也，）
至真要大论曰，帝曰，厥阴何也，岐伯曰，两阴交尽也。
类注曰，厥尽也，两阴交尽，阴之极也。
大敦　足大指，去爪甲如韭叶，及三毛中。
医统聚英针灸六要，内侧为隐白，外侧为大敦。
行间　入门神照集原始，共足大指次指，岐骨间动脉陷中。
太冲　图翼曰，足大指本节后行间上二寸。
至真要大论曰，太冲绝，死不治，又云，诊病人太冲脉有无，可以诀死生。
中封　大成曰，足内踝骨前一寸，筋里宛宛中。
蠡沟　内踝上五寸。
中都　大成曰，内踝上七寸，胻骨中，与少阴相直。
膝关　神照集曰，在膝盖骨下，内侧陷中，与犊鼻平相去二寸。
大成曰，犊鼻下二寸旁陷中，（营昇按，此所称犊鼻，非指穴而言，指犊鼻骨，）
曲泉　大成曰，膝股上内侧辅骨下，大筋上，小筋下陷中，屈膝横纹头取之。
阴包　膝上四寸，股内廉两筋间。
五里　气冲下三寸，阴股中动脉。
阴廉　神照集曰，在羊矢下，羊矢者，肤中有核，如羊矢也，去气冲二寸，动脉中。
急脉　气府轮曰，厥阴毛中急脉各一，王注曰，有阴毛中，阴上两旁，相去同身寸之二寸半。
图翼曰，按此穴自甲乙经以下诸书，皆无是遗误也，经脉篇曰，足厥阴循股阴入毛中过阴器，又曰，其别者，循胫上睾结于茎，然此实厥阴之正脉，而会于阳明者也。
章门　图翼曰，肘尽处是穴，一云在脐上一寸八分，两旁各八寸半，（营昇按，医彀曰，章门脐上二寸量横取八寸看两傍，针灸经验方脐上二寸，两旁八寸，神照集曰，在大横外直季胁端肘尽处是穴，侠下脘两旁九寸，分寸歌章门下脘两旁九寸，肘尖尽处，侧卧取，聚英大横外直季肋端脐上二寸，两旁九寸，入门脐上二寸，横取六寸，侧胁季肋端，神应经脐上二寸两旁，各六寸，金鉴大横穴外季肋直脐软骨端脐上二寸，两旁开六寸，侧卧取，肘尖尽处，原始脐上二寸，横取六寸侧，胁季肋端，圣惠方大横外直脐季肋端是穴，必须侧卧，伸下脚缩上脚，乃得穴也，甲乙经大横外直脐季胁端，铜人经大横外季肋端，十四经合参，季胁端脐上三寸两旁开九寸，侧卧肘尖尽处，诸说多端，不一定矣，要之因人有肥瘦，不能无少异同，姑以图翼所说，脐上一寸八分两旁八寸半肘尖尽处，为是，）
期门　分寸歌在巨阙旁四寸五分，无差矣。
足厥阴肝经图（图缺）
足厥阴经接自足少阳窍阴而起于足大指端去爪甲韭叶之大敦循大指间动脉应手陷中为行间，大指本节后二寸为大冲，足内踝前一寸筋里宛宛中为中封，踝上五寸为蠡沟，踝上七寸为中都，犊鼻下二寸旁陷者中为膝关，膝内辅骨下大筋上小筋下陷中为曲泉，膝上四寸股内廉两筋间为阴包，气冲下三寸阴股中动脉为五里，羊矢下斜里三分直上去气冲二寸为阴廉。
急脉穴在阴毛中，阴上两旁相去二寸半，按之隐指坚然，实厥阴之正脉，诸书不载，因补之，其在大横外直脐季胁端为章门，在不容旁一寸五分上直乳第二肋端为期门。
图（图缺）
滑氏曰，足厥阴起于大指聚毛之大敦穴，循足跗上廉历行间大冲，抵内踝一寸之中封也，自中封上踝过三阴交，历蠡沟中都，复上一寸，交出太阴之后，上膕内廉至膝关曲泉，由曲泉上行，循股内之阴包五里阴廉，遂当冲门府舍之分，入阴毛中左右相交，环绕阴器抵小腹而上会曲骨中极关元，复循章门至期门之处，挟胃属肝下日月之分，终于胆也，自期门上贯膈行食窦之外，大包之里，散布胁肋，上云门渊液之间，人迎之外，循喉咙之后，上入颃颡，行大迎地仓四白阳白之外，连目繫上出额，行临泣之里，与督脉相合于巅顶之百会也。
图（图缺）
支者，从目系下行任脉之本经之里，下颊里交环于口唇之内，支从期门属肝处，别贯膈行食窦之外，本经之里，上注肺中，下行至中焦，挟中脘之分，以交于手太阴也。

督脉  ***************************
身强　脊骶端。
刺热篇王注曰，脊节之谓椎，脊穷之谓骶。
古今医统曰，尾闾穴督脉下行尽处，是穴。
经络全书东垣曰，督脉出于会阴，根于长强，则为两穴明矣。
腰俞　第二十一椎节下间。
阳关　第十六椎节下间，（营昇按，甲乙经千金方外台，无此穴，自十二椎至十七椎，凡四椎，为腰监骨所揜附，故无穴，）
命门　第十四椎节下间。
图翼曰，平脐用线牵而取之。
千金方曰，腰痛不得动者，令病人正立以竹杖拄地度至脐，乃取杖度，背脊灸杖头尽处，（营昇按，肥人腹垂则脐低，瘦人腹凹则脐昂，今不论肥瘦，用线而取之，以杖而度之，则未有准也，）
悬枢　第十三椎节下间，（营昇按，明堂上经作十二椎节间，又下经作十一椎下，脊中穴，既在十一椎下，不应悬枢，又在十一椎下，固知其误，三字作二字也，）
脊中　第十一椎节下间。
中枢　气府论王注曰，在第十椎节下间，俯而取之，督脉气所发，（营昇按，此穴甲乙经千金方外台秘要铜人经资生经，诸书皆阙之，）
筋缩　第九椎节下间。
至阳　第七椎节下间。
灵台　第六椎节下间，（营昇按，甲乙经无此穴，出气府论，王注，）
神道　第五椎节下间。
身柱　第三椎节下间，（倭俗谓之知利介艾灸通说曰，俗呼散气，）
姜希铜人腧穴针灸图经曰，在第二椎节下间，又云，背腧部在第三椎节下间。
陶道　大椎节下间陷中，自阳关至此诸穴，并俯而取之。
自阳关至陶道诸穴，俯而取之者，脊骨隆凸椎穴以明也，一说自长强至悬枢，并伏地而取之，自脊中至陶道，并俯而取之。
大椎　第一椎上陷中。
外台秘要曰，大椎平肩斜齐高大者是。
医学原始曰，在第一椎上，平肩陷中，（营昇按，八脉考释音曰，椎音槌，脊之骨节也，又背腧篇类注曰，焦即椎之义，指脊骨之节间也，古谓之焦，亦谓之顀，后世作椎，又刺热篇王注曰，脊节之谓椎，脊穷之谓骶，又类注曰，此取脊椎之大法也，项上三椎者，乃项骨三节，非脊椎也，三椎之下陷者中，方是第一椎节穴名大椎，由此而下数之，诸椎循次可得矣，注证分寸歌曰，自此项骨下脊骶，分为二十四椎，大椎上有项骨在，约有三椎，莫算之尾有长强，亦不算中间二十一可排椎，又项骨金鉴曰，颈茎骨之上三节圆骨也，释骨曰，三节植颈项者，通曰柱骨，其隐节肉中者曰复骨，张氏复作伏气府论，马注曰，人之脊骨连项骨，共有二十四节者，应二十四气亦有理，凡灸大椎，当以上项骨三节不算，但项骨比大椎更高，今人误取高骨为大椎，则项骨非灸大椎也，又气穴论马注曰，今人灸大椎者，俱是项骨高起者，见其骨高而大，误以为大椎而取之，愚今除项骨三节，则大椎又数为第一椎，千金方曰，取大椎之法，除项骨三节不在内，或人亦在项骨短而无可寻者，但当以平肩之处为第一椎，外台曰，大椎平肩斜齐高大者是，针灸大全曰，以平肩取之，昧者习之，不论椎骨之昂低，偏与肩上平齐处为大椎，可不谬乎，然肩肉肥大者，妄以平肩取之，则穴道参差，多不中也，故除肉偏与肩尖平齐处，以手按之，使其回顾俯仰，则附头而转者为项骨，其不转者为脊骨，方是第一椎下以算之，诸椎循次可得矣，又张介宾曰，凡取脊间督脉诸穴，当于骨节突处取之，但验于鱼骨，为可知也，若取于节下，必不见效，张氏之言如是，然前哲皆取节下，而无取骨节突处者，夫周身之俞穴，皆孔隙也，故或在大骨之际，或在小骨之下，大筋之下，小筋之上，骨际陷中，皆其处也，滑氏取脊骨之低处节下者是，犹欲详之，试解剖人骨节而视之，益知予言之不谬，若张氏之说，孔隙之所不可在，故断然不可从矣，）
图（图缺）
痖门　气府论王注曰，在项发际宛宛中，去风府同身寸之一寸。
风府　项入发际一寸。
脑户　枕骨上强间后一寸五分。
强间　后顶后一寸五分。
后顶　百会后一寸五分。
百会　神应经曰，在顶中陷中，容豆许，去前发际五寸，后发际七寸。
马歌曰，发上百会五寸央。
性理北溪陈氏曰，犹天之极星居北。
类经曰，此曰三才百会应天，璇玑应人，涌泉应地。
证治准绳，引汤氏曰，百会一穴，前后发际两耳尖折中，乃是穴也。
方书所载，但云顶上旋毛中，殊不审有双顶者，又有旋毛不正者，庸医之辈，习循旧本，误人多矣，（营昇按，旋毛有昂者，有低者，有在旁者，在两旁者，其地不一定，故由此求穴，则不中必矣，百会去前发际五寸，入后发际七寸，巅顶中央为是，）
前顶　囟会后一寸五分陷中。
囟会　上星后一寸陷中。
千金方曰，在神庭上二寸是。
上星　八脉考曰，囟会前一寸。
大成曰，神庭后入发际一寸陷中。
兼罗集曰，有一取法，以掌后横纹当鼻尖中指尽处是。
神庭　八脉考曰，囟前二寸。
印堂　刺疟论曰，取眉间。
鼻交頞中　千金翼曰，在两眦中间，（营昇按，此二穴诸书缺，今补入之，）
素髎　鼻柱上端。
水沟　鼻柱下人中。
图（图缺）
大成曰，鼻柱下沟中央，近鼻孔陷中。
兑端　入门曰，上唇中央尖上。
齗交　唇内齿上齗缝中，（齗音银，）
华佗内照图曰，任督二脉，为一身阴阳之海，又曰，齗交穴在唇内齿上缝，为任督二脉之会，一身之要也。
督脉图（图缺）
督脉之长强在脊骶骨端腰俞在二十一椎节下间，阳关在十六椎节下间，命门在十四椎节下间，悬枢在十三椎节下间，脊中在十一椎节下间，中枢在十椎节下间，筋缩在九椎节下间，至阳在七椎节下间，灵台在六椎节下间，神道在五椎节下间，身柱在三椎节下间，陶道在大椎节下间，大椎在第一椎上陷者中，痖门在项后入发际五分，风府在入发际上一寸，脑户在入发际上二寸，强间在后顶后一寸五分，后顶在百会后一尺五分，百会在顶中央。
前顶在囟会后一寸五分，囟会在上星后一寸，上星在鼻直上入发际一寸，神庭在直鼻上入发际五分，素髎在鼻端准头，水沟在鼻下沟中央，近鼻孔陷中，兑端在上唇端，齗交在唇内上齿缝中。
图（图缺） 图（图缺）
滑氏曰，自屏翳而起，历长强穴，并脊里而上行，循腰俞阳关命门悬枢脊中筋缩至阳灵台神道身柱，过风门，循陶道大椎痖门至风府，入脑循脑户强间后顶，上巅至百会，前顶囟会上星神庭，循额至鼻柱，经素髎水沟兑端至齗交而终焉。
任脉
会阴　甲乙经曰，大便前小便后，两阴之间。
大成曰，两阴间，任督冲三脉所起，督由会阴而行背，任由会阴而行腹，冲由会阴而行足少阴。
曲骨　神照集曰，在脐下五寸，中极下一寸，横骨之上，毛际之中，动脉应手是穴，（营昇按，此横骨非指肾经横骨穴，阴上横骨也，）
中极　关元下一寸。
经穴指掌图书曰，自头至足，两折中也。
关元　脐下三寸。
一名丹田，（资生经集书）
经络全书曰，为生化之原。
图翼曰，在脐下三寸，此穴当人身上下四旁之中，故又名大中极，乃男子藏精，女子畜血之处，小肠募也。
六十六难集注曰，齐下肾间动气者，丹田也，丹田者，人之根元也，精神之所藏，五气之根元，太子之府也，男子藏精，女子主月水，以生养子息，合和阴阳之门户也。
资生经曰，关元乃丹田也，诸经不言，惟难经疏曰，丹田在脐下三寸，又曰，脐下二寸，名石门，明堂载甲乙经，一名丹田，千金方素问注，亦谓丹田在脐下二寸，世医因是，遂以石门为丹田，误矣，丹田乃脐下三寸，难经疏论之详。
石门　脐下二寸。
一名丹田，（甲乙经）
千金方曰，丹田在脐下二寸。
气海　脐下一寸五分。
大成曰，脐下一寸半宛宛中，男子生气之海，一名丹田，（本事方）
阴交　脐下一寸。
神阙　原始曰，脐中央。
水分　下脘下一寸，上脐一寸，（营昇按，千经方聚英医统大成合参，下脘下一寸，脐上一寸，为是，）
下脘　建里下一寸。
建里　中脘下一寸。
中脘　甲乙经曰，上脘下一寸，居心蔽骨与脐之中。
上脘　医统聚英，巨阙下一寸，脐上五寸。
神农皇帝针灸图曰，在脐上五寸。
金鉴曰，从中脘上行在脐上五寸，（营昇曰，甲乙经外台圣惠方针方六集，俱为巨阙下一寸五分，非，为一寸者是，）
巨阙　甲乙经曰，鸠尾下一寸。
千金方曰，灸心下三处，第一处去心下一寸，名巨阙，第二处去心下二寸，名上脘，第三处去心下三寸，名胃脘，然或人形大小不同，恐寸数有异，可绳度随其长短寸数最佳，取绳从心头骨名鸠尾，头度取脐孔中屈绳取半，当绳头名胃脘，又中屈半绳，更分为二分，从胃脘向上度一分，即是上脘，又上度取一分，即是巨阙。
金鉴曰，从上行在两岐骨下二寸，（营昇按，甲乙经千金方外台铜人经聚英医统六集资生圣惠方大成原始，皆鸠尾下一寸，气府论王注，巨阙上脘中脘建里下胺水分递相去同身之一寸，共为是，）
鸠尾　金鉴曰，从巨阙上行一寸，（营昇按，医统聚英蔽骨之端，在蔽骨下五分，无蔽骨者，从岐骨下行一寸，曰鸠尾，大成曰，两岐骨下一寸，曰鸠尾者，言其骨垂下如鸠尾形，任脉之别，甲乙经外台圣惠方资生经，皆在臆前蔽骨下五分，甲乙经注曰，盖心上人无蔽骨者，从上岐骨度下行一寸半，人蔽骨有长者，有短者，又有无蔽骨者，故不可拘，蔽骨长短，惟巨阙上行一寸为是，）
中庭　膻中下一寸六分。
膻中　玉堂下一寸六分两乳间。
华佗内照图曰，膻中名气海，在两乳间，为气之海也，气所属焉，能分布阴阳气者，生源乃命之主。
类经曰，人有四海，胃者水穀之海，冲脉者十二经之海，膻中者气之海，脑者髓之海是也。
玉堂　紫宫下一寸六分。
紫宫　明下曰，在华盖下一寸陷者中，仰而取之。
华盖　甲乙经资生经明下铜人经神照集原始，共璇玑下一寸。
璇玑　天突下一寸陷中。
天突　马歌曰，璇上一寸天突起，（营昇按，铜人经卷二医学纲目入门发挥，结喉下一寸，甲乙经资生经，结喉下二寸，类经神照集，结喉下三寸，气府论气穴论及骨空论王注铜人经卷一聚英医统，结喉下四寸，千金方，外台，结喉下五寸，八脉考，结喉下四寸半，明堂下经，结喉下五分，诸说分寸纷冗，不知所从，低头度之，则分寸甚短，仰头度之，则分寸甚长，故今定结喉下两骨间璇玑上一寸为是，）
廉泉　原始曰，在颔下结喉上中央舌本间。
承浆　原始曰，在颐前下唇下宛宛陷中，开口取之。
齗基　骨空论曰，髓空一在齗基下。
任脉图（图缺）
任脉之会阴穴在前后阴正中，曲骨在横骨上中极下一寸毛际，中极在脐下四寸，关元在脐下三寸，石门在脐下二寸，气海在脐下一寸半，阴交在脐下一寸，神阙在脐中，水分在脐上一寸，下脘在脐上二寸，建里在脐上三寸，中脘在脐上四寸，上脘在脐上五寸，巨阙在鸠尾下一寸，鸠尾在臆前蔽骨下五分，中庭在膻中下一寸六分，膻中在玉堂下一寸六分，玉堂在紫宫下一寸六分，紫宫在华盖下一寸六分，华盖在璇玑下一寸，璇玑在天突下一寸，天突在结喉下三寸，廉泉在颔下结喉上中央舌本下，承浆在颐前下唇稜下陷中，齗基在唇内下齿缝中。
图（图缺）
滑氏曰，任脉起于中极之下，会阴之分也，由是循曲骨上毛际至中极，行腹里，上循关元石门气海阴交神阙水分下脘建里中脘上脘巨阙鸠尾中庭膻中玉堂紫宫华盖璇玑天突廉泉上颐，循承浆环唇，上至齗交分行系两目下中央会承泣而终也。
奇经八脉
滑氏曰，脉有奇常，十二经者常脉也，奇经八脉，则不拘于堂，故谓之奇经。
二十七难曰，脉有奇经八脉者，不拘于十二经何也，然有阳维有阴维，有阳蹻，有阴蹻有冲有督，有任有带之脉，凡此八脉者，皆不拘于经，故曰奇经八脉。
虞氏曰，此八脉不繫正经阴阳，无表里配合，别道奇行，故曰奇经也。

阴维脉  ***************************
八脉考曰，阴维起于诸阴之交，其脉发于足少阴筑宾穴，为阴维之郄，在内踝上五寸腨肉分中，上循股内廉，上行入小腹，会足太阴厥阴少阴阳明于府舍，上会足太阴于大横腹哀，循胁肋会足厥阴于期门，上胸膈挟咽，与任脉会于天突廉泉，上至顶前而终，凡一十四穴。
筑宾（足少阴肾经穴足内踝上五寸）
府舍（足太阴脾经穴冲门上七分去中行四寸半）
大横（足太阴肺经穴脐旁四寸半）
腹哀（足太阴肺经穴胆经日月下一寸五分）
期门（足厥阴肝经穴任脉巨阙旁四寸半）
天突（任脉穴璇玑上一寸）
廉泉（任脉穴结喉上舌本）

阳维脉  ***************************
八脉考曰，阳维起于诸阳之会，其脉发于足太阳金门穴，在足外踝下一寸五分，上外踝七寸，会足少阳于阳交，为阳维之郄，循膝外廉上髀厌，抵少腹侧，会足少阳于居髎，循胁肋斜上肘，上会手阳明手足太阳于臂臑，过肩前与手少阳会于臑会天髎，却会手足少阳足阳明于肩井，入肩后会手太阳阳蹻于臑俞，上循耳后会手足少阳于风池，上脑空承灵正营目窗临泣下额与手足少阳阳明五脉会于阳白，循头入耳，上至本神而止，凡三十二穴。
金门（足太阳膀胱经穴）
阳交（足少阳胆经穴外踝上七寸）
居髎（足少阳胆经穴）
臂臑（手阳明大肠经穴）
臑会（手少阳三焦经穴）
天髎（手少阳三焦经穴）
肩井（足少阳胆经穴）
臑俞（手太阳小肠经穴）
风池（足少阳胆经穴天牖与天柱中间）
脑空（足少阳胆经穴承灵后一寸五分）
承灵（同正营后一寸五分）
正营（同目窗后一寸）
目窗（同临泣后一寸）
临泣（同本神与曲差中间）
阳白（同眉上一寸）
本神（同神庭旁三寸）
十四经发挥，凡二十四次，无居髎臂臑承灵目窗四穴。
针灸节要曰，凡二十四穴，无居髎臂臑臑会目窗承灵五穴，有风府痖门二穴。

阴蹻脉  ***************************
八脉考曰，阴蹻者，足少阴之别脉，其脉起于跟中足少阴然谷穴之后，同足少阴循内踝下照海穴，上内踝之上二寸，以交信为郄，直上循阴股入阴上，循胸里入缺盆，上出人迎之前，至咽咙交贯冲脉入頄内廉，上行属目内眦，与手足太阳足阳明阳蹻五脉会于晴明而上行，凡八穴。
然谷（足少阴肾经穴）　照海（同）
交信（同足内踝上二寸）　晴明（足太阳膀胱经穴目内眦）
十四经发挥，凡二穴，无照海晴明二穴。
经脉篇，凡四穴，有然骨交信照海晴明四穴。
针灸聚英针灸节要，无照海晴明二穴。
六集，无然谷晴明二穴，有照海交信二穴。

阳蹻脉  ***************************
八脉考曰，阳蹻者，足太阳之别脉，其脉起于跟中，出于外踝，下足太阳申脉穴，当踝后绕跟以仆参为本上外踝上三寸，以附阳为郄，直上循股外廉，循胁后胛，上会手太阳阳维于臑俞，上行肩髆外廉会手阳明于巨骨，会手阳明少阳于肩髃上人迎夹口吻，会手足阳明任脉于地仓，同足阳明上而行巨髎，复会任脉于承泣至目内眦，与手足太阳足阳明阴蹻五脉会于晴明穴，从晴明上行入发际，下耳后入风池而终，凡二十二穴。
申脉（足太阳膀胱经穴外踝微前）
仆参（同崑崙直下）
附阳（同外踝上三寸）
臑俞（手太阳小肠经穴肩髎后）
巨骨（手阳明大肠经穴肩尖上行两叉骨）
肩髃（同肩端两骨间）
地仓（足阳明胃经穴口吻旁）
巨髎（同鼻孔旁八分）
承泣（同目下七分）
晴明（足太阳膀胱经穴目内眦）
风池（足少阳胆经穴三焦经天牖与膀胱经天柱中间）
十四经发挥，凡二十穴，有居髎穴无晴明风池二穴，针方六集针灸聚英同。

冲脉  ***************************
（二十八难杨注曰，冲者通也，言此脉下至于足，上至于头，通受十二经之气血，故曰冲焉，针方六集曰，凡十二穴，会阴冲脉之会，）
医经原旨曰，冲脉起于胞中，上循背里，为经络之海，则前亦督而后亦任也，任脉循背，谓之督脉，自少腹直上者，谓之任脉，亦谓之督脉，是以背腹分阴阳而言任督，若三脉者，名虽异而体则一耳，故任冲督一源而三岐也，又曰，冲脉起于胞中，阳明会于前阴，故男女精血，皆由前阴而降者，以二经血气总聚于此，故称为五藏六府十二经之海，诚有非他经之可比也。
类注曰，冲任为经络之海，其起脉之处，则在胞中，而上行于背里，所谓胞者子宫是也，此男女藏精之所，皆得称为子宫，惟女子于此受孕，因名曰胞，然冲任督脉，皆起于此，所谓一原而三岐也。
王启玄曰，肾脉与冲脉，并下行循足合而盛大，故曰大冲，一云冲脉，起于气冲，冲直而通，故谓之冲。
八脉考曰，冲为经脉之海，又曰血海，其脉与任脉皆起于少腹之内胞中，浮而外者，起于气街，并足阳明少阴二经之间，循腹上行至横骨侠脐左右各五分，上行历太赫气穴四满中注肓俞商曲石关阴都通谷幽门至胸中散，凡二十四穴。
横骨（足少阴肾经穴）
太赫（同）
气穴（同）
四满（同）
中注（同）
肓俞（同）
商曲（同）
石关（同）
阴都（同）　通谷（同）
幽门（同）

任脉  ***************************
滑氏曰，任之为言妊也，行腹部中行，为妇人生养之本。
上古天真论曰，女子二七而天癸至，任脉通，太冲脉盛，月事以时下，七七任脉虚，太冲脉衰，天癸竭。
八脉考曰，任为阴脉之海，其脉起于中极之下，少腹之内，会阴之分，上行而外出，循曲骨上毛际至中极，同足厥阴太阴少阴并行腹里，循关元历石门气海，会足少阳冲脉于阴交，循神阙水分，会足太阴于下脘，历建里会手太阳少阳足阳明于中脘，上上脘巨阙鸠尾中庭膻中玉堂紫宫华盖璇玑，上喉咙，会阴维于天突廉泉上颐，循承浆与手足阳明督脉会，环唇上至下齗交复出分行，循面系两目下之中央至承泣而终，凡二十七穴。

督脉  ***************************
十四经发挥曰，督脉者，起于下极之俞。
五色篇曰，下极者心也。
四十四难曰，下极为魄门。
甲乙经曰，横骨一名下极。
千金翼曰，第十五椎名下极俞。
图翼曰，頞名下极，皆虽同名，所指异，非今所谓下极。
滑氏曰，督脉其脉起下极之俞，由会阴历长强。
又曰，督脉由会阴而行于背，任脉由会阴而行于腹，冲脉由会阴出并少阴，而散于胸中，张景岳曰，三脉本同一体，督即任冲之纲领，任冲即督之别名耳。
丁德用曰，以下极为长强，是督脉经穴，以始于长强也。
八脉考曰，督乃阳脉之海，其脉起于肾下胞中，至于少腹，乃却行于腰横骨围之中央，系溺孔之端，男子循茎下仍篡，女子络阴器合篡间，（骨空论类注曰，篡，交篡之义，谓两便争行之所，即前后二间之间也，金鉴曰，篡者，横骨下两股之前，相合共结之凹也，前后两阴之间，名下极穴，又屏翳穴会阴穴，即男女阴气之所也，）俱绕篡后屏翳穴，别绕臀至少阴与太阳中络者，合少阴上股内廉，由会阳贯脊会于长强穴，在骶骨端与少阴会并脊里上行，历腰俞阳关命门悬枢脊中中枢筋缩至阳灵台冲道身柱陶道大椎与手足三阳会合，上痖门会阳维，入舌本上至风府，会足太阳阳维，同入脑中，循脑户强间后顶，上巅历百会，前顶囟会上星至神庭，为足太阳督脉之会，循额中至鼻柱，经素髎水沟，会手足阳明至兑端，入齗交与任脉足阳明交会而终，凡三十一穴，督脉别络自长强走任脉者，由小腹直上贯脐中央，上贯心入喉上颐，环唇上系两目之下中央，会太阳于目内眦晴明穴，上额与足厥阴同会于巅，入络于脑，又别自脑下项，循肩胛与手足太阳少阴会于大杼第一椎下，两旁去脊中一寸五分陷中，内侠脊抵腰中，入循膂络肾。

带脉  ***************************
张子和曰，十二经与奇经七脉，皆上下周流，惟带脉起少腹之侧，季胁之下，环身一周，络腰而过，如束带之状，而冲任二脉，循腹胁夹脐旁，传流于气冲，属于带脉，络于督脉，冲任督三脉，同起而异行，一源而三岐，皆络带脉，八脉考曰，带脉者，起于季胁足厥阴之章门穴，同足少阳循带脉穴围身一周，如束带然，又与足少阳会于五枢维道，凡八穴。
章门（足厥阴肝经穴季胁本）
带脉（足少阳胆经穴章门下一寸八分）
五枢（同水道旁一寸五分）
维道（同五枢下五分）
十四经发挥，凡四穴，带脉维道。
针灸大成，凡六穴。
带脉五枢维道。
阴维脉图（图缺） 阳维脉图一（图缺） 阳维脉图二（图缺） 阴蹻脉图（图缺） 阳蹻脉图（图缺） 冲脉图（图缺） 带脉图（图缺）


卷四  ——————————————————————————————————————————————————————————————————————————————————————————

内景  ***************************
蠡海集曰，天开于子，地开于丑，人生于寅，寅时手太阴之气始动，其应在寸口，寸口以侯上部，肺居五藏之上部，独为五藏之华盖，所以管领一身之气。
类经曰，肺朝百脉，以行阴阳，而五脏六腑皆以受，故十二经，以肺为首，循序相传，尽于足厥阴肝经，而又传于肺终，而后是为一周，痿论曰，肺者藏之长也，为心之盖也。
张介宾曰，肺位最高，故谓之长。
高武曰，肺者朝百脉，故肺者藏之长。
马氏曰，肺者为诸藏之华盖。
华元化曰，肺者生气之原，乃五藏之华盖。
入门曰，肺形似人肩而为藏之盖。
程氏医彀曰，肺形如人肩，二布大叶，四垂如盖。
医经原旨曰，肺形似人肩，二布叶中，有二十四空，行列分布，诸藏清浊之气，又应二十四气也。

肺前面全状  ***************************
图（图缺） 图（图缺）
营昇按，其形如蜂窠，下无通窍，随呼吸而盈虚，其色如蓝光泽有斑纹，古人皆谓六叶两耳，大概之言耳，古今说内形比之内形，殆有不相似者矣，入门医彀原始等说，略近之。
肺系　圣济总录曰，喉咙以下，为肺系骨者，累累然其十二，又曰，天盖骨下为肺系之本。
藏府指掌图书曰，钱豫斋曰，会厌缀于舌本之下，正应乎气管之上，气管即喉咙也，居于前，主持呼吸，为声音之门户，故名吸门，共十二节，上三节微小，下九节微大，第四乃结喉也。
杨玄操曰，喉咙空虚也，言其中空虚，可以通气息焉，即肺之系，呼吸之道路。
金鉴曰，结喉者，喉之管头也，其瘦者多外见颈前，肥人则隐于肉，肉多不见。
经释曰，喉咙即出声之处，即俗名喉脘。
会厌　程氏医彀曰，缀于舌本之上，正应于气管之下，气管即喉咙也。
医学原始曰，齿以后至会厌，深三寸五分，大容五合会厌为之吸门，其大如钱，为音声之户，薄则易于起，发音出快而便利，厚则起发音出慢而重舌也，久卒然无音者，寒气客于厌。
金鉴曰，会厌者，覆喉管之上窍，似皮似膜，发声则开，咽食则闭，故为声音之户也。
悬壅垂　金鉴曰，悬壅垂者，张口视喉上似乳头之小舌，俗名碓嘴。
医学原始曰，喉上如小舌而下垂者，曰悬壅，乃音声之关也。
吴昆曰，悬壅吸门垂下肉乳也。
颃颡　金鉴曰，口内之上二孔目分，气之窍也。
喉咙　金鉴曰，喉咙者喉也，肺之系也。
嗌　金鉴曰，嗌者咽也，胃之系也。
咽喉　忧恚无言篇曰，咽喉者，水道之道也，喉咙者，气之所以上下者也。
类注曰，人有二喉，一软一硬，软者居后，是谓咽喉，乃水穀之道，通于六府者也，硬者居前，是谓喉咙，为宗气出入之道，所以行呼吸通五藏者也。
鼻　阴阳应象大论曰，肺主鼻，又曰，在窍为鼻。
医学原始曰，肺主鼻，鼻者肺之官，故肺和则鼻能知香臭矣。
皮毛　痿论曰，肺主身之皮毛。
皮部论曰，百病之始生也，必先于皮毛，邪中之，则腠理开，开则入，容于络脉，留而不去，传入于经脉，留而不去，传入于府。

肠  ***************************
图（图缺）
杨玄操曰，肠畅也，通畅胃气，去滓秽者也。
医学原始曰，广肠一曰肛门，肛门言其处似车釭形，故曰肛门，即广肠也，一名直肠，一名魄门，一名洞肠，亦名肛门，受大肠之谷而道出焉。
营昇按，大小肠古经皆以为二物，然解体亲视之，唯一肠而有钜细之分耳，今以曲尺度之，长二丈四五尺许，上属于胃，下连肛门，其色白，带淡红。
四十二难十四经针灸聚英等，大肠当脐右，环十六曲，肠胃篇，当脐左旋，五藏别论曰，夫胃大肠小肠三焦膀胱，此五者，天气之所生也，左旋，故二肠亦左旋，肠胃篇，当脐左旋是。

胃  ***************************
图（图缺）
杨玄操曰，胃围也，言围受食物也。
玉机真藏论曰，五藏者，皆禀气于胃，胃者五藏之本也。
刺疟论曰，胃者六府之长也。
张介宾曰，胃者六府之长，而大肠小肠，皆与胃连，居胃下气本一贯，故皆属于胃。
医学原始曰，口内通于腹中，只有二窍，前曰喉，是肺管，后曰咽，是食管也，即胃脘也，下即贲门，亦透膈而下是胃，胃下有幽门，即接小肠，小肠下是阑门，阑门接大肠，大肠透肛门，秽从此出，阑门之傍，有膀胱，连于前阴，而出溺。
医学原始曰，纡曲屈伸长二尺六寸，大一尺五寸，径五寸，盛谷二斗，水一斗五升。
藏府性鉴曰，咽至胃，长一尺六寸，通之咽门。
胃上口即为贲门，当中脘，主腐熟水穀，胃下口，即小肠上口，名曰幽门。
经脉别论曰，食气入胃，其清纯津液之归于心，入于脉，变赤而为血，有馀则注于冲任，而为经水，经水者，阴水也，阴必从阳，故其色赤，禀火之色也，且冲为血海，任主胞胎，若媾男子之精，阴阳和合而成孕，则其血皆移荫于胎矣，胎既产，则胃中清纯津液之气归于肺，朝于脉，流入于乳房，变白而为乳，是禀肺金之色也，其或儿不自哺，阳明之窍不通，其胃中津液，仍归于脉，变赤而复为月水也。
医彀曰，妇人血与乳，俱脾胃所生。

脾  ***************************
图一（图缺） 图二（图缺）
藏府性鉴曰，膈膜之下有胃，盛受饮食，而熟腐之，其左有脾，与胃同膜，而附其上，其色如马肝赤紫。
又曰　磨胃食乃消化。
入门曰，居中脘一寸二分，上去心三寸六分，下去肾三寸六分，中间一寸二分，名曰中庭，在天为太阳，在地为太阴，在人为中黄祖气，脾气壮则能磨消水穀，以营养四藏。
滑氏曰，脾广三寸，长五寸，掩乎太仓，附著于脊之第十一椎。
肉　痿论曰，脾主身之肌肉。
医经原旨曰，脾属土肉象地之体，故合肉也，脾气通于唇，故荣唇也，又曰，肉属众体之土。

心  ***************************
图一（图缺） 图二（图缺）
藏府性鉴曰，肺下即心，心有系，二繫于肺，肺受清气，下乃灌注，其象尖长而圆，其色赤。
又曰，凡脾胃肝胆肾膀胱，俱各有一系，繫于包络之旁，以通于心。
口问篇岐伯曰，心者五脏六腑之主也。
医学原始曰，心为百体之君，元火府生命之根，灵神之寓，故四藏皆繫于心，而次第生焉。
又曰，心为灵君，万念皆生于此。
又曰，心为一身之君主，禀虚灵而含造化，具一理以应万几，藏府百骸，惟所是命，故曰神明出焉。
医学原始元命包曰，心者火之精成于五，故人心长五寸。
血　痿论曰，心主身之血脉。
阴阳应象大论曰，在窍为舌，（舌为心之苗，故主舌，）
灵枢决气篇曰，何谓血，岐伯曰，中焦受气取汁，变化而赤，是谓血。
发　医学原始曰，头上曰发，属足少阴阳明，耳前曰鬓，属手足少阳，目上曰眉，属手足阳明，唇上曰髭，属手阳明，颏下曰须，属足少阴阳明，两颊曰髥，属足少阳，其经气血盛，则美而长，气多血少，则美而短，气少血多，则少而恶，气血俱少，则其处不生，气血俱热，则黄而赤，气血俱少，则衰白而落。
浩然曰，验小儿寿夭，亦视毛发，儿发受母血而实，故名血馀也，母血充实，儿发则黑而光润，母血虚弱，或胎漏败堕，或纵欲多淫，儿发则黄藁焦枯，或生疳痍之患，俱关不寿之兆也。
万病回春曰，发者血之馀也。

舌  ***************************
图（图缺）
甲乙经曰，舌者心之官，心气通于舌，心和则舌知五味。
又曰，舌重十两，长七寸，广二寸半。
阴阳应象大论曰，心在窍为舌，肾在窍为耳，此云开窍于耳，则耳兼心肾也。
医彀曰，南方赤色，入通于心，开窍于耳，注曰，舌为心之官，当言于舌，用非窍，故云耳也，盖手少阴之络会于耳中故也。
杨玄操曰，舌者泄也，言可舒泄于言语也。
虞庶曰，舌者声之机。
金鉴曰，舌者司味之窍也。

膀胱  ***************************
图（图缺）
医彀曰，膀胱者，与小肠脂蔓相联，有下口，而无上口，其管直透前阴出溺。
藏府性鉴曰，心胃中熟腐水穀，其精气，自胃之上口，曰贲门，上输于肺，肺乃播于百脉，其滓秽，自胃之下口，曰幽门，传于小肠，至小肠下口，曰阑门，泌别其汁，清者，渗出小肠，而渗入膀胱，滓秽之物，则转入大肠矣，膀胱下无所入之窍，止有下口。

肾全状前面之图  ***************************
图（图缺）
其色茶褐，中间白色，有两枚，形圆长，长三寸许，著脊十四椎左右两筋，下通于茎，精水由此通，其藏在肠胃之后。
横割肾观之，中间白色如人精，臭亦相类，有数紧，疑是精液所留乎。

肾背面之图  ***************************
图（图缺）
藏府性鉴曰，肾有系二条，上条繫于心包，下条过屏翳穴，后趋脊骨。
子宫剥开之图（图缺）

颐生微论  ***************************
图（图缺）
李士材曰，父母构精，未有形象，先结河车中间，透起一茎如莲蕊，初生乃脐带也，蕊中一点，实生身立命之原，即命门也，自此天一生水，先结两肾，夫命处于中，两肾左右开合，正如门中根闑。
故曰命门，盖一阳处于二阴之间所以成乎坎也。
按铜人图，脊骨自上而下十四节，自下而上七节，有命门穴，两旁有肾俞穴，则知中是命门，两旁皆肾也，脐与命门生于百体之先，故命门对中，易曰，一阳陷于二阴之中，命门犹儒之太极也。

医学原始  ***************************
图（图缺）
浩然曰，人始生脐与命门，故命门为十二经脉之主，一曰真火，一曰真气，一曰动气，真火者，人身之太极，无形可见，先天一点之元阳，两肾之间，是其息所，人无此火，则无以养生，曰真气者，禀于有生之初，从无而有，即元气之本体也，曰动气者，盖动则生，亦阳之动也，命门具而两肾生，两肾者，静物也，静则化，亦阴之静也，命门者，立命之门，元火元炁之息所，造化之枢纽，阴阳之根带，即先天之太极，四行由此而生，脏腑以继而成。

肾经  ***************************
图（图缺）
锦囊秘录曰，两肾俱属水，左为阴水，右阳水以为命门，非命门在两肾中间，命门左边小黑圈，是真水之穴，命门右边小白圈，是相火之穴，此一水一火，俱无形，日夜潜行不息，盖命门居两肾之中间，而不偏于右，而妇人子宫之门户也，子宫者，肾藏藏精之府也，当开元气海之间，男精女血，皆聚于此，为先天真一之炁，所谓坎中之真阳，为一身生化之源，在两肾中间，而不可偏于右，两肾属水，有阴阳之分，命门属火，在二阴之中，若谓左主于肾，而右偏为命门，此千古传说之伪也。
质疑录曰，内经初无命门之名，命门之说，始于越人之三十六难，而曰肾有两，左为命门，男子藏精，女子系胞，夫右肾既藏男子之精，则左肾将藏何物，女子之胞，何独偏繫于右，此其说之不能无疑也，命门居两肾之中，而不偏于右，即妇人子宫之门户也，子宫者，肾脏藏精之府也，当关元气海之间，男精女血，皆聚于此，为先天真一元炁，所谓坎中之真阳，为一身生化之原，此命门在两肾中间，而不可以独偏于右，两肾属水，有阴阳之分，命门属火，在二阴之中，故脉经以肾脉配两尺，但当曰左肾，主真阴，右尺主真阳，而命门则为阳气之根，随三焦相火，以同见于右尺，则可，若谓左肾则主于肾，而右肾偏为命门，此千古讹传之弊，而不得不亟正之者也。
耳　阴阳应象大论曰，肾主耳，又曰，在窍为耳。
骨　宣明五气篇曰，肾主骨。
说文曰，骨者体之质也，肉之核也。

头颅骨  ***************************
头颅骨图（图缺）
医彀曰，男子骨色纯白，妇人骨色淡黑，男子髑髅骨，自项及耳至脑后，共八片，脑后横一缝，当正直下发际，别有一直缝，妇人只六片，脑后横一缝，当正直下，则无缝，左右肋男十二条，八长四短，女十四条，八长六短。
类注曰，肋骨各十二条，八长四短，女人多擎夫二条，左右各十四条。
吴医汇讲曰，男子肋骨二十有四，女子肋骨二十有八，男子头骨八块，女子头骨六块。
类注曰，尾骶骨男子尖，女子者圆而平。
金鉴曰，颠顶骨男子三叉缝，女子十字缝。
肋骨图一（图缺） 肋骨图二（图缺） 肋骨图三（图缺）
齿　医学原始曰，齿属肾，肾乃骨之馀，上齗属胃，下齗属大肠，何少年齿密，老年齿疏，而齿性厚刚，故有收缩而致稀疏者乎，艾儒略曰，齿形上平宽，下稍锐，而人身百体之长，有时而止，惟齿则自少而壮，至老益加长焉。

胆  ***************************
图（图缺）
杨玄操曰，胆敢也，言其人有胆气，果敢也。
李中梓曰，胆者担也，犹人正直无私，善担当也。
藏府性鉴曰，膈膜之下，有肝，肝有独叶者，有二三叶者，其系亦上络于心包，为血之海，上通于目，下亦无窍，有胆附于短叶间。
六节藏象论曰，凡十一藏，皆取决于胆，类注曰，五藏六府，共为十一，禀赋不同，情志亦异，必资胆气，庶得各其用，故皆取决于胆也。
又曰，胆禀刚果之气，故为中正之官，而决断所出，胆附于肝，相为表里，肝气虽强，非胆不断肝胆相济，勇敢乃成。

肝  ***************************
图（图缺）
藏府性鉴曰，膈膜之下，有肝，肝有独叶者，有二三叶者。
入门曰，肝之系者，自膈下著右胁肋，上贯膈入肺中，与膈膜相近。
人镜经曰，肝藏主筋，膜之气也，其位居右胁之前，并胃著脊之第九椎。
营昇按，肝者膈膜下，低于胃之右，其形大，约似肺藏，其色如蜀黍，上连心系，而垂膈下，上书所云，左三右四，未见其然否。

肝后面  ***************************
图（图缺）
胆与肝相连。
风论曰，善怒时憎女子。
吴注曰，肝志怒，肝脉环阴器，肝气治则悦色而欲女子，肝气衰则恶色而憎女子。

睾丸  ***************************
图（图缺）
图翼曰，音高，阴丸也。
金鉴曰，睾丸者，男子前阴两丸也。
阴器　张氏曰，阴器者，合太阳厥阴阳明少阴之筋，以及冲任督之脉，皆聚于此，故曰宗筋，厥阴属肝，肝主筋，故络诸筋而一之，以成健运之用。
廷孔　类注曰，女人溺孔，在前阴中横骨之下，男子溺孔，亦在横骨之下，中央为宗筋所函，故不见耳，马氏曰，廷孔也，其孔即溺孔之端，盖窈漏之中，有溺孔，其端正在阴廷，乃溺孔之端也。
医学原始曰，前阴亦一而有两窍者，廷孔与溺孔也，溺孔在前，廷孔在后，一道而两用，在出之户也，又曰，廷孔者，即出精之道，从尾闾上通两肾之间，男子以藏精，女子以系胞，故曰肾间动气，人之生命也，肾间者，两肾之命门，真元之所也，此五脏六腑之本，十二经脉之根，呼吸之门，三焦之原，又曰，惟肾亦有系，通于前阴而泄精。

眼目  ***************************
图（图缺）
人镜经曰，肝气通于目，目和则知黑白矣。
医学原始曰，目为五官之尊，以视为职，又曰，目之上下生睫毛者，以飞尘之侵，即汗下亦不能注入也，又曰，暗中闭目，以手按摩，内光忽见何也，盖目中原有自然之微光，不激动则不发见，以手按摩，则激动其光，世俗所谓神光尔，医学原始曰，口问篇岐伯曰，心者，五脏六腑之主也，目者，宗脉之所聚也。
金匮真言论曰，东方青色，入通于肝，开窍于目。
医学原始曰，人之情伪，先观其目，此心捷报也，心有一情，目即露之。
筋　宣明五气篇曰，肝主筋。
六节藏象论类注曰，人之运动，由乎筋力。
甲乙经曰，肝者筋之合也，筋者聚于阴器，而脉络于舌本，故脉弗营则筋缩急，筋缩急则引卵与舌，故唇青舌卷卵缩，则筋先死。
爪　本藏篇曰，肝应爪，爪厚色黄者胆厚，爪薄色红者胆薄，爪坚色青者胆急，爪濡色赤者胆缓，爪直色白无约者胆直，爪恶色黑多纹者胆结。
六节藏象论类注曰，爪者筋之馀，故其华在爪。

脑髓  ***************************
图（图缺）
经脉篇曰，人始生，先成精，精成而脑髓生。
类注曰，精藏于肾，肾通于脑，脑者阴也，髓者骨之充也，诸髓皆属于脑，故脑成而后脑髓生。
华本本草备要莘夷之条下金正希先生尝语余曰，人之记性，皆在脑中，小儿善忘者，脑未满也，老人健忘者，脑渐空也，凡人外物必有一形影留于脑昂思，今人每记忆往事，必闭目瞪而思索之，此即凝神于脑之意也，李时珍曰，脑为元神之府。

胞衣表面  ***************************
图（图缺） 图（图缺） 图（图缺）
胤嗣全书曰，胞之蒂起于两肾中间，著脊而生，悬胎于胞，通母之气血，内含浆水，以养儿身，头与手足幡作一团，如卵之黄，其浆水如卵之白，使上下四旁，皆不得相碍。
时珍曰，胎在母腹，脐连于胞，胎息随母。
人镜经曰，脐带一系，繫于儿脐悬儿于胞中，此通母之气血，遗荫之路也。
医门秘旨曰，脐带与母之真气相连，如果生枝上，乃一身之根本也。
保产万全书曰，按是连紫河车皮膜内含浆水，儿生下则四破。
经脉篇曰，人始生先成精，精成而脑髓生。
医学原始曰，人之始生，先脐与命门，故为十二经脉之主。
千金方曰，人禀天地而生，故内有五脏六腑精气骨髓筋脉，外有四肢九窍皮毛爪齿咽喉唇舌肛门胞囊，以总而成躯。
医彀曰，有言其脏腑生成之次第者，若阴包阳者为男，先生右肾，阳包阴者为女，先生左肾，其次肾生脾，脾生肝，肝生肺，肺生心，以生其胜已，肾属水，故五脏由是为阴，其次心生小肠，小肠生大肠，大肠生胆，胆生胃，胃生膀胱，膀胱生三焦，以生其已胜者，小肠属火，故六腑由是为阳，其次三焦生八脉，八脉生十二经，十二经生十五络，十五络生一百八十系络，系络生一百八十缠经，缠经生三万四千孙络，孙络生三百六十五骨节，骨节生三百六十五大穴，大穴生八万四千毛窍，则耳目口鼻四肢百骸之身备矣。
脉经义解曰，小儿初生方赤子。
产论曰，凡儿生当长一尺六寸，重十七斤。

七冲门  ***************************
（出于四十四难，评林曰，冲通也，要也，为冲要之地，）
图（图缺） 图（图缺）
唇为飞门，齿为户门，会厌为吸门，贲门胃上口也，水穀自此入于胃，幽门为下口也，水穀滓秽，自此入于小肠。
医彀曰，上接胃，即幽门。
原始曰，胃下有幽门，即接小肠，小肠下是阑门，接大肠。
疮疡经验全书曰，咽门广二寸半，至胃一尺六寸，喉咙广二寸，长一尺二寸。
原始曰，十二节上三节微小，下九节微大，第四节乃结喉也。
医彀曰，阑门下通大肠，又曰，阑住水穀主泌别清浊故曰阑门，清者渗入膀胱。
医彀曰，溺出前，其精管自两肾脊骨间发来，绕大肠之右，溺管下，同出前阴而泄精。
医学原始曰，齿以后至会厌，深三寸五分，大容五合会厌为之吸门，其大如钱，为音声之户，薄则易于起，发音出快而便利，厚则起发音出慢而重舌也，人卒然无音者，寒气客于厌，则厌不能发，发不能下。
钱豫斋曰，会厌缀于舌本之下，正应乎气管之上，气管即喉咙也，居于前，主持呼吸，为发音之门户，故名吸门，共十二节，上三节微小，下九节微大，第四节乃结喉也，结喉可容得上三节于内，如饮食则结喉即起套于上三节之外，直抵于会厌之下，而揜之，令水穀不得而漏入焉，一或误投之，即发呛而不已矣。
医学原始曰，惟肾亦有系，通于前阴泄精。
又曰，前阴亦一而有两窍者，廷孔与溺口也，溺口在前，廷孔在后，一道而两用，又曰，廷孔者，即出精之道，循尾闾上通两肾之间。
评林曰，按内经并无七冲门。
又曰，今越人言七冲者，以饮食入于唇，碎于齿，受于会厌，腐熟太仓，而出下口，输于小肠大肠，出肛门，冲要通达，以立命根，故谓冲门。
张世贤曰，冲者通也，要地也，此七冲门者，水穀冲要通利开阖之所，是也，谓之七冲门也，俗解曰，此七冲者，皆水穀变化，相冲出入之门路也。
评林曰，此则自唇至肛门，自上而下，凡饮食之既纳，而出入冲要通达，非他处可拟也，故曰，七冲门也。
飞门（唇）　户门（齿）　吸门（会厌）　贲门（胃之上口）　幽门（胃之下口）　阑门（小肠下口）　魄门（肛门）
张氏图翼曰，命门气门，新增入于二门，为九门。
命门（精血之门居前阴中）　气门（溲溺之门居前阴中由气化而出故曰气门）
飞门　灵枢忧恚无言篇曰，口唇者，音声之扇也，注曰，唇启则声揭，故谓之扇。
张世贤曰，两唇动运，如物之飞。
杨氏曰，脾主于唇，为飞门也，飞者动也，言唇受水穀动转入于门也。
户门　俗解曰，饮食由此得入如家室之门户也。
评林曰，齿之在人为户门焉，凡物之大者，不得径入，必得齿以碎之，然得入，其上下开阖，如室之有户也。
会厌　丁氏曰，会厌为吸门者，咽喉为水穀下时厌接呼吸也。
俗解曰，会厌咽门也，吸入也，会厌为吸门，咽物吸入而不得复出。
评林曰，会厌在人为吸门焉，当咽物之时，咽物吸入，合掩喉咙，不使食物误入，以阻气之嘘吸出入，故谓吸门。
医学纲目曰，咽与喉，会厌与舌，四者同在一门，而其用各异，喉以纳气，故喉气通于天，咽以纳食，故嚥气通于地，会厌宫乎其上，以司开阖，掩其喉则其食下，不掩之其喉错，必舌抵上齶，则会厌能闭其喉矣，四者交相为用，阙一则饮食废而死矣。
贲门　俗解曰，胃为贲门，食饮下咽，贲向聚于胃也，滑氏曰，贲与奔同，言物之所奔向也。
幽门　俗解曰，太仓亦胃也，太仓下口为幽门，在脐上二寸，谓居幽暗之处也。
阑门　丁氏曰，大肠小肠，会为阑门，会者合也，大肠小肠合之处，分阑水穀精血，各有所归，故曰阑门。
俗解曰，大肠小肠会为阑门者，是大肠小肠，各受物传化而相会于此，分别清浊渣粕秽浊入广肠，水液渗泄入膀胱，关阑分隔也。
评林曰，阑遮也，大肠小肠会为阑门焉，当小肠之下口，至是而泌泄清浊焉，水液入膀胱，渣滓入大肠，有遮阑之义，故曰阑门。
魄门　五脏别论曰，魄门亦为五藏，使水穀不得久藏。
丁氏曰，下极为魄门，大肠者，肺之府，藏其魄，大肠下名肛门，又曰魄门。
俗解曰，下极肛门也，下极为魄门，主出不主内，上通于肺，肺藏魄，故曰魄门。


卷五  ——————————————————————————————————————————————————————————————————————————————————————————

周身名位骨  ***************************
〔囟〕金鉴曰，颠前之头骨，婴儿脑骨未合，软而跳动之处，曰囟门，人镜经曰，顶[宁頁]前为囟，无冤录曰，囟门在百会之前，〔发际〕金鉴曰，囟前为发际，〔额囟〕金鉴曰，额前发际之下，无冤录曰，首骨也，在囟门之下，经穴指掌图书曰，颅下曰额，额郭也，即天庭也，无冤录曰，额角在头颅左右，〔颜〕释骨曰，额之中曰颜，曰庭，六书故曰，自頞达兮颡为颜，灵枢五色篇曰，明堂者鼻也，阙者眉间也，庭者颜也，又云，庭首面也，释骨自庭至下极，皆颜，说文曰，眉目之间，〔阙〕释骨曰，眉间曰阙，〔下极〕释骨曰，阙之下曰下极，〔頞〕金鉴曰，鼻梁即山根也，鼻亦下极，经络全书，鼻山根也，俗呼为鼻梁，〔鼻柱〕金鉴曰，两孔之界骨，名曰鼻柱，下至鼻之尽处，名曰准头，释骨曰，鼻骨曰鼻柱，曰明堂骨，〔鼻孔〕人镜经曰，人中上两旁为鼻孔，〔人中〕金鉴曰，鼻柱下唇，上名水沟，〔唇〕人镜经曰，口沿为唇，〔齿〕人镜经曰，口内前小者为齿，小儿方诀曰，自脑分入龈中，作三十二齿，而齿牙有不及三十二数者，变不足其常也，或二十八日即至长二十八齿，已下仿之，但不过三十二数，〔牙〕图翼曰，前小者曰齿，后大者曰牙，人镜经曰，齿旁大者为牙，〔齗〕人镜经曰，根肉为齗，经络全书曰，齿根肉也，亦作龈，〔舌〕人镜经曰，齿内为舌，〔舌本〕金鉴曰，舌本者，舌根也，〔悬痈〕医彀曰，舌本上为悬痈，〔承浆〕人镜经曰，地阁上陷为承浆，〔地阁〕金鉴曰，即两牙车相交之骨，又名颏，俗名下巴骨，经络全书曰，颏一名地阁，〔结喉〕金鉴曰，喉之管，藏府指掌图书曰，十二节上三节微小，下九节微大，第四节，乃结喉也，〔额角〕人镜经曰，额颅前两旁为额角，〔头骨〕金鉴曰，额两旁稜处之骨也，〔鬓骨〕经穴指掌图曰，耳前动处，一名鬓骨，即颞颥，一名鬓骨，俗曰两太阳，〔曲隅〕人镜经曰，额角两旁耳上发际为曲隅，释骨曰形曲，故曰曲角，〔目〕金鉴曰，目者，司视之窍也，口问篇曰，心者五藏六府之主也，目者宗脉之所聚也，〔目眶〕经络全书曰，睑也，俗呼为眼胞，〔目纲〕金鉴曰，纲者上下目胞之两睑边，又名曰睫，司目之开阖也，〔目胞〕金鉴曰，目胞者，一名目窠，一名目裹，即上下两目外卫之胞也，无冤录曰，眼之裹胞也，俗呼眼盖也，〔目珠〕金鉴曰，目睛之俗名也，〔目系〕金鉴曰，目睛入脑之系也，人镜经曰，目内连深处为系，〔宫骨〕圣济总录曰，左睛之上为宫骨，〔命门骨〕圣济总录曰，右睛之上，为命门骨，〔内眦〕医彀曰，内眦者，为睛明，〔外眦〕医彀曰，外眦者，为锐骨，金鉴曰，内眦乃近鼻之内眼角，以其大而圆，故又名大眦，外眦目外者，近鬓前之眼角也，以其小而尖，故称目锐眦，〔䪼〕释骨曰，目下曰䪼，经穴指掌图书曰，面秀骨，经络全书曰，䪼者頄也，俗呼颧䪼，〔面頄骨〕释骨曰，䪼下旁而大者，曰面頄骨，亦颧骨，亦曰頄，〔关〕释骨曰，耳前曰关，〔兑发〕人镜经，耳前发脚为兑发，〔蔽〕金鉴曰，耳门也，〔耳郭〕金鉴曰，耳轮也，〔颊〕金鉴曰，耳前颧侧面旁之称，经络全书曰，面旁也，在耳下，亦名蕃车，无冤录曰，腮颊面旁，〔大迎骨〕释骨曰，曲骨前龈而若逆，〔顑〕金鉴曰，顑者俗呼为腮，口旁颊前肉之空软虚，〔颔〕金鉴曰，颏下结喉上两侧肉之软处，无冤录曰，颔颏在颐下，〔颐〕金鉴曰，口角后顑下，郑玄曰，颐者口车之名也，〔吻〕金鉴曰，口之四周也。
金鉴曰
凡前曰
面凡后
曰背居
头之前
故曰面
图（图缺）
〔顶[宁頁]〕人镜经曰，巅前为顶[宁頁]，〔巅〕金鉴曰，头顶也，巅顶骨也，俗名天灵盖，〔脑〕金鉴曰，脑者，头骨髓也，俗名脑子，〔枕骨〕释骨曰，巅之后横起者曰头，横骨曰枕骨，金鉴曰，后山骨，即枕骨也，〔玉枕骨〕释骨曰，枕骨之两旁最起者，曰玉枕骨，〔完骨〕释骨曰，玉枕骨下高以长，在耳后曰完骨，金鉴曰，寿台骨即完骨，在耳后，接于耳之玉楼骨者也，〔柱骨〕释骨曰，三节植颈项者，通曰柱骨，〔颈〕金鉴曰，颈之茎也，又曰，颈者茎之侧也，又曰，头之茎骨，肩骨上际之骨，俗名天柱骨，〔项〕金鉴曰，颈后茎骨之上，三节圆骨也，〔鸡足青〕金鉴曰，耳本脉中为鸡足青，〔耳上角〕释骨曰，耳之后上起者。
图（图缺）
〔巨骨〕释骨曰，肩端前横而大，图翼曰，膺上横骨，〔缺盆〕经穴指掌图曰，结喉下巨骨上，缺陷处，若盆也，〔䯏骨〕释骨曰，乃缺盆骨两旁之端，则肩端骨，玉篇曰，骨端也，〔胸〕金鉴曰，缺盆下腹上有骨之处，图翼曰，两乳之间，〔膺〕金鉴曰，胸前两旁高处也，〔乳〕金鉴曰，膺上突肉有头，〔[骨曷][骨亏]〕释骨曰，蔽心者曰[骨曷][骨亏]，曰鸠尾，曰心蔽骨，曰臆前蔽骨，〔腹〕金鉴曰，胸下，图翼曰，脐上下，皆曰腹，〔脐〕金鉴曰，人之初生，胞带之处也，〔少腹〕金鉴曰，脐下曰少腹，亦小腹，太平御览曰，有小腹之别，脐下曰小腹，脐下旁曰少腹，保命歌括曰，脐以下曰水腹，水汋所聚也，又曰少腹，少小也，比于脐上为小也，〔毛际〕金鉴曰，小腹下横骨间，丛毛之际也，〔横骨〕释骨曰，[骨曷][骨亏]直下横两股间者曰横骨，曰股际骨，经穴指掌图曰，阴毛中有陷如偃月，〔曲骨〕释骨曰，横骨中央两垂，而厌阴器者，〔篡〕金鉴曰，横骨下，两股之前，相合共结之凹也，前后两阴之间，名下极穴，又屏翳穴，会阴穴，即男女阴气之所也，人镜经曰，篡内深处为下极穴，〔阴廷〕人镜经曰，下极之前，男为阴廷，女为窈漏，阴廷下为阴器，〔廷孔〕类经曰，女人溺孔，在前阴中横骨之下，男子溺孔，亦横骨之下，中央为宗筋所函不见耳，马注曰，廷孔也，其孔即溺孔之端，盖窈漏之中，有溺孔，其端正在阴廷，乃溺孔之端也，〔睾丸〕金鉴曰，男子前阴两丸也，〔茎〕张氏曰，阴器者，合太阳厥阴阳明少阴之筋，及冲任督之脉，皆聚于此，故曰宗筋，厥阴属肝，肝主筋，故络诸筋而一之，以成健运之用，说郛曰，阴茎属足厥阴肝经，阴囊属足厥阴肝经，睾丸属足厥阴肝经，阴中，即阴户之口，属足厥阴肝经，阴户即阴门之口，属足厥阴肝经。
图（图缺） 图（图缺）
〔背〕释骨曰，项大椎之下二十一节，通曰脊骨，曰脊椎，曰膂骨，曰中[月吕]，第一节曰脊大椎，形如杼，故亦曰杼骨，第十三节至十六节曰高骨，曰大骨，其以上七节曰背骨，则第八节以下乃曰膂骨，末节曰尻骨，曰骶骨，曰脊骶，曰尾骶，亦曰骶，曰尾屈，曰橛骨，曰穷骨，生气通天论王注曰，高骨谓腰之高骨，是高骨，通谓腰间，脊骨之高者，　沉彤按，上七节皆背骨，而膂骨自八节以下明矣，又说文训吕为脊骨，训背为脊，而训脊则兼背吕亦一脊，而分上背下吕之证，又气穴论云，中[月吕]两旁各五穴，注谓起肺俞至肾俞，肺俞在第三椎下两旁，肾俞在十四椎下两旁，是，中[月吕]云者，谓第三椎至十四椎，为膂之中也，此又以膂骨五骨，通称为[月吕]也，　六书精蕴曰，[艹/界]力莒切，脊骨也，凡二十一部，如珠气行一起一伏也，象上下相贯形，凡藏府皆繫于[艹/界]，心系于五椎自十七至二十为腰监骨，所弇心之前有蔽骨，天然之妙也，或从肉作膂脊之重，在骨不在肉也，借为律吕之吕，　万病回春曰，背倍也，在后称也，又曰，脊积也，种续骨节终上下，　人镜经曰，脊骨节为顀，顀骨下尽处为顀尾，顀尾锐为尾蛆骨，一名骶骨，又曰脊骨，除项骨三节二十一尽处为尾蛆骨，〔扁骨〕人镜经曰，骶骨两旁为扁骨，〔尻〕人镜经曰，八髎尽分各处为尻，金鉴曰，尻骨者，腰骨下十七椎十八椎十九椎二十椎二十一椎五节之骨也，上四节纹之旁，左右各四孔，骨形凹如尾，长四五寸许，上宽下窄，末节更小，如人参芦形，名尾闾，一名骶端，一名橛骨，一名穷骨，肛门后其骨上外两旁形，如马蹄附著，两骨上端俗骻骨，〔腰骨〕金鉴曰，脊骨十四椎下，十五十六椎间，尻上之骨也，其形中凹，上宽下窄，方丹二三寸许，两旁四孔，下接尻骨上际，医彀曰，蓝骨上为腰骨，一名䯠，〔䯊〕医彀曰，䯠上为䯊，〔腰踝〕图翼曰，腰髀即腰胯骨也，自十六椎而下，伏脊附著之处也，〔腰蓝骨〕医彀曰，尻上横者为腰蓝骨，〔臀〕金鉴曰，尻旁之大肉也，人镜经曰，臀肉为脽，医经原旨曰，凡形充而臀削者，必非福寿之兆，〔胂〕金鉴曰，腰下两旁髀骨上之肉也，〔三柱骨〕医彀曰，肩胛际会处为三柱骨，〔䯋〕医彀曰，三柱之上，两旁之前为䯋，〔肩胛〕医彀曰，肩解下成片者为肩胛，一名膊，〔肩解〕金鉴曰，肩端之骨节解处也，〔小髃〕释骨曰，肩前微起者，〔髃骨〕释骨曰，缺盆骨两旁之端肩端骨，医彀曰，肩两端骨间，为髃骨，〔[月寅]〕医彀曰，凡二十一节，通项骨三节，共二十四节，脊肉为[月寅]，〔膂〕医彀曰，[月寅]两旁为膂胛，又曰，膂肉为胛，一名脢，经典释文脢武杯反，又音每，心之上，口之下也，郑玄曰，背脊肉也，说文脢，背肉也。
图（图缺）
〔腋〕释骨曰，肩之下，胁之上际，图翼曰，腋下亦曰胳，玉篇曰，胳腋下也，〔胠〕说文胠腋下也，图翼曰，腋下胁上，金鉴曰，胠统胁肋之总名曰胠，释骨曰，乳三寸者，曰胠，胠骨五，左曰左胠，右曰右胠，其抱胸过乳而两端相直者，曰膺中骨，〔胁〕释骨曰，膺中骨之下，及胠外者曰胁骨，曰胁肋，胠及膺中骨之在乳下者，通曰胁，至真要大论注曰，胁谓两乳之下，及胠外也，〔橛肋〕释骨曰，胁骨之短，而在下者，曰橛肋三，〔季肋〕释骨曰，橛肋最短侠脊者，曰季肋，其橛肋之第三条，曰季胁，〔胁攴〕释骨曰，凡胁骨之端通曰胁，支亦曰攴，〔骹〕张志聪曰，胸胁交分之扁骨内膈，前连于胸之鸠尾，旁连于胁，后连于脊之十一椎，释骨曰，胁支之端相交者曰骹，〔䏚〕玉机真藏论曰，季胁之下，侠脊两旁空软处也，金鉴曰，胁下无肋骨空软处也，〔楗〕骨空论王注曰，髀辅骨上，横骨下，股外之中，侧立摇动，取之筋动应手，经络全书曰，在髀辅骨上，腰横骨下，股外之中侧，立摇动取之，筋动应手是也，〔髀枢〕图翼曰，楗骨下，髀之上，曰髀枢，当环跳穴。
〔膝〕释名曰，膝伸也，可屈伸，金鉴曰，股中节上下交接处，〔膝解〕金鉴曰，膝之节解也，人镜经曰，髀关下膝解为骸关，骨空论曰，膝解为骸关，注曰，膝外为骸关，集注，膝后分解之处，〔膑骨〕说文膝端也，释骨曰，盖骨也，膝盖之骨，曰膝膑，经络全书曰，膝盖骨也，又名连骸骨，又释骨曰，辅骨旁，不曰辅，曰连骸，骸上者，[骨巠]之上端也，说文曰，骸胫骨，图翼曰，膝下内外侧大骨，〔䯣〕说文膝胫间骨也，人镜经曰，膑下通为䯣，〔辅骨〕人镜经曰，䯣外为后辅骨，释骨曰，侠膝之骨曰辅骨，内曰内辅，外曰外辅，〔䯒〕释骨曰，在膝以下者曰䯒骨，䯒亦作胻，䯒者小股也，亦曰足[骨巠]，胫与[骨巠]同，曰骸，曰骭，类经曰，骭足[骨巠]骨骸，说文曰，胫骨，又曰骭骹骨，经络全书曰，胫骨之近足而细于股内者，亦名之为骭骨，〔成骨〕释骨曰，䯒外廉起骨成䯒者，曰成骨，剌腰痛论注曰，调膝外近下䯒骨上端，两起骨相併间陷容指者也，䯒骨所成柱膝髀骨，故谓之成骨，〔踝〕释骨曰，䯒下端起骨曰踝，内曰内踝，外曰外踝，〔腕〕人镜经曰，胫下尽处，为曲节，一名脘，〔跗〕图翼曰，足面也，人镜经曰，岐骨上为跗，〔岐骨〕人镜经曰，本节后为岐骨，〔本节〕人镜经曰，聚毛后为本节，〔京骨〕释骨曰，足外侧大骨曰京骨，〔束骨〕释骨曰小指，本节后曰束骨，〔附属〕释骨曰，外侧近踝者曰附属，类经曰，足面前后皆跗之属，〔跟〕释骨曰，两踝后在踵者曰跟骨，图翼曰，足根也，回春曰，足后曰跟，人镜经曰，足掌后为跟，〔三毛〕人镜经曰，大指爪甲之后，为三毛，〔聚毛〕人镜经曰，三毛后横纹为聚毛。
图（图缺） 图（图缺）
〔股〕人镜经曰，髀枢下股，一名胯股骨，为䯑䯖，说文曰，胯股也，金鉴曰，下身两攴通称也，俗名大腿小腿，〔鱼腹股〕人镜经曰，股下为鱼腹股，〔髀〕人镜经曰，鱼腹股外为髀关，〔髀关〕人镜经曰，伏兔后交文中，为髀关，〔伏兔〕人镜经曰，髀之前膝上起肉为伏兔，〔膕〕人镜经曰，膝后曲处为膕，金鉴曰，膝屈俗名腿凹也，〔腨〕说文曰，腓肠也，至真要大论王注曰，䯒后软肉处也，金鉴曰，镜者下腿肚也，一名腓肠，俗名小腿肚，〔然骨〕释骨曰，内踝下前起大骨，〔覈〕释骨曰，跗内下为覈骨，一名核骨，图翼曰，足大指本节后，内侧丹骨，医学纲目曰，本节后约二寸，内踝前约三寸，如枣核，横于足内踝赤白肉际者是也，〔趾〕金鉴曰，其数五，名为趾者，别于手也。
图（图缺） 图（图缺）
〔蹠〕人镜经曰，大指下为蹠，〔跽〕人镜经曰，蹠下为跽，〔板〕人镜经曰，跽后为板，〔蹄〕释名曰，蹄底也，足底也，回春曰，蹄底也，乃足之底，〔足心〕人镜经曰，板后为足心，〔足掌〕人镜经曰，足心后为足掌，〔踵〕释名曰，踵锺也，锺聚也，上体之所锺聚也，金鉴曰，足下面，著于地之谓也，俗名脚底板，〔膊〕人镜经曰，从肩解后之下为膊，〔臑〕人镜经曰，膊下对腋为臑，金鉴曰，肩髆下内侧对腋处高起耎白肉也，〔臂〕图翼曰，肘之上下，皆名臂，一曰，自曲池以下为臂，金鉴曰，一名肱，俗名肐膊，说文曰，臂手上也，人镜经曰，臑下为股，一名臂，〔腕〕人镜经曰，臂骨尽处为脘，金鉴曰，臂掌骨接交处，以其宛居，故名也，当外侧之骨，名曰高骨，一名锐骨，亦名踝骨，马氏曰，掌后高骨为壅骨，〔掌骨〕金鉴曰，掌者手之众，指之本也，手之众骨，名壅骨，〔手背〕金鉴曰，手背者，手之表也，〔岐骨〕金鉴曰，凡骨之两叉者，皆名岐骨，手足同，〔虎口〕人镜经曰，岐骨前为虎口，〔指〕金鉴曰，指者，手指之骨也，第一大指，名巨指，第二名食指，第三中指，名将指，第四名无名指，第五为小指，图翼曰，谓大指之次指，即食指也，足亦同，谓小指之次指，即无名指也，足同，〔爪甲〕金鉴曰，爪甲者，指之甲也，足趾同，〔脶〕玉篇曰，脶手理也。
图（图缺） 图（图缺） 图（图缺）
圣济总录曰，凡三百六十五骨也，天地相参，惟人至灵，其女人则无顶威骨，左洞右棚，乃初步等五骨止，三百六十骨，顺骨之左为洞骨，顺骨之右为棚骨，洞棚下中央为[骨曷][骨亏]，直下为天枢骨。
髁骨之前，各有下刀骨，踝骨之后，各有京骨，下刀骨之前，各有释歆骨，释歆之前，各有起仆骨，起仆之前，各有衬甲骨，释歆骨两旁，各有核骨，起仆之下，各有初步骨。

一穴有二名  ***************************
云门（肺）　云门（资生经）　大渊（肺）　太泉（千金方徐氏）
商阳（大肠）　绝阳（甲乙经）　二间（大肠）　间谷（甲乙经）
三间（大肠）　少谷（甲乙经）　合谷（大肠）　虎口（甲乙经）
阳溪（大肠）　中魁（甲乙经）　曲池（大肠）　鬼巨（千金方）
肘髎（大肠）　肘尖（外科枢要）　五里（大肠）　尺之五里（灵枢）
臂臑（大肠）　头冲（千金方）　天鼎（大肠）　天顶（大全）
扶突（大肠）　水穴（外台徐氏）　迎香（大肠）　冲阳（甲乙经）
大迎（胃）　髓孔（甲乙经）　缺盆（胃）　天盖（甲乙经）
大巨（胃）　腋门（甲乙经）　归来（胃）　溪穴（甲乙经）
气冲（胃）　气街（素问）　伏兔（胃）　外勾（大全）
阴市（胃）　阴鼎（甲乙经）　解溪（胃）　鞋带（六集）
冲阳（胃）　会原（甲乙经）　漏谷（脾）　太阴胳（千金方）
地机（脾入门作箕）　脾舍（甲乙经）　阴陵泉（脾）　阴之陵泉（素问）
血海（脾）　百虫窠（大全）　大横（脾）　人横（西方子明堂经）
少海（心）　曲节（甲乙经）　少冲（心）　经始（甲乙经）
少泽（小肠）　小吉（甲乙经）　天窗（小肠）　窗笼（甲乙经）
颧髎（小肠）　兑骨（甲乙经）　晴明（膀胱）　泪孔（甲乙经千金方晴作精外台铜人作泪孔聚英医统作泪空）　眉冲（膀胱）　小竹（资生经）
曲差（膀胱）　鼻冲（甲乙经）　督俞（膀胱）　高盖（资生经）
白环俞（膀胱）　腰俞（经脉马氏）　会阳（膀胱）　利机（甲乙经）
譩譆（膀胱）　五胠俞（刺疟论王注）　崑崙（膀胱）　下崑崙（大全）
仆参（膀胱）　安邪（甲乙经）　金门（膀胱）　关梁（甲乙经聚英医统作梁关）
束骨（膀胱）　刺骨（脉经）　涌泉（肾）　地冲（甲乙经）
照海（肾）　阴蹻（大全）　大溪（肾）　吕细（医统）
横骨（肾）　下极（神照集）　四满（肾）　髓中（聚英）
商曲（肾）　高曲（千金方）　石关（肾）　右关（千金方）
幽门（肾）　上门（甲乙经）　天池（心包）　天会（甲乙经）
天泉（心包）　天温（甲乙经）　间使（心包）　鬼路（千金方）
太陵（心包）　鬼心（千金方）　阳池（三焦）　别阳（甲乙经）
支沟（三焦）　飞虎（神照集）　瘛脉（三焦）　资脉（甲乙经）
颅息（三焦）　颅囟（聚英）　曲宾（胆）　曲发（聚英）
窍阴（胆）　枕骨（聚英）　阳白（胆）　杨白（入门）
目窗（胆）　至荣（甲乙经）　脑空（胆）　颞颥（甲乙经）
肩井（胆）　髆井（聚英）　渊液（胆）　泉液（千金方）
维道（胆）　外枢（甲乙经）　风市（胆）　垂手（医学原始）
大敦（肝）　大顺（正传）　中封（肝）　悬泉（聚英）
中都（肝）　中郄（医统千金外台脉经以中郄为本名）　蠡沟（肝）　交仪（聚英）
阴包（肝）　阴胞（大全）　大椎（督）　百劳（大全）
强间（督）　大羽（甲乙经）　后顶（督）　交冲（甲乙经）
至阳（督）　肺底（医学原始）　风府（督）　舌本（甲乙经）
神庭（督）　发际（本事方）　兑端（督）　壮骨（甲乙经）
玉堂（任）　玉英（甲乙经）　中庭（任）　龙颔（千金翼）
齗基（任）　下颐（王注）

一穴有三名  ***************************
承泣（胃）　鼷穴（甲乙经）　面窌（甲乙经）
颊车（胃）　机关（聚英）　曲牙（聚英）
地仓（胃）　会维（甲乙经）　胃维（外台秘要）
人迎（胃）　天五会（甲乙经）　五会（铜人经）
水突（胃）　水门（甲乙经）　水天（甲乙经）
三里（胃）　下陵三里（灵枢）　鬼邪（千金方）
巨虚上廉（胃）　上廉（灵枢）　上巨虚（铜人经）
巨虚下廉（胃）　下廉（灵枢）　下巨虚（铜人经）
冲门（脾）　兹宫（甲乙经）　上兹宫（医统）
腹结（睥）　腹屈（甲乙经）　肠窟（外台秘要聚英作阳屈）
通天（膀胱）　天臼（甲乙经）　天伯（铜人经）
络却（膀胱）　强阳（甲乙经）　脑盖（甲乙经）
承筋（膀胱）　腨肠（甲乙经）　直肠（甲乙经）
申脉（膀胱）　阳蹻（千金方）　鬼路（千金方）
太赫（肾）　阴维（甲乙经）　阴关（甲乙经）
气穴（肾）　胞门（甲乙经）　子户（甲乙经）
阴都（肾）　食宫（甲乙经）　石宫（铜人经）
劳宫（心包）　五里（甲乙经）　掌中（资生经医学原始）
三阳络（三焦）　通关（图翼）　通间（王注）
臑会（三焦）　臑窌（甲乙经）　臑交（聚英）
丝竹空（三焦）　巨髎（甲乙经）　目髎（外台秘要）
率谷（胆）　率骨（大全）　耳尖（银海精微）
辄筋（胆）　神光（聚英）　胆募（聚英）
日月（胆）　神光（神照集）　胆募（神照集）
京门（胆）　气府（甲乙经）　气俞（甲乙经）
阳陵泉（胆）　阳之陵泉（灵枢）　阳陵（神应经）
阳交（胆）　别阳（甲乙经）　足窌（甲乙经）
阳辅（胆）　绝骨（刺疟论王注）　分肉（气穴论）
悬钟（胆）　绝骨（千金方聚英医学原始）　髓会（医学原始）
命门（督）　属累（甲乙经）　精宫（医学原始）
脊中（督徐氏作柱）　神宗（铜人经）　脊俞（明堂经徐氏）
上星（督）　神堂（图翼）　鬼堂（千金方）
素髎（督）　面王（甲乙经铜人王作正资生作上外台作玉）　准头（金鉴）
曲骨（任）　回骨（铜人经）　屈骨（千金方）
水分（任）　分水（神农皇帝针灸图圣惠方）　中守（千金方）
上脘（任）　上管（徐氏大全）　胃脘（徐氏大全）
天突（任）　玉户（甲乙经）　天瞿（徐氏大全）
廉泉（任）　木池（甲乙经）　舌本（医统）

一穴有四名  ***************************
温溜（大肠）　逆注（甲乙经）　蛇头（甲乙经）　池头（资生经）
承扶（膀胱）　肉郄（甲乙经）　阴关（甲乙经）　皮部（甲乙经）
委中（膀胱）　郄中（刺疟论王注）　委中英（灵枢）　血郄（医统）
飞阳（膀胱）　厥阳（甲乙经）　厥扬（医统）　飞扬（入门）
然谷（肾）　龙渊（甲乙经）　龙泉（千金方）　然骨（图翼）
复溜（肾）　伏白（甲乙经）　昌阳（甲乙经）　伏曰（聚英）
瞳子髎（胆）　后曲（外台秘要）　太阳（千金方）　前关（千金方）
听会（胆）　听呵（资生经大全作河）　后关（大全）　耳门（千金方）
阳关（胆）　寒府（骨空）　关陵（千金方）　阳陵（徐氏大全大成）
囟会（督）　囟门（八脉考）　鬼门（千金注）　项门（六集）
脑户（督）　匝风（甲乙经）　会额（甲乙经）　合颅（外台秘要）
水沟（督）　人中（资生经）　鬼客厅（千金翼）　鬼宫（千金翼）
中极（任）　气原（甲乙经）　玉泉（甲乙经）　气鱼（黄帝虾蟆经）
中脘（任）　太仓（甲乙经）　胃脘（图翼）　上纪（图翼）
膻中（任）　元儿（甲乙经）　上气海（图翼）　元见（大成）
承浆（任）　天池（甲乙经）　悬浆（铜人经）　鬼市（千金方）

一穴有五名  ***************************
肩髃（大肠）　中肩中（千金方）　肩骨（明堂下经）　肩尖（外科枢要）　髃骨（王注）　
神门（心）　兑冲（甲乙经）　兑骨（难经注）　中都（甲乙经）　锐中（医统）
承山（膀胱）　鱼腹（甲乙经）　肉柱（甲乙经）　伤山（徐氏大全）　鱼腰（神照集）
客主人（胆）　上关（铜人经）　客主（大全）　太阳（医垒元戎）　容主（大全）
风府（督）　舌本（甲乙经）　惺惺（画墁录）　鬼穴（千金方）　曹溪（本事方）
痖门（督）　瘖门（甲乙经）　舌横（甲乙经）　横舌（外台秘要）　舌厌（甲乙经）
会阴（任）　屏翳（甲乙经）　平翳（大全）　下阴别（气府论王注）　海底（神照集）
气海（任）　脖胦（甲乙经）　下肓（甲乙经）　下气海（马注）　丹田（本事方）
鸠尾（任）　[骨曷][骨亏]（甲乙经）　[骨曷][骨亏]（聚英）　尾翳（甲乙经）　臆前（铜人经）

一穴有六名  ***************************
禾髎（大肠）　䪼（外台秘要）　长频（铜人经）　长颊（聚英）　长顪（大成）　长髎（大全）
章门（肝）　长平（甲乙经）　胁窌（甲乙经）　肋髎（大全）　季肋（大全）　季胁（六集）
石门（任）　丹田（甲乙经）　利机（甲乙经）　精露（甲乙经）　命门（甲乙经）　俞门（针灸集书）
神阙（任）　脐中（甲乙经）　命蒂（危证简便）　气舍（外台秘要）　气合（大全）　维会（神照集）

一穴有七名  ***************************
攒竹（膀胱）　始光（甲乙经）　员在（甲乙经）　夜光（甲乙经）　明光（甲乙经）　光明（铜人经）　元柱（医统）
环跳（胆）　分中（神照集）　髋骨（神照集）　膑骨（大全）　髀枢（图翼）　环谷（类经）　髀厌（人镜经）

一穴有八名  ***************************
腰俞（督）　髓空（甲乙经）　背解（甲乙经）　腰户（甲乙经）　髓孔（聚英）　腰柱（聚英）　髓俞（大全）　背鲜（大全）
百会（督）　三阳五会（扁鹊传）　三阳（大成）　巅上（聚英）　五会（大全）　天满（神照集）　维会（卫生宝鉴）　泥丸宫（本事方）

一穴有九名  ***************************
天枢　长溪（甲乙经）　谷门（甲乙经）　谷门（资生经）　长鸡（资生经）　循际（千金方）　循元（医学纲目）　长谷（千金方）　补元（医学纲目）

一穴有十七名  ***************************
长强　龟尾（圣惠方）　尾骨（千金翼）　橛骨（聚英）　尾闾（医统）　尾蛆骨（人镜经）　骶骨（人镜经）　穷骨（金鉴）　为之（医学原始）　阴郄（医学原始）　龙虎（东医宝鉴）　曹溪路（宝鉴）　三分闾（宝鉴）　河车路（宝鉴）　朝天巅（宝鉴）　上天梯（宝鉴）　气之阴郄（甲乙经）

一穴有二十七名  ***************************
关元　关原（神农皇帝针灸图经）　丹田（资生经集注）　下纪（本事方）　次门（甲乙经）　大中极（资生经）　三结交（寒热病论）
六十六难集注曰，丹田者，人之根本也，精神之所藏，五气之根元，太子之府也，男子以藏精，女子主月水，以生养子息，合和阴阳之门户也，在脐下三寸，方圆四寸，附著脊脉两肾之根，名曰大海，一名溺水，一名大中极，一名大涃，一名崑崙，一名持枢，一名五碱。
类经曰，道家以先天真一之炁，藏乎此，为九还七返之基，故名之曰丹田，医家以冲任之脉，盛于此，则月事以时下，故名之曰血室，又曰，凡人之生，唯气为先，故又名为气海，然而名虽不同，实则一子宫耳，子宫之下，有一门，其在女者，可以手探而得，俗人名为产门。
经脉发挥曰，关元一名下纪，一名脖胦，一名子处，一名次门，一名血海，一名血室，一名大中极，一名下肓，一名气海，一名精露，一名利机，一名子户，一名胞门，一名子宫，一名子肠，一名丹田，一名产门，一名三结交，一名肓之原，（营昇按，飨庭东庵经脉发挥，一名不知出处，故未详，）

同名穴  ***************************
头临泣（胆）　足临泣（胆）　腹通谷（肾）　足通谷（膀胱）　手三里（大肠）　足三里（胃）　头窍阴（胆）　足窍阴（胆）　背阳关（督）　足肠关（胆）　阴郄（心）　阴郄（长强一名）　阴关（承扶一名）　阴关（太赫一名）　阴关（膝关一名）　耳门（三焦）　耳门（听会一名）　维会（百会一名）　维会（神阙一名）　阴都（肾）　阴都（针灸经验方脐下一寸五分两旁相去三寸）　别阳（阳交一名）　别阳（阳池一名）　独阴（至阴一名）　独阴（针灸经验方曰在足大指次指内中节横文当中东医宝鉴曰在第二指节横文）　中都（肝）　中都（神门一名）　中都（大成曰在手中指无名指间本节前岐骨间又名液门）　中魁（阳溪一名）　中魁（大成曰在中指第二节骨尖屈指得之）　利机（石门一名）　利机（会阳一名）　吕细（大溪一名）　吕细（神应经曰在内踝尖上）　龙虎（长强一名）　龙虎（大成曰在两手侧腕又紫脉上医学纲目曰在列缺上青脉中）　大都（脾）　大都（大成曰在手大指次指间虎口赤白肉际）　太阳（客主人一名）　太阳（瞳子髎一名　赤水玄珠引洗录曰眉际之末者太阳穴按即丝竹空　奇效良方曰眉后陷中太阳紫脉上是穴　东医宝鉴曰在两额角骨后紫脉上即瞳子髎　银海精微曰在外眦五分　医垒元戎曰客主人俗呼太阳穴　大成曰在眉后陷中太阳紫脉上穴是）　丹田（关元一名）　丹田（石门一名）　丹田（气海一名）　关元（任）　关元（神照集曰在曲骨穴微上两旁各开三寸是穴千金方曰关元两旁相去三寸）　窗笼（天窗一名）　窗笼（根结篇曰窗笼谓听宫穴）　通谷（肾）　通谷（千金方乳下二寸）　通关（三阳络一名）　通关（针灸经验方曰中腕旁五分）　臗骨（环跳一名）　臗骨（神照集曰梁丘两旁各开五分大成曰梁丘两旁各开一寸五分两足共四穴医经会元曰在膝盖上梁丘外旁外开一寸）　外陵（胃）　外陵（景岳全书曰脐左右各开一寸半）　阳陵（阳关一名）　阳陵（阳陵泉一名）　血郄（血海一名）　血郄（委中一名）　血郄（针灸经验方曰膝眼又名血郄）　血海（脾）　血海（关元一名）　溪穴（承泣一名）　溪穴（归来一名）　五会（人迎一名）　五会（五会一名）　五里（大肠）　五里（肝）　五里（劳宫一名）　光明（攒竹一名）　光明（胆）　光明（银海精微曰对瞳人上眉中是光明穴）　腋门（三焦）　腋门（大巨一名）　腋门（泉渊一名）　腋门（千金方曰在腋下攒毛中一寸）　兑骨（神门一名）　兑骨（颧髎一名）　天池（心包）　天池（承浆一名）　气舍（胃）　气舍（神阙一名）　金门（膀胱）　金门（千金方曰在穀道前囊之后当中央是也恐会阴穴也）　金门（痈疽神秘灸经曰掌后三寸半）　鬼路（间使一名）　鬼路（申脉一名）　气堂（尺沢一名）　气堂（千金方曰胸前喉下甲骨中是亦名气堂）　鱼腰（承山一名）　鱼腰（大成曰在两眉中间是穴神照集曰一名吊晴在两眉中）　气海（任）　气海（关元一名）　气海（资生经曰十五椎下两旁各寸半）　气冲（胃）　气冲（千金方曰胸前喉下甲骨中是亦名气堂　医学纲目曰气海旁各一寸半又名气中）　命门（督）　命门（石门一名）　命门（根结篇曰命门者谓晴明穴）　命门（图翼曰九门之内命门者精血之内居前阴中）　冲阳（胃）　冲阳（迎香一名）　冲阳（翼曰在肘外屈横文外头）　神堂（膀胱）　神堂（上星一名）　神光（日月一名）　神光（辄筋一名）　上关（幽门一名）　上关（客主人一名）　神庭（任）　神庭（脉经曰在龟尾下五分注龟尾一作鸠尾）　至阳（督）　至阳（医学原始曰在足小指第二节）　舌本（廉泉一名）　舌本（风府一名）　石关（肾）　石关（卫生宝鉴曰在心下二寸两旁各五寸）　精宫（命门）　精宫（入门曰十四椎各开三寸）　绝骨（悬钟一名）　绝骨（阳辅一名）　髓孔（大迎一名）　髓孔（腰俞一名）　水分（任）　水分（医学原始曰在分水旁各一寸半）

阿是穴  ***************************
千金方曰，凡人吴蜀地游官体上，当须三两处灸之，勿令疮暂瘥，则瘴疠温疟毒气，不能著人也，故吴蜀行灸必法阿是之注，言人有病痛，即令揑其上，若里当其处，不问孔穴，即得便快成痛处，即云阿是，灸刺皆验，故曰阿是穴。
阿是之名，出于唐之代，汉书东方朔传师古注曰，今人痛甚，则称阿云云，师古唐人，盖当时有此声阿是，乃按而痛甚之处，为是之意也，又灵枢经筋篇曰，以痛为输之类也，又素问王注曰，不求穴俞，而直取居邪之处，此类皆阿是也，又千金方曰，阿是穴，玉龙赋歌谓不定穴，但痛处就于左右穴，经所谓以痛为输是也，又针方六集曰，不定穴但随痛处，用针即天应穴，又医学纲目曰，浑身疼疼，但于痛处针，不拘经穴，须避筋骨，穴名天应穴，又医经会元曰，穴但痛处针名天应穴。

人有四关  ***************************
（出于九针十二原篇）
合谷大冲，是曰四关，（马氏曰，四关者，即手肘足膝之所关节之所繫也，）

人有四海  ***************************
（医学原始曰，海有东西南北，人亦有四海以应之，）
胃者水穀之海，　冲脉者十二经之海，　膻中者气之海，　脑者髓之海是也。

反关脉  ***************************
吴昆方考脉语曰，反关脉者，脉不行于寸口，由列缺络入臂后，手阳明大肠经也，以其不顺行于关上，故名曰反关，有一手反关者，有两手反关者，此得于有生之初已然，非为病也，诊法皆同，若病人平日正取有脉，一旦因得病伏匿者，此病脉种种不同，必原其证而治之。
古今医统曰，人或有寸关尺三部脉不见，自列缺至阳溪见者，俗谓反关脉，此经脉虚而络脉满。

神门脉  ***************************
李士材诊家正眼曰，两手尺中，乃神门脉也，王叔和曰，神门诀齗，两在关后，人无二脉，病死不救，详考其论，肾之虚实，俱于尺中神门以后验之，盖水为天一之元，万物赖以资始也，故神门脉绝，即是肾绝，先天之根本，既无回生之日也，而脉微，谓为心脉者误矣，彼因心经有穴，名曰神门，正在掌后兑骨之端，故错认耳，殊不知心在上焦，岂有候于尺中之理乎。

三经脉  ***************************
类经注曰，经脉十二，而三经独多动脉，而三经之脉，则手太阴之大渊，足少阴之太溪，足阳明上则人迎，下则冲阳，皆动尤甚者也。
诊家正眼曰，冲阳者胃脘也，一曰趺阳，在足面大指间五寸，骨间动脉是也，凡势危笃，当候冲阳，以验其胃气之有无，盖土为万物之母，资生之本也，故经曰，冲阳绝，死不治。
又曰，太溪者，肾脉也，在足内踝后跟骨上陷中，动脉是也，凡病势危笃，当候太溪，以验其肾气之有无，盖水为天一之元，资始之本也，故经曰，太溪绝，死不治。

十二经动脉  ***************************
人镜经曰，十二经动脉，或时动时止而不常，惟手太阴为五藏之主，足阳明为六府之原，足少阴起于冲脉，为十二经之海，故常动不休。
手太阴肺经（动脉大渊）　手阳明大肠经（动脉阳溪）　足阳明肾经（动脉冲阳）
足太阴脾经（动脉冲门）　手少阴心经（动脉阴郄）　手太阳小肠经（动脉天窗）
足太阳膀胱经（动脉委中）　足少阴肾经（动脉太溪）　手厥阴心包经（动脉劳宫）
手少阳三焦经（动脉和髎）　足少阳胆经（动脉悬钟）　足厥阴肝经（动脉太冲）

头上诸脉（出于吴医汇讲）  ***************************
盖闻手之三阴，从脏走手，（手太阴肺，少阴心，厥阴心包，）手三阳从手走头，（手少阳三焦，阳明大肠，太阳小肠，）足之三阳，从头走足，（足太阳膀胱，阳明胃，少阳胆，）足之三阴，从足走腹，（足太阴脾，少阴肾，厥阴肝，）灵已遂一而分言，兹乃合端而便读，膀胱之脉，交于巅，肝与督脉会于巅络脑，须知膀督，（惟欲便于读，故用简字诀，余仿之，）发际循乎胃脉，胃至额颅，（发际下为额颅）胆抵头角，上额者督与膀胱，（在内直上）出额者，其惟肝经，（在外直出）目系连于肝脉心之支者，并繫于目之内角，名目内眦，小支至而膀胱起胃经，还约于旁，（小肠之支者，至目内眦，膀胱之脉起于目内眦，胃脉起于鼻之交頞中旁，约太阳之脉，下循鼻外，）目之外角，名曰锐眦，胆接焦支，（三焦之支者，至锐眦，胆脉起于目锐眦，）小肠亦至目，下为䪼焦胆小肠而合至，（三焦俱支者，）两旁为颊，大小胆焦而上下，（夹而横骨为颊，大肠贯颊小肠之上颊，肝与三焦，俱下颊，四肢亦俱攴者，）小肠之支，斜络于颧督脉，至于鼻柱，胃脉起于交頞，（即山根，）大肠之支，挟鼻孔而交中挟口，（从下齿还出挟口，交人中左之右，右之左，上挟鼻孔，至迎香穴而终，交足阳明经，）胃经之脉，循鼻外而挟口，环唇肝又环于唇内胃又交承浆，（下层陷中）胃经之脉，入上齿，大肠之支，入下齿，颔前大迎胃脉，出而胆支下，（顋下为颔，颔前一寸三分动脉陷中为大迎，乃胃经穴，）颔下为颐，胃脉循而任脉上，（胃经循颐后下廉，）耳之上角焦支出，而胆支至客主人穴，胆出走而胃脉过，（耳前上廉起骨曰客主人，乃胆经穴，胆脉之支者，出走耳前，至目锐眦后，胃脉上耳前过客主人，）三焦之孙脉，（灵枢曰，经脉为里，支而横者为经，络之别者为孙，此支之岐者，故曰，系脉后仿之，）出走客主人前，小肠与焦胆三支，并人耳中胆脉焦支系于耳后，胆支胃脉循在颊车，（耳下曲骨为颊车，）咽有小心脾肾之脉，（小肠脉循心脉之支者，挟咽脾脉挟咽肾脉至咽，）喉为胃支肾脉之循，（二脉循喉咙，）肝循喉后而入咽颡，（肝脉循喉咙之后，上入咽颡，，咽颡名颃颡，在上齶后，）脾连舌本而散舌下，肾脉挟乎舌本，胃支下在人迎，（结喉旁一寸五分动脉，）此为诸阳之会，先须大略而陈。

在身诸脉  ***************************
原夫脑后为项，膀胱督脉，与焦支两旁为颈，大小肠支同胆脉肩髃之前廉，大肠出之肩后之下，为膊膀胱循也，焦胆小肠交合于肩，（会于大椎者为肩，）肾经督脉并贯于脊，脊骨两旁第一行，相去各一寸五分，挟脊肉为膂，胆脉循之而挟脊，脊骨两旁第二行，相去各三寸，成片骨为胛，（音夹）小肠绕而膀支，贯至于肩前陷下，名曰缺盆，焦胆胃肠併入其中，是以胆脉循胸三焦布膻，（上焦而乳中间为膻中，）乳内廉乃胃经直下腋之中，分胆经包络，（心包络亦有直者支者之分，恐辞句繁复，故此处支者，仅云心包，下文正脉，乃用心包二字，以别文，）腋下为包络之过心直下，而肺横出胁里，为胆脉，循心包出而肝经布胁骨之下为季胁，须识胆经之过脐下四寸为中极，当知任脉之起，（任脉起于中极之下，）然而任脉当脐冲，胃挟脐脾脉入腹胃支，循腹肝经，上抵乎小腹胆胃，出入于气街，（脐下毛际两旁动脉为气街，一名气冲，乃胃经穴，）胆绕毛际，（曲骨之外，为毛际，）肝环阴器，此在身躯之脉，所当胪列而明。

脏腑中诸脉  ***************************
其在脏腑之脉，太阳与少阴为表里，（手太阳小肠，少阴心，足太阳膀胱，少阴肾，）少阳与厥阴为表里，（手少阳三焦，厥阴心包，足少阳胆，厥阴肝，）阳明与太阴为表里，（手阳明大肠，太阴肺，足阳明胃，少阴肾，）凡此六经脉，皆互络手足同，然无烦详赘，（如肺脉络大肠，大肠脉络肺之类，十二经皆仿之，）更有肺之一脏，心直上而肾直入胃之一腑，肝脉挟而肺小循，（肝脉挟胃肺脉还，循胃口小肠之脉抵胃，）心有肾支之络，肝有肾经之贯，脾支又注于心中，肺脉自起于中焦，心下有膈，惟膀胱为无涉，十有一经，皆上下而贯之，（心下膈膜遮隔，浊气不使上薰心肺，惟膀胱之脉挟脊抵腰中，入循膂络肾属膀胱，故不贯膈，）此脏腑之间，并须熟谙者。

手经诸脉  ***************************
论乎肩肘之间，乃号为臑，（音柔，俗名大骨，）臑之内廉有三肺，循前而心，循后包络，恰循乎其间，臑之外廉有三小，循后而大，循前三焦，乃循乎其外臑，下为肘，三焦上贯内廉尸泽包络入之，（包络之支者，入肘内陷中尺泽穴，）肺则下于内，前心又下于内后，（肺脉下肘中，心脉下肘内，惟肺脉行前，心脉行后，心包行其中间，为别，）小肠出于内侧，（两筋之间，）大肠入于外廉，肘下为臂，包仍在中，（即上文支者，）大循上而小循下，心脉仍循内后廉，上骨下廉之内，仍循肺脉，臂外两骨之间，还出三焦，肺入寸口而循鱼际，（关前动脉为寸口，大指后肉隆起处为鱼际，其间穴名，）心抵锐骨，而入后廉，（心脉掌后锐骨之端，入掌内后廉，）胞络直入于掌中，（从曲泽行掌后，两筋之间，横纹中陷中，入掌中，）三焦仍循乎表腕，大肠出于合谷，而上入两筋之中，（合谷俗名虎口，大肠经穴，）小肠循于外侧，而出腕下之踝，（循手外侧上腕出踝中，踝音华，上声，腕外兑骨，）肺脉出于大指，包络出于中指，次指为肺支肠脉之交，（肺脉之支者，直出次指内廉，出其端，大肠之脉，起于次指之端，）四指为包孙焦脉之接三焦，又上出小次之间，小指为心脉，小肠之接，所谓手经，大略如前。

足经诸脉  ***************************
至如尻上为腰膀胱脉抵，（背脊下横骨为腰，）腰下为臀，膀支贯之而旁捷骨之下，名髀枢，而胆横膀过，（一名髀厌，胆脉横入髀厌中，膀胱之支者过髀枢，）前面气街之下，号髀关，而胃经直下股之内廉，前廉脾而后廉肾，又肝脉内循于股阴，股外为髀，后膀支而前胃脉，（髀前膝上六寸起肉为伏兔，胃脉抵之，）又胆脉下循于髀阳，（循髀外太阳阳明之间，）是以挟膝筋中为膑，（即膝盖骨，）仍属胃经之直下，而膝内脾经，（内前廉，）膝后曲处为膕，还是膀支之直入而肾出，肝上俱在内廉，（肾脉出膕内廉，肝脉上膕内廉，）肾脾上于腨内，（腨足肚也，二脉上腨内廉，）膀支贯于腨外，（从膕中下贯腨内出外踝之后，）胆下于外辅骨前，而直抵绝骨之端，（髀骨为辅骨外踝，上为绝骨，）肝斜于胆胻内侧，而胃循胫外之廉内踝，有脾前肾后之分，外踝有胆前膀后之别，（踝上两旁，内外曰踝，）大指节后为核骨，脾经脉过足，外侧骨为京骨，膀脉支循肾入跟中，胃胆循跗跗上廉，乃肝经循处，足心中有肾脉斜过，（涌泉穴，）大指甲后属胆，支肝脉之交大指内侧为胃，支脾脉之接中指内外分胃直胃支之人四指之间，又胆经直入而络胆，支至于小指之外，肾脉起于小指之下，足经之脉，又如此也。
