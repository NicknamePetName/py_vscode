
玄珠密语序  ***************************
余少精吾道，苦志文儒，三冬不倦于寒窗，九夏岂辞于炎暑，后因则天理位而乃退志休儒，继日优游，栖心至道，每思大数，忧短景以无依，欲究真筌，虑流年而不久。故乃专心问道，执志求贤，得遇玄珠，乃师事之尔。即数年间，未敢询其太玄妙之门，以渐穷渊源，乃言妙旨，授余曰：百年间可授一人也。不得其志求者，勿妄泄矣。余即遇玄珠子，与我启萌，故自号启玄子也。谓启问于玄珠子也。今是直书五本，每本一十卷也。头尾篇类义同，其目曰：玄珠密语。乃玄珠子密而口授之言也。余于百年间，不逢志求之士，亦不敢隐没圣人之言，遂书五本，藏于五岳深洞中，先飨山神，后乃藏之。恐后人志求者，可以遇之。如得遇者，可以珍重之宝爱之，勿妄传之。不得奇人，不可轻授尔。此玄珠子授余之深诫也。此十卷书，可见天之令，运之化。地产之物，将来之灾害，可以预见之。《素问》中隐奥之言，可以直而申之。可以修养五内，资益群生，有罚强补弱之门，有祛邪全正之法。故圣人云：天生天杀，道之理也。能究其玄珠之义，见之天生，可以延生。见之天杀，可以逃杀。《阴符经》云：观天之道，执天之行尽矣。此者是人能顺天之五行六气者，可尽天年一百二十岁矣。其有夭亡，盖五行六气，近相罚夭，故祖师言六气之道，本天之机，其来可见，其往可追，可以法之玉版，藏之金柜，传之非人，殃堕九祖。


卷之一  ——————————————————————————————————————————————————————————————————————————————————————————

五运元通纪篇  ***************************
夫运者，司气也，故居中位也。在天之下，地之上，当气交之内，万化之中，人物生化之间也。故运者，动也，转动也，即轮流运动往来不歇也。于是太极始判，横五运于中，轮流至今，终而复始。圣人望而详之。
自开辟乾坤，望见青气，横于丁壬，故丁壬为木运也；赤气横于戊癸，故戊癸为火运也；黄气横于甲己，故甲己为土运也；白气横于乙庚，故乙庚为金运也；黑气横于丙辛，丙辛为水运也。故先轮五运，后纪司天也，即常以司天为客也，运气为主也。在泉亦为客，居气间气为次，客也。
故五运之气，上合于天。于是木运之气，上合苍天；火运之气，上合丹天；土运之气，上合黅天；金运之气，上合素天；水运之气，上合玄天。故苍天之气，经于鬼柳危室，即丁壬二分也；丹天之气，经于角轸牛女，即戊癸二分也；黅天之气，经于心尾参井，即甲己二分也；素天之气，经于亢氐毕觜，即乙庚二分也；玄天之气，经于张翼娄胃，即丙辛二分也。
故苍天有青气，经于四宿，下合木运，以同丁壬也；丹天有赤气，经于四宿，下合火运，以同戊癸；黅天有黄气，经于四宿，下合土运，以同甲己；素天有白气，经于四宿，下合金运，以同乙庚；玄天有黑气，经于四宿，下合水运，以同丙辛。于是五运五色之中，经流之内，乃分大气，于是青气之中，天生风，风生木于地也；赤气之中，天生暄暑，即君相二火也，即热生火于地也；黄气之中，天生湿，湿生土于地也；白气之中，天生清燥，燥生金于地也；黑气之中，天生寒，寒生水于地也。故天有六气者，是风、暄、暑、湿、燥、寒是也。
地产五行者，是水、火、土、金、木是也。于六气五行上下相合，万化生成悉由之尔。五虫衰夭生王，悉由之尔。五虫者，即毛虫、羽虫、倮虫、甲虫、鳞虫是也。即以狮子为毛虫之长，应木也；凤凰为羽虫之长，应火也；人为倮虫之长，应土也；龟为甲虫之长，应金也；龙为鳞虫之长，应水也。此五者，总于万类也。
故运者，丁壬木运，即壬主刚，丁主柔。刚为太过，柔为不及。太过即木气伤土，不及即自衰，自衰即反受金刑。戊癸火运，即戊主刚，癸主柔。刚为太过，柔为不及。太过即火气伤金，不及即反受水刑。甲己土运，即甲主刚，己主柔。刚为太过，柔为不及。太过即土气伤水，不及即反受木刑。乙庚金运，即庚主刚，乙主柔。刚为太过，柔为不及。太过即金气伤木，不及即反受火刑。丙辛水运，即丙主刚，辛主柔。刚为太过，柔为不及。太过即水气伤火，不及即反受土刑。此者是运气之刚柔、盛衰之意也。
故运从干生，干有十，即五阳五阴配地之六阴六阳，共成六十甲子也。即甲、戊、丙、庚、壬为阳干，阳干主阳年，阳年即子、寅、辰、午、申、戌，此六岁即阳干相临也，皆主太过也。于是乙、丁、己、辛、癸为阴干，阴干主阴年，阴年即丑、卯、巳、未、酉、亥，此六岁即阴干相临也，皆主不及也。
又不及者，谓其中有平气也。其平气者，假令丁卯岁木运，故曰平气也。何以故？丁虽为木之柔，卯虽阴年，谓卯为木相佐于丁之柔也，故得平气也。假令乙酉，金运故曰平气也。何以故？乙虽为金之柔，酉虽阴年，谓酉为金相佐于乙之柔，亥虽阴年，谓亥为水相佐于辛之柔，故曰平气也。
假令癸巳年，火运亦曰平气也。何以故？癸虽为火之柔，巳虽阴年，谓巳为相火佐于癸之柔，故曰平气也。
假令己年，遇丑未岁，己虽为土之柔，丑未虽阴年，谓丑未土相佐于己之柔，故曰平气也。其辰戌亦是土位，此二年为阳年，各主太过也。
又一法，每年交司于年前大寒日，假令丁年交司之日，遇日朔为壬日，丁得壬名曰干德符也。符者，合也，便为平气也。
若过此一日，纵遇皆不相济也。若交司之时遇时直符，见壬亦然，过此亦不相济也。其余皆类也，即己逢甲，辛遇丙，癸逢戊，乙逢庚，皆为干德符也。非交司日、时，除此日时不相济也。又于不及岁中逢月干，皆得符合也，不相济也。若未逢胜而见之干合者，即平气也。若行胜以后，行复以毕，逢月干者，即得正位也。细述于后祕文也。

迎随补泻纪篇  ***************************
五行六气，各有胜复。故木将行胜也，苍埃先见于林木，木乃有声，震星光芒是其兆也。又木将胜也，宫音失调，倮虫不滋，雨湿失令也，十二月先取其化源也，此谓迎面取之也。迎者于未来而先取之也，故取者泻也，用针泻其源也。即木气将欲胜者，即先泻肝之源，出于太冲，（左足大指本节后三寸陷者中，乃肝脉所过为源。）先以左手按其源穴，得动气乃下针。针入三分，乃阳之位也。以得天气而住针，留三呼，即应木之生数三也。乃四面以手弹之，令气至针下，即推而进至五分，留八呼，应其木之成数八也。是引天气而得地气也。针头似动，气相接也。乃急出其针，次以手扪之。此是预知木胜，泻木肝之源也。令不克其土也。其用药者，即用辛平之，罚木之胜。用甘全之，佐土之衰。无令食酸物，佐木之胜也。
火之将胜也，远视天涯，光辉赤气，山川草木，先乃焦枯；甲虫之体，遍生燥疥。商音之声，先乃失调。于三月迎而取之化源。火未王之前，先取其心之源也。故心之源，出于大陵，（掌后两骨间隐者中，乃心这所过为源也。）先以左手按其源穴，得动力气乃下针。针入三分，乃阳之位也。以得天气乃住针，留二呼，针火生数也。乃四面以手弹之，气至针下，即推而进针至于五分。留七呼，应火之成数也。是引天气而接地气也。针头似动，其气相接也，急出其针，可泻有余之气，此泻包络小心之源也，应相火之胜也。其君火之源者，故名曰少阴之源也。少阴之源，出于兑骨，（此是真心之源，在掌后兑骨之端陷者中。一名神门，一名中都。）刺法同前。法其用药者，即用咸平之，罚火之胜也。用辛全之，补金炎衰。勿顺其苦物，佐火之胜也。
土将胜也，山石先润，黄埃四起，溽暑乃作，云气乃扰，雾翳乃施，羽音先少，是其候也。于五月迎而取其化源也，先取泻脾之源也。故脾之源出于太白，（在足内侧校骨陷者中，是足太阴所过为源，）先以左手按其源穴，得动气乃下针，针至三分，阳之位也。留五呼，应土之数也。以手弹之，气至针下，乃推而针至五分。留五呼，亦应土之数也。是谓引天气而接地气也。针头似动，急出其针，取泻其有余之气，令脾气不盛，勿伤肾也。其用药者，用酸平之，罚土之胜。用咸全之，补肾之衰。勿食其甘物，佐土之胜也。
金将胜也，西风数起，松篁发籁，土生卤白，地气先燥，山彰白气，肃杀乃作，木凋草萎，角音乃亏，是其兆也。于六月迎而取其化源，即先泻肺之源也。故肺之源，出于太渊，（在掌后大筋一寸五分间陷者中，是手太阴所过为源。）先以左手，按其源穴，得动气乃下针，至三分阳之位也。留四呼，应金之生数也。以手四面弹之，气至针下，推而进针至五分，留九呼应金之成数也。是谓引天气而接地气也。得气乃急出之，可泻肺气之有余也，令勿伤肝也。其用药者，即用苦平之，罚金之胜。用酸全之，补肝之衰。勿食其辛物，佐金之胜也。
水将胜也，天色沉阴，鸣鸟不语，太虚暝黯，阳光不治，冷气先至，徵音不及，荧惑不见，是其兆也。于九月迎而取其化源也，即先泻肾之源也。故肾之源，出于太溪，（在足内踝下起大骨下陷中，是足太阴所过为源也。）先以左手，按其源穴，得动气乃下针，针入三分，阳之位也。留一呼，应水之生数也。以手四面弹之，令气至针下，即推而进针至五分，留六呼，应水之成数也。是谓引天气而接地气也。得气即急出之，即泻肾气之有余，无令伤于心气也。其用药者，即用甘以平之，罚肾气之胜也。用苦全之，补心气之衰也。无令食咸物，佐肾之胜也。
凡资其化源者，何也故？资者补之，取者泻之，当泻其胜实，补其衰弱也。假令未气之胜，土当衰弱也。故泻其肝源，补其脾源也。火气之胜，金当衰弱也。故泻其心源，补其肺源也。土气之胜，水当衰弱也。故泻其脾源，补其肾源也。金气之胜，木当衰弱，故泻其肺源，补其肝源也。水气之胜，火当衰弱，故泻其肾源，补其心源也。故资补其化源者，故先以左手按其源穴，得动气乃下针，便至五分，阴分地之气，留呼即从其五行之生数也。得地气之动，乃抽针至三分，阳分天之气，是谓引阴至阳，曰资补化源，留呼即次从五行之成数也。故以外至内而出，曰泻也。以内至外而出，曰补也。故以补为资，以取为泻也。即胜者，取之虚者，资也。


卷之二  ——————————————————————————————————————————————————————————————————————————————————————————

运符天地纪篇  ***************************
甲子，中土运太宫，土气有余，其名曰敦阜。土行雨化，即岁中湿令过多，气伤肾藏，受病久及膀胱。鳞虫不资，倮虫太盛。脾气之胜也，民病腹痛，清厥，意不乐，体重，烦冤，上应镇星。甚则肌肉萎，足痿不收，行善契，脚下痛，饮发中满，食减，四支不举。变生得位，藏气伏，化气独治之。泉涌河衍，涸泽生鱼，风雨大至，土崩溃，鳞见于陆地。病腹满，溏泄，肠鸣，反下甚。雨化五。此土太过之令也，甲午之年，化令同。
乙丑，中金运少商，灾九宫七宫，即西方兑。在人为肺，四时应秋，此即谓金不及也。其名从革，即火行胜令，来胜于金，庶物以茂，燥烁以行。民病肩背瞀重，鼽嚏，血便，注下。收气乃后，令胜之至，甚有金，子为水，水来救母，名曰复胜。复胜即寒雨暴至，零冰雹雪霜杀气，阴厥且格阳上行，头脑户痛，延胸项，发热，丹谷不成。民病口疮，甚则心疼。清化四，从生数。乙未之岁，化令之正，同于此年。
丙寅，中水运太羽，水气有余，其名流衍，上刑天令不化也，中克心藏受病，即寒气流行，邪害心火。民病身热，烦心，燥悸，阴厥，上中下寒，谵忘，心痛寒气早至，其则腹大，胫肿，喘咳，寝汗出，憎风。大雨至，埃雾矇郁，寒化六，从成数。此太过之政，丙申之岁，化令准前。此水化之令转盛之尔。何以故？申金，金生水运之余，逢申之年更甚也。
丁卯，中木运正角，运得平气也。其名敷和，所谓平气也。即金不来胜，木亦不灾，土故化令，各得其时，故曰平气也。又曰岁会也。谓丁木运，卯为木，其气相佐。丁年正月是壬寅月，壬与丁合，其干得名曰干德符也。故岁胜风化三，从生数也。正化日也，即化令依时，无他令至，故正化日也。故丁酉岁运同，即不得年力也，年酉为金也。正月壬寅，月亦名干德符也，胜符亦不至也。即不名岁会，风化三，生数也。同丁酉年，化令更甚。
戊辰，中火运太徵，火气有余，名曰赫曦，即气胜，肺藏受病，久及大肠，甲虫乃殃，秋冬热，夏令炎热。其化之政，只其半也。何以故？上见司天，水临之火，减其半也。热化七，从成数。正化度，无他令也。戊戌之年，皆如此。
己巳，中土运少宫，灾五宫，五宫即中宫也。卦应坤位，在人为脾，四时应夏，虫为倮虫。土不及，名曰卑监，即四时化气之令不正，木乃来胜，大风数举，民病痞满，黄疸，胕肿。雨湿之气，不化倮虫，乃夭胜之深也。金乃来复，复之至也，白埃四起，肃杀乃至，木叶凋落，民病肝藏，毛虫反困，复罢，脾气犹虚，至九月甲戌，月已得甲力，得其干合，方还正宫，雨化五。巳亥之政，同于此化。
庚午，中金运太商，金气之有余也，其名坚成也。气胜即伤肝，白埃四起，杀气如云，生气不令，成气乃过，毛虫过困，草木晚荣。民病即胠胁气痹，四支筋挛，目瞑，喜怒。其化虽灾，亦不至甚也，只得其半也。何故？谓上见少阴君火，临之年午，亦为火也，故金令衰其半也，木之灾亦少也。燥化九，从成数也。庚子之年，异同也。年子是水，金气相得，其灾至胜也。清化九，从成数也。
辛未，中水运少羽，灾一宫。一宫坎位，在人为肾。四时应冬，虫即鳞虫也。水气不流，名曰涸流也。即土来行胜，湿乃大行，长气反用。其化乃速，暑雨数至。民病腹满，身重，濡泄，寒疡，流水不冰，腰股痛发，腘腨股膝不便，烦寃，足痿，清厥，脚下痛，甚则附肿。藏气不正，复之发也。木来救水，大风暴至，草偃木零，生长不鲜。面色时变，筋骨并辟，肉瞤瘈，目视（目芒）（目芒），物璺，肌肉胗发，气并膈中，痛于心腹，黄气乃损。椹谷不发，复罢水气，宁至七月，丙申月，水运正羽，寒化一，从生数，邪化日，令时不正也。辛丑之令，如此也。
壬申，中水运太角，木气有余，其名发生也。即大风摧拉，气刑脾藏，久及其胃也。风气流行，脾土受邪，民病发泄，食减，体重，烦寃，肠鸣，支满。化气独治，云物飞动，草木不宁，甚则振落，反胁疼而吐。风化八，从成数，邪化度也，正令失时也。壬寅这岁，其气更甚也，亦名岁会也。寅木壬木，相会合也。
癸酉，中火运少徵，灾九宫。九宫，南方离位。在人应心，四时为夏，即火气不及也，其名伏明也。心藏自衰，夏令不正，羽虫乃夭，即水来行胜，水之至也。胜则寒乃大行，长气不正，物荧而下，凝惨而甚，则阳气不化，乃折荣美。民病胸中痛，肢支满，胁痛，背肩脚间及两臂内痛，郁胃朦昧，心痛。胜至深，火有子为土，来救之母复。胜之至，埃郁大雨且至，黑气乃溽。民病鹜溏，腹满，食饮不下，寒肠鸣，泄注，痛挛痿瘅，足不任身。复罢火气始平后，五月戊午月，癸遇干合，火还正徵。热化二，从生数。邪化日，失于正令也。癸卯之岁，亦如此也。
甲戌，中土运太宫，土气有余，其名敦阜。土行雨令，即溽暑埃湿，太虚埃昬，云雨时令，气过即伤肾，久及膀胱。化气有余，藏气不令。民病即气厥，阴痿，足胫寒，少力失精。鳞虫乃困，气盛即风举胜迁。民病嗔恙，否塞，黄疸。上胜天令，乃从雨化五，亦曰邪化，则政令失时。甲辰之年，对化斯令。
乙亥，中金运正商，平气也，其名审平也。所谓平气者，谓三月得庚辰月，早见干德符也。乙柔见庚刚，即气还正位也。火未得王，故未胜而先平也。火不胜，即水不复也。又亥是水，亦得年力，故火不胜也。清化四，从生数也。正化日，无他令，即本化依时也。乙巳岁，火来小胜之，为巳为火，可佐于胜也。即于二月，中气间君火，时化日，火来行胜，金气行胜，少商从太徵，胜之不久，不待水来复，即遇三月庚辰月，乙见庚而气自全，金还正商，气以平也。
丙子，中水运太羽，水气有余也。其名流衍，水之盛也。上克司天，化令不从，丙为水运，干之刚也，亦是水也。太阳司天。太过，即水气临火，令长不从，藏气之胜也。心藏受病，久及小肠，羽虫乃殃，鳞虫乃育。寒化六，从成数也。亦邪化日，夏失时正也。丙午之岁，小异之尔，午即火也。火得年力，丙虽运刚，水之胜也。谓火居南方午位，得离正气佐，故夏令得化，心藏不病，羽虫不灾，热化得正化日，无他邪所至也。
丁丑，中木运正角，木德平气也，其名敷和。何谓也？不候金行胜而先得干符合也。始得初气，遇正月壬寅月，丁虽为木运之柔，丑虽阴年，谓壬为木运之刚，与丁合德也。丁遇壬而气还全，即金不行胜，火亦不复，故木德正角，生气时令，木亦不伤土，民乃康，倮虫、毛虫、甲虫，各得其育。风化三，从生数，正化日也。依时政令，不失时也。丁未之岁，气化运齐天，依丁丑之政也。
戊寅，中火运太徵，火气太过，其名赫曦也，气运行先天也。即太过来早，故云先天也。又运与天合德，名曰天符也。即上见少阳相火司天，即运与天同火，其气甚，盛暑流行，金肺受邪民病病疟，少气，咳喘，血溢泄，注下，嗌燥，耳聋，中热，肩背热，甚则胸中痛，胁肢满，膺背肩胛间痛，两臂内痛，身热，骨痛而为浸淫。收气不行，长气独明，以表火胜。热化七，从成数，邪化日，政令失时。戊申年小异之，即申为金，佐于肺，肺受火刑，其气稍实，民病得半也。故小异之尔。其余之令，亦如此。
己卯，中土运少宫，土气不及，灾五宫。五宫，即中央也。在人应脾，气分四气，虫为倮虫，土其名卑监，木乃来刑，即木行风，胜于土，风乃大行，化气不令，草木茂荣，飘扬而甚，秀而不实。民病飱泄，霍乱，体重，腹痛，筋骨繇复，肌肉瞤酸。胜至甚也，金子来复，复之至则收政严峻，草木苍凋，胸腹暴痛，下引小腹，善太息。虫食甘黄，气客于脾，黅谷乃减。食少，失餐。复罢，土气未正，后至九月甲戌月，土还正宫。雨化五，邪化日，失政令也。己酉之年，异于此岁，酉金也。胜之惧之，故木胜之微尔。
庚辰，中金运太商，金气有余，其名坚成。金气有余，即生气乃萎，收气乃杀，即白埃四起，草木苍落，林木肃杀，燥乃卤，田白色。民病于肝，毛虫还困。胠胁气痹，淋溲便难，目瞑，转筋。燥化九，从成数，邪化日，春令失政。庚戌之运准此。
辛巳，中水运少羽，水气不及也，灾一宫，一宫，北方坎位，在人应肾，虫为鳞，水之衰也。其名涸流，即干涸竭也，即土行胜水也，土行雨令，即名曰雨化行胜，胜之至也。至于第四气中，即大雨霖霪，肾病乃危，久及膀胱。鳞虫还瘁，弗令水危困笃，木乃来复胜也。大风数作，场尘高举，摧折林木，飞砂走石，如是即土气亏，脾藏乃病，倮虫反殃，木复罢，土犹未全。至七月丙申月，辛得丙合，水还正羽，水炁方全，寒乃化一，邪化日，失政令也。辛之年小异之尔，何以故？亥为水，虽阴年，亥水与辛水运相佐之。曰岁会，水得平气，即土不胜，木不复，故得正羽。正化日，寒化一，从生数也。
壬午，中木运太角，木气之有余也，其名发生。壬木运，运之刚也。午，阳年，阳年太过，故木气之盛也。即生气之令太过，运行先天，风化乃盛，化气不令，雨湿还亏，脾藏受病，久及其胃。倮虫不育，风化八，从成数，邪化气失令。壬子之岁亦然也。
癸未，中火运正徵，火得平气也，其名昇明。何以故？即左右二火为间气相佐之也。又五月戊，五月先得干符也，癸见戊而气全也，先得符力，水未行胜，故曰平气，即水不胜而土不复也，火又不灾九宫，故名正徵。热化依时令，正化日，无他令。热化二，从生数，癸丑之令准前。
甲申，中土运太宫，土气有余，其名敦阜也。土行雨令，即化气之盛也。藏气不时，邪干肾藏，久及膀胱，鳞虫乃困，寒凛反温，雨湿流行。民病腹痛，清厥，意不乐，体重，烦寃，甚则肌肉萎，足不收，行善契，脚下痛，饮发中满，食减，四肢不举。雨化五，邪化日也，藏气不正。甲寅之岁，异于此。何以故？寅，木也。木可刑土，气之平也，即藏气平，自令鳞虫得育，肾气均，正化日也，故得无他邪也。
乙酉，中金运正商，金得平气也，名曰审平也。土宫不灾，火胜不至，水复不来，甲虫自育，肺藏气宁。何以故？乙虽为金运之柔，酉虽阴年，故酉为西方金位，金气相佐，故得平气也。长气亦不刑，生气杀气自正，清化四，从生数，正化日，无他邪也。乙卯之年，异于此岁，中金运少商，金气之不及，其名从革。即火得二之气，君火分中来行胜，即暄热至，甲虫殃，肺乃病，胜之不及久，水未行复，其气以平。何故也？三月庚辰月，乙得庚合，合其干德，金运正商，其气乃平，使杀气不失其令，清化四，从生数，邪化日，有他邪也。
丙戌，中水运太羽，水气有余，其名流衍。水得丙戌之刚，戌上见太阳，水同于寒，其气临火，长气失政，炎暑乃亏，暴冷时间，藏气乃盛，其眚冰雹，其令寒雰凛冽，羽虫乃亡。心藏病危，久及小肠，民病心热，烦心，燥悸，阴厥，上下中寒，谵忘，心痛。寒气早至，寅化一六，生成二，化并天令也，邪化日，失政令也，丙辰之化准此。
丁亥，中木运正角，木得平气，其名敷和。木气不灾三宫，何以故？丁虽为木之柔，亥虽阴年，令于正月壬寅月，丁得壬合，干德相符，故平气也。故运得干合，即木气乃全，即金不行胜，火不来复也。木亦不伤土令也，使时令各得其化，故曰正化日也。风化三，从生数。丁巳之正，依斯令也。
戊子，中火运太徵，火气有余，其名赫曦。上与少阴君火合德，曰天符也。火行暑令，即炎暑大行，夏令太过，其变郁蒸，其眚炎烁，如是即心气有余，邪炎肺藏，久及大肠。甲虫不滋，杀气失政，肃杀无威，暑化于成数。戊午之年，名曰太乙天符，三会合也。即戊火运，上少阴君火，午为南方火位，即三位火合德，其化转甚，邪化日，秋失政也。
己丑，中土运少宫，土不及，灾五宫。五宫，即中宫也。在人应脾，卦为坤，主气为四气，虫即倮虫。土不及，其名卑监。土行雨令，湿化乃亏，木乃来刑，木行风令，即风化行胜也。胜之至也，得初气而至早也，风木之时，化之正也。脾乃病，久及胃。倮虫困笃，四气还亏，土至危，金乃至，至而燥来。燥来复胜，胜木也。木反衰，肝乃病，次及胆，土乃静，脾病愈，倮虫舒。土至九月，甲戌月，己得甲，为干合。其德土，还正宫，方伏位，名曰雨风胜复同也。邪化度，邪化者，相刑胜之名也。雨化五，己未之令，准于斯正。
庚寅，中金运正商，金得平气也，其名审平也。寅为阳，庚主太过，何言平气也？谓上见少阳相火司天，下临克于金，故天刑运，运不能太过，故罚盛而见平也。其气亦伤肝也，即为小灾尔。毛虫小困，春令清干，燥化九，从成数，邪化不盛。庚申之岁，金得太过，从太商金，名曰坚成，谓申金为佐之故。金气伤肝，久及其胆，生气之令，不杀，金气太过燥化依令。
辛卯，中水运少羽，水气不及，灾一宫。一宫，即北方坎位也。水在人应肾，水不及，其名涸流，即干涸竭也。即土气来胜，刑于水也。上施雨令，名曰雨化胜也，胜之至也，至于第四气，即土得时化，故胜尔。太虚埃昏，云气以扰，雨令频化，肾藏乃病，久及膀胱，鳞虫困笃，冬令反温，流水不冰，水困之危，木来复克。木者，水之子，木行风令，名曰风化胜复同也。即大风复胜于雨土，即脾反病，倮虫殃，土气复危。如是即土气方缓，至七月丙申月，水还正羽，寒化一，从生数，邪化日，失正令，辛酉亦然。
壬辰，中木运太角，木气有余，其名发生。其气盛，木有余，木令于风，风乃大举，鼓折鸣紊，用施摧拉，气过即伤脾，久及其胃。倮虫不育，化气不令，风化八，从成数，邪化日也。夫正令，壬戌之令，亦从此岁之令。
癸巳，中火运正徵，火得平气，其名昇平也。巳里阴年，癸虽为柔，一谓巳为火，亦名岁会，二谓水未得时化，三谓五月戊午月，癸得戊合，具干合，故得平气也。即水不来胜火，土不来复，即火令依时，热化二，从生数，正化日，依时正。
癸亥，中火运少徵，火不及，灾九宫。九宫，南方离位，在人应心，虫为羽虫。火不及，其名伏明。谓亥为水，故异于巳也，即水得年力，便来行胜，即暴寒胜间，民病于心，久及小肠，羽虫乃病，胜至甚，土来复胜，胜之水困，肾及病，及鳞虫，至五月戊午月，火还正徵，其气乃平，邪化日，失政令矣。


卷之三  ——————————————————————————————————————————————————————————————————————————————————————————

天元定化纪篇  ***************************
夫司天者，司之言直也，司直而侍于天之直也。左右者，从直也，次于司天也，即从司而侍直于天，其名间气，即本气随天虚而时，间令化也。是司天之间化之令，故名曰间气。故与天相得者，或与天不相得者，或与天令并化者，或胜天令而不化者，或先于天令，或后于天令，或来间早，或来间晚，或来早而去早，或来晚而去晚，或来早而去晚，或来晚而去早，或惧天令而不来，或左应而右不应，或右应而左不应，或左右俱应，或左右俱不应，或从南正，或从北正，如此即天令非一，故虽预定，亦以细穷之。定纪天令，必化不化，故述于后。
夫天元六气者，即是厥阴、少阴、太阴、少阳、阳明、太阳。即厥阴为巳亥之纪，少阴为子午之纪，太阴为丑未之纪，少阳为寅申之纪，阳明为卯酉之纪，太阳为辰戌之纪。此者是阴阳轮流定纪之数，故终而复始也。
厥阴为木，其令为风，其性暄，其德和，其忧摧拉，其胜折陨，其复飘怒，其化三、八，其虫毛，其藏肝，其病掉眩、筋拳，其色青，其味酸，其臭臊，其养筋，其候目，其应春，其星岁星，其动左胁，其象青龙，其脉弦长，其卦震，其位寅卯，其谷苍，其果李，其畜鸡，其眚陨落，其灾三宫，其神魂，其液泣，其司巳亥，运合丁壬。
少阴为君火，其令热，其性温和，其德慈，其变郁蒸，其胜大暄，其复郁燠，其化二、七，其虫羽。其藏心，其病惊悸，其包赤，其味苦，其臭焦，其养脉，其候舌，其应夏，其星炅煌，似火星赤而小，其动当心，其象朱雀，其脉洪大，其卦离，其位巳午，其谷丹，其果杏，其畜羊，其眚烦热，其灾九宫，其神呻，其液汗，其司子午，运合戊癸，不主运气，君火以名，不统五运也。
太阴为土，其令雨，其性润，其德缓，其变埃昏，其胜霖霪，其复霏霺，其化五，其虫倮，其藏脾，其病痞噫，黄疸，其色黄，其味甘，其臭香，其养肉，其候唇。其应长夏，其星镇星，其动当脐，其象句陈，其脉缓，其卦坤，其位辰戌丑末，其谷黅，其果枣，其畜牛，其眚朦昧，其灾五宫，其神意智，其液涎，其司丑未，运合甲己。
少阳为相火，其令暑，其性炎，其德猛烈，其变沸腾，其胜烁石，其复流金，其化二、七，其虫翮，其藏包络，其病狂颠，其色赤，其味苦，其臭焦，其养血，其候舌，其谷丹，其果杏，其畜羊，其眚燔焫，其灾九宫，其神忆憘，其液汗，其司寅申，运合戊癸。
阳明为金，其令燥，其性凉，其德清，其变肃杀，其胜凋零，其复飋陨，其化四、九，其虫介甲，其藏肺，其病喘咳、鼽嚏，其色白，其味辛，其臭腥，其养皮毛，其候鼻，其应秋，其星太白，其动右胁，其象白虎，其脉毛，其卦兑，其位申酉，其谷素，其果桃，其畜马，其眚霜露，其灾七宫，其神魄，其液涕，其司卯酉，运合乙庚。
太阳为水，其令寒，其性凉，其德凛，其变凛冽，其胜雰霏，其复冰雹，其化一、六，其虫鳞，其藏肾，其病委厥，其色黑，其味咸，其臭腐，其养骨，其候耳，其应冬，其星辰星，其动脐下，其象玄武，其脉石，其卦坎，其位亥子，其谷玄，其果粟，其畜彘，其眚霜雪，其灾一宫，其神精志，其液唾，其司辰戌，运合丙辛。
厥阴所以司于巳亥者，何也？谓厥阴木也，木生于亥，故正司于亥也。对化于巳也，虽有卯为正位，木之分，谓阳明金，对化之所以从所生而顺于司也。
少阴所以司于子午者，何也？谓少阴为君火，君火尊位，所以正得南方离位也，即正化于午，对化于子也。
太阴所以司于丑未者，何也？谓太阴为土也，土王中宫，寄卦于坤，坤位西南，居未分也。即正化于未，对化于丑也。
少阳所以司于寅申者，何也？谓少阳为相火之位，卑于君火也。虽有午位，君火以居之，即火生于寅也。故正司于寅，对化于申也。
阳明所以司于卯酉者，何也？谓阳明为金，酉为西方金位，即正司于酉，对化于卯也。
太阳所以司于辰戌者，何也？谓太阳为水，水虽有于子位，谓君火对化也。水乃复于土中，即六戌在天门，即戌是也。六巳在地户，即辰是也。故水归土用，正司于戌，对化于辰也。
凡化之令，风木为何化三八？火热为何化二七？土雨为何化五？燥金为何化四九？寒水为何化一六？此谓五行之数也，各有生成之数也。即水一、火二、木三、金四、土五也，此皆五行之生数也。其有成数者，何也？即于本数上各加五是也，即水六、火七、木八、金九、土十是也。土所以无成数者，谓土王四季，不得正方也。又数至十而到行，即复归五也。天有九宫，不可至十也，至九而迴也。
又生成正化，以何明之？从其本而生，从其标而成也。以何为标？以何为本也？正化为本，对化为标。
即厥阴正化于亥，风化三，本也。故生数对司于巳，风化八，标也，故成数。
少阴，正司午，热化二，本也。故生数对司于子，热化七，标也，故成数。
太阴正司于未，对司于丑，皆雨化五，土无成数也，故只生数。
少阳正司于寅，火化二，本也；故生数对司于申，火化七，标也。故成数。
阳明正司于酉。燥化四，本也；故生数对司于卯，燥化九，标也，故成数。
太阳正司于戌，寒化一，本也；故生数对司于辰，寒化六，标也。故成数皆以本，从生数标，从成数正司令化之，实对司令化之虚也。
凡左右者，从司也，间气也。假令厥阴司天，左少阴，右太阳也。少阴司天，左太阴，右厥阴也。太阴司天，左少阳，右少阴也。少阳司天，左阳明，右太阴也。阳明司天，左太阳，右少阳也。太阳司天，左厥阴，右阳明也。即以前为左，后为右也。
若北正司天，即以左在西，右在东了。若南正司天，即以左在东，右在西也。凡木、火、金、水运，皆北正司天，只土运南正司天也。
凡司直之令，皆以在泉及运共主一岁也。唯左右间气不然也，即左主三气，是初、二、三也。是木、君火、相火分也，此三气应左是也。右主三气，是四、五、终也，是土、金、水分也，此三气应右也。
凡间气有至，有不至者何也？假令少阳相火司天，即左见阳明，阳明金也。金避火而不至也，其相火对化，天虚或见水运，乃可小至尔。除此不至也，余即皆至也。凡少阴司天，即左见太阴也，即左主初、二、三也，即太阴土惧初木气，故至而晚也，何故也？后入二之气，木气退于位始至也，故来晚也。今举此法，余皆仿之也。
又左间气主先，右间气主后也，皆与司天相得即至也。先后有法于后述。若间气胜于天即至也，天胜于间气，间气不至也，其至有时也。亦取正对化之法，即左间气随阳遁于局中，取法并与天相得，遇直符而至也。以何见之尔？假令子年，少阴司天，即左见太阴，太阴，即土也，即土主五宫也。即时甲子入五宫，即至也。又假令丑年，太阴司天，即左见少阳相火也。火主九宫，即时甲子，轮丑入于离宫，即少阳相火至也。今举此二法，即余皆仿之，审详而用。

观象应天纪篇  ***************************
凡六气之降升得位，气至观之，有候气之盛衰，逆顺吉凶，皆在五星形象之变异，日月气候，天象预报之，皆自司天之气，候占应者也。或气至而星不见，或气未至而先星见，或失度而离位，或前或后，或当大而反小，或小暗而却明盛，或见一而见二，或气应而星不应，或应见而却不见，或日月之失度，或日月之明大，或日月之昏暗，或与气候同见，或异星之相附，或星与月相并而异气挠之，或同月度，或犯月角，或二星相刑而一星乃小，或二星光芒而相射，皆主吉凶之兆。下合上符，应之明显，万化民病，时令并未来之灾祥，并述此纪。
假令少阴君火司天，上应炅煌之星，见而明盛，以表君火之在天，如不见有己何故也？若非水运太过，不见即凶，除水太过之年，不在天即不见在地。地用气时，岁半之后。当见若非此二时，当见而不见，亦作不祥。或与五星并见，即君失朝政，或在金星之傍，金星大而明，炅煌暗而小，主武侯反叛之兆也。又炅煌似荧惑而赤，即小如荧惑，不光芒闪灼，本来赤而小明是也。若水星或木星相近之者，必于相位有欲勃逆之兆也。其火土相近之者，亦主不臣也。故五星不可与炅煌争光，皆主不臣也。又炅煌或见二者，亦非荧惑相近也。其大小相似无别者，主未出世之君，以此世也。又太白或有二见者，大小无异，相似无分别者，兼相近者，此一星是太白，一星是戈甲星也。见之主大决战也。又荧惑或有二见者，大小相似，无分别者，近之不离度，此者一星是荧惑。一星是亢极星，见之必大旱也，退之乃泽。及辰星或有二见者，大小相似，无分别者，近不离度，一星是水星。一星名曰霖泽星，见之主大雨也。其星落而如散者，主大雪。又岁星或有二见者，大小光芒皆相似，近不离度，一星名曰木星。一星名曰强寇星，见之草贼大胜也，半年应之。又镇星或二见者，大小光芒甚相似，近不离度，一星名曰土星，一星名曰隣域星，见之必隣国侵疆界，次二年应之。此六气相佐不祥者也。
又云：太白似老人星者何也？即金在天之年，见于北方，即秋见之，甚似太白，不相近而远者，见之而秋有凉政而不施肃杀，主国家之寿也。
木在天之年，有景星见于东方，大如半月而明有光芒，见之主明君出世。
水在天者，有贤士星出见，似辰星青白光而不芒，又小如辰星，相去而远，即有贤人在野，隐居而不显名也。
又火在天，有温疫星见，其星四上二下。下二星如斗之身至少，而赤见之而天下大疫，人死之半。如见之，只春分日用药吐，吐之不患也。
又火在天之年，有天郁星见，一大而三小时，时有黄赤气附之，见之天下疵疫，皆相染易，见之用药于春分前，汗之三解也。凉上补下，而不疾也。
又木在天者，有毛头星见，大而光芒，芒之乃长。此星不可散落，落即次三年化蝗虫，遍天下食农田。
又金在天之岁，太白与屍星相近者，屍星似㯶星而小，小而昏中有白气附之，此伏屍之气也。主杀人百万，流血千里。又荧惑亦不可近。屍星，即人死多露尸于野。
又土在天者，或在泉之年，有稼穑星见，似土星而小，不同度见之而天下丰登。
又土在天之年，有大星见于南方，大而黄白，其星光芒闪灼，名曰瘴黄星，见之数夜，或作声而散落。散落而作，赤气后黄色而消，来日天无风云，天色乃黄，日乃昏，此名天郁之气也。主天下大疫，令人绝门皆死，见之可以吐汗之，皆不病，如人得此病，可吐下，不可温补。
火在天之年，月见赤色者，初出时见赤，以为常月，至午未之间不退赤者，主大旱。又火犯月角者，主旱。水犯月角者，主大雨。又日出至辰巳以来，无云而昏者，君灾。月望而赤昏，后妃灾。又太白忽赤者，次日大风。又北斗间有黑气，南冲过河汉至南箕者，主大雨。
又金在天，有大星见东北方，大而光芒，下有小小星，并微有白气，名曰彗星，见之主攙抢也。
木在天之岁，星失度，乃北游之年，至北斗可近玄枵，东西左右，往来似动摇者，主一十二年国破民灾，兵胜之兆。又夜至四更子之后、丑之前，见东方如日出之象，赤气甚高，可遍东方，气散后有二大星出，至晓日出犹见，见之辰时末伏名日，競星见之，主国灾，民农失业。
又太白阳年，早见东方为启明，阴年夕见西方为太白者，不以时度而交者，皆主兵乱，失政之兆。日出东方，有白气如覆船者，主大杀凶年，民病也。日出夕过下晡有云，昏淡而不黑，欲散而变龙虎之形，又如鹅雁之状，有奸贼乱政谋叛也。
凡星昼见，皆主不臣。五星失度，皆主吉凶。
木运木司天之岁，岁星当见大而明，中木运与天符木不及，反得金行胜，即太白反大而明，又与岁星同度，岁星乃小，太白甚盛，至相近者，后七年而天下民病，病皆风、燥二证。治之以苦热，佐之以酸平。
火运火司天之年，火得天符，水行复胜之，荧惑当大反见辰星，辰星同度，荧惑伏之甚小，后三年而天下民病，病皆寒热。治之以甘温，佐之以苦热。
土运土司天之年，土得天符，木行胜之岁，镇星当大，反见岁星。岁星同土度，镇星甚小，岁星光芒至近者，后八岁而天下民病，病皆风湿。治之以辛凉，佐之以甘温也。
金运金司天之年，金不及火来胜之，太白当大，反见荧惑。荧惑同度，太白甚小，荧惑光芒至近，后六年天下民病，病皆烦燥。治之以咸寒，佐之以卒凉。
水运水司天之岁，水不及土来行胜，辰星当大，反见镇星。镇星同度，辰星甚小，镇是光芒相近者，后六年而天下民病，病皆寒温。治之以酸平，佐之以咸寒。
所谓病之年，皆从本生。数而合之，可见其年。木被金刑，即七年也。即木三、金四，共七年也。病风燥，金木二证，当罚金之有余，次全木之不是也。
火被水刑，即三年，即水一、火二，其三年也。病寒热水火二证，当罚水之胜，次全火之不足。
土被木刑，即八年，木三、土五，共八年，病风湿者，木土二证也。当罚木之胜，次全土之不足。
金被火刑，即六年，火二、金四，共六年，病烦燥者，火金二证，当罚火之胜，次全金之不足。
水被土刑，即六年，水一、土五，共六年，病寒湿，即水土二证，当罚土之有余，次全水之不足。
凡胜复之岁，若星不同度，星不相胜，即无此证也。若但只胜复，星不相伏，无此病灾尔者，日照明之大表，光景之纪纲，群阳之精，众贵之象，日大而行光，天下和平。
日出有白光，阳无德，日暮无光，阳见刑也。日光曜主，有疾日出，一竿无光，亭亭光色，无云民病。日赤入西，二竿亭亭无光者，人死。日过中半不明，主君道阙，民人失业。日有两足，群雄起。日见赤足，国急见伐。日垂牙，夷狄侵兵将用。日重耳，天子得地。黄气抱日，执政之臣内忠。日昼日昏，不出日大水。日正昼而冥晦者，阴反臣制君。日有黑光，不出六十日，伤五谷大水。日有六耳，六十日丧国。日傍有赤色，如冠耳，有持状有兵，则大风起、暴雨。春日有四耳，天子有孙，不出三年。气如虎触日，将军反。青龙守日，臣下有谋。青气在日下，上利出军。青赤气掩日出，必有大战。日傍有赤气如虎，万人死。日无色，日中有赤气大如星，如踊跃者，人君凶。气广二尺在日东西，其国有忧兵起。日上有黑气如蛟龙伏，必大风。冬至日，日出日入时俱有云迎送者，岁人民疫病。其云赤，旱；白，兵；黄，疫；黑，大水；青，大风。日有黄晕二重，风雨顺时，丰熟物贱。
日有白晕，不出九十日，有暴兵，岁多暴病，贵人多病，日晕青，有三重，国多风雨，不出九十日，后妃灾。冬雷夏雪。赤日晕，再重其灾，在下所见国有蝗虫，二百日旱，米贵多盗贼，小有残兵。日四重，四海有兵一年。止日晕半重如鼎盖者，欲清和亲之国。日晕三重，诸侯反。日晕五重，其年饥荒，五谷贵。日晕十重，天下亡地不出五年。
星堕为土，大饥荒，流血。星堕为沙，兵败国亡。星堕为金，大兵起。星堕为石，落处人灾。
白虹蜺镇星，散为红蜺，白虹出其下，流血。白虹贯日，近臣叛。白虹夏生东方，麦贵。白虹所见之处，国杀人。白虹绕城不币，从所在攻之胜。虹蜺西见，岁中灾妇人。虹蜺屈旋城上，其下流血。赤虹从天上直下，指之国丧乱。虹如屈蛇，头下指处，人民病。虹与日同出东方，所见凶年。虹在日左，久不消，见之人灾。
太白下有白气，主大兵。岁星下有青气，主大风。镇星下有黄气，主大疫。辰星下有黑气，主大水。荧惑下有赤气，主大旱。
月生晕，中有星，主大风。月后有黑气，主大雨。月有影，如小月于上，国有争。月晕有二重，主风雨。月晕有四重，主四门国乱失政。月晕傍有云如手，人民灾。月下大三足，万人死。月当圆不圆，四面白云随之，国后灾。月两角有大星，人民灾。月背后有大星，下有小众星，主冰雹。有黑气自月中出，次变赤者，第三日有黑风。月中有白气出，主大雪。
太白行宿，其芒上锐下大，进退合度，当期而见，天下昌。太白高小而明，明而不芒，主太平。太白大而光芒，主兵甲。太白入月中，星色分明，臣有谋。上太白，月掩之如蚀者，忠臣有受戮死者。太白生西月生星北，国有兵强。星有月南，中国兵胜。在南方太白与月相逼，中间通，三指兵，两指城忧。太白在镇星北者，失地亡国。太白在西方，高明早见之，主强兵。太白在东方，出日犹见之，主兵戈事。太白当见不见，凶月傍有众星，有院围月一币，主国之胜。月傍有紫气绕之，后妃有德。月圆而明，明面大亭亭如不动，后妃有德。月圆而昏，无光明，后妃灾。月见日而犹明，君无德。


卷之四  ——————————————————————————————————————————————————————————————————————————————————————————

天运加临纪篇  ***************************
甲子，上正徵，少阴君火司天，热行于上，对化盛而不实，胜而有复，运土相得，即火生土，热化七，从标，成数也。下临肺气，上从白气，奉天即长气之胜，大暑流行。民病咳，寒热，鼽嚏，鼻窒，病本于肺。甲虫灾，胜之甚也，水来复之。复至也，冷气反用，心藏病，生羽虫，乃天夏炎反冷，辰星反大，炅煌不明。
甲午，上正徵，少阴火司天，热行于上，正化盛而实，胜而不复，热化二，从本，生数也。长气盛，大暑流行，肺气上起，白气奉天。肺病，甲虫灾，民病热行于上。治之以咸寒，水性水味，以伏火热之胜也。勿食苦热物，佐火之王也。上见炅煌明盛，太白之失色也。
乙丑，上正宫，太阴土司天，对化盛而不实，胜而有复，运金天土相生也。雨化五，下刑。肾气衰，黑气奉天，化气之胜，湿气乃盛。肾藏受病，久及膀胱。鳞虫夭，民病阴痿不起，气大衰而时反腰脽痛，动转不便。胜之甚也，木来复胜，大风数举，民病脾胃，倮虫灾。岁星反见，镇星复昏。
乙未，上正宫，太阴土司天。湿行于上，正化盛而实，胜而不复，雨化五。下临。肾藏受病，久及膀胱。鳞虫灾，雨湿之胜。民病痿厥，胫寒，阴痿失溺。治之以咸平，以木味木性，以平土湿之胜。镇星见大，辰星失色。
丙寅，上正徵，少阳相火司天，正化盛而实，胜而不复，热化二，从本，生数也。长气之盛也。下临肺脏受病，久及大肠，甲虫灾，民病热病，行于上皆烦满，郁燠。治之以咸寒，水味水性也，以伏火热之盛，勿食苦热物，佐火之胜。荧惑见大，太白乃小。
丙申，上正徵，少阳相火司天，热行于上，对化盛而不实，胜而有复，热化七，从标，成数也。下临肺气，上从白气奉天，暑流秋政，收气不令，肺藏受病，甲虫乃夭。民病上热而咳喘，鼽衂。胜之至深也，水来复胜，寒令早，羽虫反病。民病心，寒热作，肺得水运申金，佐之病得半。辰星反见，荧惑却昏。
丁卯，上正商，阳明金司天。燥行于上，对化盛而不实，胜而有复，下临肝藏病。毛虫灾，皆不应，何故也？丁木运，运得卯木佐之，正月壬寅月，丁得壬合得干力，又名岁会，故得平气。即上阳明不能灾之，清化九，从标，成数也。太白明盛。
丁酉，上正商，阳明金司天。燥行于上，正化盛而实。胜而不复，燥化四，从本，生数也。酉为金，名曰同天符下临，肝气上从，苍起奉天，凄沧数至，木伐草萎。民病胁痛，目赤，掉振，谷慄，筋痿不能久立。治之以苦热。火味火性，可伏金性之疾。勿服辛凉物，佐金之胜也。太白大明，岁星还小。
戊辰，上正羽，太阳寒水司天。寒行于上，对化盛而不实。胜而有复，寒化六，从标，成数也。上临心藏，赤气上从，水冰，火气高明，民病心藏，羽虫灾，胜之甚也。雨土来复，肾气反病，鳞虫亦灾，辰星反暗，镇星复明，土之还胜也。胜而心藏乃半。
戊戌，上正羽，太阳寒水司天，正化盛实，胜而不复，寒化一，从本，生数也。治之以甘温，即土之性味也。勿食咸寒物，佐水之胜也。上应辰星之明盛，荧惑之失色了。其令准前，只不复也。
己巳，上正角，厥阴司天。风行于天，对化盛而不实，胜而有复，风化八，从标，成数也。下临脾气，上从而土且隆，倮虫夭，黄气起，水乃眚，土用革，体重，骨肉萎，食减，口爽。风举太虚，云物摇动，目转耳鸣，胜甚金乃复之，燥乃至，白埃起，脾乃全，倮虫静，太白反见，岁星复小。
巳亥，上正角，厥阴司天。风行于天，正化盛而实，胜而不复，风化三，从本，生数。民病风病行于上，治之以辛凉，金之性味也。勿食酸和物，佐木之胜也。上应岁星，光辉且大，镇星暗伏。
庚午，上正徵，少阴君火司天。热行于上，正化盛而实，胜而不复，热化二，从本，生数也。午为南方火，又见少阴君火，名曰同天符也。下临肺气，上从白气奉上，甲虫灾，金用草木眚。喘呕，寒热，嚏，鼽衄，鼻窒。大暑流行，天胜运，运太过，佐之于肺，甲虫得气金，灾得半。炅煌明盛，太白亦然。
庚子，上正徵，少阴君火司天。热行于上，对化盛而不实，胜而有复，热化七，从标，成数也。民病热，病行于上，大暑流行，长气之胜，胜之其水来复之，暴冷卒至，心乃病，羽虫灾，反见辰星之大明，炅煌复小。
辛未，上正宫，太阴土司天。湿行于上，正化盛而实，胜而不复，雨化五，下临肾气，上从黑气奉天，鳞虫灾，水变埃冒，云雨沉阴。胸中不利，阴痿，气大衰而不起不动，当其时反腰脽痛，动转不便，民病肿湿行于上。治之以酸和，木之性味也。勿食甘温物，佐土之胜也。上应镇星见大，辰星不明。
辛丑，上正宫，太阴土司天。湿行于上，对化盛而不实，胜而有复，雨化五，下临肾藏受病，久及膀胱，鳞虫困，化气盛，藏气不令。胜之甚，木来复，风大举，脾乃病，倮虫殃。镇星却小，岁星复见。
壬申，上正徵，少阳相火司天。热行于上，对化盛而不实，胜而有复，热化七，从标，成数也。下临肺气，上从白气奉上，金用草木眚，火见燔焫，革金且耗，大暑流行，金至困，水来复，即夏令暴冷，心乃病，羽虫夭，反见荧惑见大而明，太白复小。
壬寅，上正徵，少阳相火司天。热行于上，正化盛而实，胜而不复，热化二，从本，生数也。下临肺藏受病，久及大肠。甲虫乃夭，民病热病行于上，治之以咸寒，水之性味也。勿食苦热物，佐火之胜也。荧惑大明，太白乃小。
癸酉，上正商，阳明金司天。燥行于上，正化盛而实，胜而不复，燥化四，从本，生数也。酉为西方金也，上见阳明金，名曰同天符也。民病燥，行于上，治之以苦热，火之性味也。勿食辛凉物，佐金之胜也。上应太白明耀，岁星复明。
癸卯，上正商，阳明金司天。燥行于上，对化盛而不实，胜而有复，燥化九，从标，成数也。下临肝气上行，苍气奉天，毛虫乃夭，木用而立，土乃眚，凄沧数至，木伐草萎。胁痛，目掉振鼓慄，筋委不能久立。胜深火来复，即夏令炎灼，肺乃病，甲虫还灾。荧惑乃见，太白反暗。
甲戌，上正羽，太阳寒水司天。寒行于上，正化盛而实，胜而不复，寒水一，从本，生数也。下临心藏受病，赤气上从而火且明丹，羽虫乃疾，长气乃冷，收气乃平，藏气太过。民病寒行于上，治之以甘温，土之性味也。勿食咸寒物，佐水之盛也。上应辰星见大，荧惑不明。
甲辰，上正羽，太阳寒水司天。寒行于上，对化盛而不实，胜而有复，寒化六，从标，成数也。下临心藏受病，赤气奉上，羽虫乃殃，金乃眚，寒清凄时举，胜则水冰，火气高明，心热烦满，嗌干善渴，鼽嚏，喜悲，数欠，热气上行，寒乃复之，霜不时降，善忘心痛，胜甚即土来复，复至而雨，湿沉阴，肾复病，鳞虫亦然。镇星乃小，辰星反伏。
乙亥，上正角，厥阴司天。风行于上，正化盛而实，胜而不复，风化三，从本，生数也。生气乃盛，化气不令，藏气自平，脾藏病，倮虫伤，民病风病行于上，治之以辛凉，金之性味也。勿食酸和物，佐木之盛也。岁星明盛，镇星暗小。
乙巳，上正角，厥阴司天。风行于上，对化盛而不实，胜而有复，风化八，从标，成数也。生气乃化，盛气弗令，藏气自平，倮虫灾，伤脾腹满，填噫胜至深，金来胜之，名曰复胜，清劲至，草木萎，霜露降。民病腹胠满，治之苦热，罚金之胜，佐之以辛凉，金之不足，太白反大，岁星复小。
丙子，上正徵，少阴君火司天。热行于上，对化盛而不实，胜而有复，热化七，从标，成数也。热气下临，肺气上从，白气奉天。金用甲，羽虫灾，草木眚。喘呕，寒热，嚏，鼽衄，鼻窒。大暑流行，金之灾得其半，何故也？运水太过，胜于天，天令减半，水更不复，上应炅煌明大。
丙午，上正徵，少阴君火司天。热行于上，正化盛而实，胜而不复，热化二，从本，生数也。午为南方火，少阴君火，名曰同天符也。运虽水，一水不能胜二火，故异于丙子也。长气盛，收气衰，藏气正，肺藏病，甲虫灾，民病热，病行于上，治之咸寒，水之性味也。可伏火热之疾，勿食苦热物，佐火之盛也。荧惑大，太白小。
丁丑，上正宫，太阴雨土司天。湿行于上，对化盛而不实，胜而有复，湿化五，湿气下临，肾藏受病，上从黑气奉天，水变埃冒云雨。胸中不利，阴萎，气大衰而不起、不用，当其反腰脽痛。湿胜久，风木来复，化令失政，倮虫乃殃，脾腹病，镇星反暗，岁星复明。
丁未，上正宫，太阴雨土司天。湿行于上，正化盛而实，胜而不复，湿化五，木运平气，上刑天令减半，化气虽胜，生气自平，藏气微，鳞虫不灾。肾病少半，民病肿湿于上，治之以酸，佐之以平，勿食甘温，镇星明大。
戊寅，上正徵，少阳相火司天。热行于上，正化盛而实，胜而不复，暑化二，从本，生数也。火热大化，中戊火运太过，上与天符合德，下临肺气受病，甲虫乃死。久肺病者亡，民病上热而烦满，久及大肠，便血血溢。长气炎令，收气失政，生气自正。治之以咸寒，用水之性味减火盛也。勿食苦热物，佐火之王。荧惑明盛，太白失色。
戊申，上正徵，少阳相火司天。热行于上，对化盛而不实，胜而有复，热化七，从标，成数也。火气下临，肺气上从，白气奉天，金用草木眚，火见燔焫，革金且耗，大暑以作，民病喘咳，甲虫还夭，胜之虽甚，金得年力，申金佐之，水还来复，热盛而终为冷，心反病，羽虫复灾，荧惑反小。
己卯，上正商，阳明金司天。燥行于上，对化盛而不实，胜而有复，金与运土虽相得，子午火位为逆，燥化九，从标，成数也。下临肝气，上从苍气奉天，木用而立，毛虫灾，土乃眚，凄沧数至，木伐草萎。民病胁痛，目赤筋痿。胜虽甚，木得年力，卯木佐之，不至衰次，火来复，燥中还暑，肺复困，甲虫还灾，太白反暗，荧惑复明。
己酉，上正商，阳明金司天。燥行于上，正化盛而实，胜而不复，酉为金，各曰同天符也。二金相合，土运相得。燥化四，从本，生数也。生气乃失，木乃萎，肝藏病久及胆，毛虫困，收气盛，肃杀早至，木苍落。民病燥病行于上，治之以苦热，火之性味也。太白明盛，岁星失色。
庚辰，上正羽，太阳寒水司天。寒行于上，对化盛而不实，胜而有复，寒化六，从标，成数也。下临心气，上从而火且奉上，金乃眚，寒凄清时举，则水冰，火气高明，病还于心，久及小肠，羽虫灭，胜之甚，土雨来复，埃湿令，云雨至，肾生疾及鳞虫。辰星不见，镇星复明。
庚戌，上正羽，太阳寒水司天。寒行于上，正化盛而实，胜而不复，寒化一，从本，生数也。藏气凛冽，长气冷间，收气自正。民病寒，行于上脘。治之以甘温，土之性味也。勿用咸寒，不可佐水之胜。辰星见大，荧惑不明。
辛巳，上正角，厥阴木司天。风行于上，对化盛而不实，胜而有复，风化八，从标，成数也。下临脾气，上从而土且隆，黄气起，水眚，土用黄。体重，肌肉萎，食减，口爽。风布太虚，云物摇动，目转耳鸣，胜深也。金乃布令，白埃四起。肝复病，毛虫反害。岁星复昏，太白还盛。
辛亥，上正角，厥阴木司天。风行于上，正化盛而实，胜而不复，风化三，从本，生数也。生气自令，草木乃荣，化气乃亏，雨湿不令，藏气自正。民病于脾，倮虫困，风病行于上，治之以辛凉，金之性味。勿食酸，不可佐木王。岁星光芒，镇星不明也。
壬午，上正徵，少阴君火司天。热行于上，正化盛而实，胜而不复，热化二，从本，生数也。长气令炎，收气失令，生气自正，肺藏疾生，久及大肠，甲虫灾。民病热于上，治之以咸寒，水伏火热。勿食苦热，不佐心王。炅煌熠熠，太白失色。
壬子，上正徵，火阴君火司天。热行于上，对化盛而不实，胜而有复，热令下临，肺气上从，白气奉上，金用草木眚，甲虫灾。胜至深，水来复，复至早夏有冷至，心还病笃，羽虫乃困。辰星再明，炅煌不见。
癸未，上正宫，太阴土司天。湿行于上，正化盛而实，胜而不复，雨化丑。雨胜化气令正，藏气不凛，长气自令，肾藏受病，鳞虫灾。民病肿湿于上，治之以酸和，以木性木味可平土胜。镇星光芒，辰曜不见。
癸丑，上正宫，太阴土司天。湿行于上，对化盛而不实，胜而有复，雨化五，下临肾气，上从黑气起，水变冰，埃冒云雨，胸中不利，鳞虫夭。肾气虚衰者死，胜至久，木来风胜，大风时举，倮虫困，脾反病。岁星明大。镇星明而复小。
甲申，上正徵，少阳相火司天。热行于上，对化盛而不实，胜而有复，热化七，从标，成数也。下临肺，藏气上从，白气上起奉天，甲虫殃，金用草眚，火见燔焫，革金且耗，大暑正令，水复反冷，冷至心病，羽虫灾，辰星见大，荧惑复小。
甲寅，上正徵，少阳相火司天。热行于上，正化盛而实，胜而不复，热化二，从本，生数也。长气炎灼，收气不清，生气自令，甲虫夭。肺藏病久及大肠，民病热行上脘。治之以咸寒，水味水性，以伏火热之胜，勿食苦热物，佐火之王。荧惑星大，太白失色。
乙酉，上正商，阳明金司天。燥行于上，正化盛而实，胜而不复，燥化四，从本，生数也。生气不化，收气太过，化气自正下临，肝藏受病，久及于胆，毛虫乃夭。民病燥行于上，治之以苦热，火性火味。勿食辛凉物，佐金之胜也。中见金运，运与天合德，名曰太一天符，三合会也，酉金也，运金也，司天金也。太白明盛，岁星乃小。
乙卯，上正商，阳明金司天。燥行于上，对化盛而不实，胜而有复，燥化九，从标，成数也。下临肝气，上行苍气奉天，木用而立，土乃眚，凄沧数至，木伐草痿。胁痛目赤，掉振鼓慄，筋痿不能久立。毛虫灾，胜至深，火来复之。热化秋正，肃杀不至，燥令不时，肺乃病，甲虫反灾。荧惑见大，太白还从。
丙戌，上正羽，太阳寒水司天。寒行于上，正化盛而实，胜而不复，寒化一，从本，生数。运丙水太过，与天合德曰天符，藏气化凛，长气失令，收气自正下临，心藏受病，久及小肠，羽虫乃死。民病寒病于上，治之以甘温，土性土味，勿食咸寒物，佐水之胜也。辰星见大，荧惑不明。
丙辰，上正羽，太阳寒水司天。寒行于上，对化盛而不实，胜而有复，寒化六，从标，成数也。下临心藏，上从而火，赤之气奉上，金乃眚，水寒自胜于长气，羽虫死。心久病者亡，胜之甚也。土雨至，土困化气，埃湿还生，霖雨至，肾病生，鳞虫反瘁。镇星明，辰曜伏，即谓天符，复乃减半也。
丁亥，上正角，厥阴木司天。风行于上，正化盛而实，胜而不复，风化三，从本，生数也。化气不令，化气有余，草木乃荣，藏气自正，脾藏受病，倮虫灾。民病风病行于上，治之以辛凉，金味金性，可伏木之胜也。勿食酸物，佐木之王。运与天同，曰天符之岁。岁星大而明，镇星昏且小。
丁巳，上正角，厥阴木司天。风行于上，对化盛而不实，胜而有复，风化八，从标，成数也。下临脾气，上从而黅埃奉上，水乃眚。肌肉萎，食减口味。风举太虚，云物动摇，目转耳鸣，倮虫困，胜深也。燥金至，至而白埃可翳太虚，木叶未黄而凋落，肝反病生，毛虫灾。岁星还小，太白复明。不是天符，其灾至甚。
戊子，上正徵，少阴君火司天。热行于上，对化盛而不实，胜而有复，热化七，从标，成数也。戊火运得天符，下临肺气，上从白气奉天，木乃眚，火见燔焫，金且太耗，肺病，甲虫灾，胜之非久，水复胜来，发暴冷，夏令灭，炎政而时亏，心病作，羽虫亡。反见辰星于五更，荧惑小沉于夕晚。又过天符，胜之变小。
戊午，上正徵，少阴君火司天。热行于上，运戊火年，午火少阴火，名曰太一天符，三合会，正化盛而实，胜更甚，终无复，热化二，从本，生数也。长气炎灼，收气犹热，生气自正，羽虫化，甲虫灾。肺气宿病者死，民病行于上，热烦渴不止。治之以咸寒，水味水性，可伏火热之胜。勿食苦热物，佐心之胜也。荧惑炅煌二见，太白伏。
己丑，上正宫，太阴土司天。湿行于上，对化盛而不实，胜而有复，雨化五，下临肾气，上从黑气奉天，水变埃冒，云雨令施，湿气胜，寒气衰，肾病，鳞虫灾，胜之次，木变风来，尘飞太虚，埃昏卒起，脾病于民，倮虫还夭。岁星夕见于东方，镇曜欲晓见小，谓己土作天符，其灾减之少半。
己未，上正宫，太阴土司天。湿行于上，正化盛而实，胜而不复，己合天符，土雨化五，化气湿热，藏气反温，长气自正，鳞虫灾，肾藏病。民病肿湿于上，治之以酸平，木性木味，以平土力。镇星大而闪闪，辰星而不覩。
庚寅，上正徵，少阳相火司天。热行于上，正化盛而实，胜而不复，热化二，从本，生数也。长气炎令，收气失令，生气自正，肺藏病，甲虫灾。民病上热，烦满，治之以咸寒，以水伏火。荧惑夕见西灼灼，太白五更为启明。
庚申，上正徵，少阳相火司天。热行于上，对化盛而不实，胜而有复，热化七，从标，成数也。下临肾气，上从黑气奉上，金用草木眚，炎令时布，大暑流金，肺病，甲虫灾，秋正犹热，热甚寒水来刑，暴冷卒至，心生寒热，羽虫夭失。辰星早见，荧惑晚昏。运得庚，肺危不死，虽困不至伤也。
辛卯，上正商，阳明金司天。燥行于上，对化盛而不实，胜而有复，燥化九，从标，成数也。下临肝，藏气上，苍气奉天，土乃眚，燥气频施，肝藏病，毛虫灾。胜之甚，火热布炎，肺藏还病，甲虫又衰。荧惑乃见，太白失色。
辛酉，上正商，阳明金司天。燥行于上，正化盛而实，胜而不复，燥化四，从本，生数也。收气为清燥，生气不令，草木晚荣，化气自正，酉为金名曰同天符，肝藏病，毛虫灾。民病燥病行于上，治之以苦热，水味火性，以伏金胜。太白大盛，岁是夕见而小。
壬辰，上正羽，太阳寒水司天。寒行于上，对化盛而不实，胜而有复，寒化六，从标，成数也。下临心藏，赤气奉上，金且眚，寒清凄时举则大冰，火气高明，心藏病，羽虫灾，胜甚则雨土来复，溽暑埃湿，霖雨至，肾反病，鳞虫困。辰星不见，镇星还大而明。
壬戌，上正羽，太阳寒水司天。寒行于上，正化盛而实，胜而不复，寒化一，从本，生数也。藏气化凛，长气不令，收气自止，下临心藏受病，羽虫灾。民病寒病行于上，治之以甘温，用土性土味，以伏寒之胜。勿食咸寒物，佐水之胜也。辰星大明，荧惑乃暗。
癸巳，上正角，厥阴木风司天。风行于上，对化盛而不实，胜而有复，风化八，从标，成数也。下临脾气，上从黅黄奉上，土且隆，水乃眚。肌体重，肉痿，脾病，倮虫灾。胜欲深，金燥至，肃杀生，木凋零，肝反病，毛虫灾。岁星反小，太白大明。
癸亥，上正角，厥阴风木司天。风行于上，正化盛而实，胜而不复，风化三，从本，生数也。生气乃盛，草木早荣，化气不令，藏气自正，脾藏受病，倮虫灾，民病风病行于上，治之以辛凉，用金性金味，以伏风木之胜。勿食酸物，佐木之胜也。岁星明盛，镇星不明矣。


卷之五  ——————————————————————————————————————————————————————————————————————————————————————————

占候气运纪篇  ***************************
夫运者动也，即周流回复运动也。于升沉之中，太虚之内，上下相招，气临运转之候也。自太始开辟天地于升降二气之中，有转轮回复之气，皆禀五行，故曰五运也。即土运于甲己之间，金运于乙庚之间，木运于丁壬之间，火运于戊癸之间，水运于丙辛之间。此十干之内，五气周流，名曰运气。即于第二甲之间，于司天在泉之内，故名曰三元。三元共合，方始运动，于是三才、四时、六气，乃化生成悉由之耳。故或承天令而不化，或刑地化而不生，或被天临而运不应，或被地承而气不专，或太过而自胜，或不及而反受他刑，或自亏而却还平位，是故天令应化，地产生成，四时易正，万化枯荣，悉由之耳。故嘉祥与凶兆，来可见之；太平与祸乱，亦可先知；不稔与丰登，亦乃由之；民病灾眚，亦可验也。故来之有日，视之有时，观之有法，亦从方位占其算法。视之时辰，不可容易而见也。须审详日数，自有加减、生成、进退之数也。亦须洁净斋戒，方可视之，勿示非人也。其算法自大唐麟德元年、甲子岁、正月一日，乙酉朔，娄金狗先下，积年乃减其一，次七因之，次十九除一名闰数，次十二乘之。乘后却加入闰数，后加入本月数，次下位别张之乃去其一半，次出却闰数。又虚去其五行，次以上位进之一位，后三因之，次出下位之数，名去小尽也。后加月下令日，看得几何，次六十去之。去之不尽，乃百乘之。又八十七去之，去之不尽者，乃加入运数，太过如成数，不及加生数，看得几何。如阳年逢偶数即加一，阴年逢奇数即减一，其数是当日日下刻中之数也。
●太过运二十四法
诸运来有日，气运至有时刻，故太过来早十三日，不及来晚十三日，平气运与司天同日，天刑运与司天后五日，地刑运与司天后六日。算数自有时刻，并算法也。
一、甲子，甲土运太过。子阳年，算数加六故也。以子为坎，其数一，土运无成数，即数五也。五一，共成六也，是算时刻中，加六刻也。运交时，面向寅，望先有青气见，见毕次有黄气，自甲横流至子乃终，其气深明，别无间色，以表上气之盛也。
二、甲午，甲土运太过。午阳年，算数加十四，何故也？午为离，其数九，土数五，共成十四也，故加十四刻。运交时，面向寅望，先有青黄气见，见毕次有黄气，自甲横流至午乃终，其气色深行疾，应时别无他色，即吉，以表土气之盛也。
三、甲戌，甲土运太过。戌阳年，算数加十，何故也？戌为土，其数五；土运数五，二五共成十也，故加十刻。运交时，面向寅望，先有青气见，见毕次有黄气，自甲横流至戌，乃终行疾，其色深，应时即言，反之者凶。
四、甲辰，甲运太过。辰阳年，算数加十刻，何故也？辰为土，其数五；运为土，其数五。二五成十也，故加十刻。运交时，面向寅望，先有青气见，见毕次有黄气，自甲横流至长乃终，气深行疾，应时刻不往别位，皆吉。
五、甲申、甲土，运太过。申阳年，算数加七刻，何谓也？申为坤，其数二，土运其数五，二五共成七也，故加七刻。运交时，面向寅望，先有青气见，见毕次有黄气，自甲横流至申乃终，其色应时不移，行疾不往他处，皆吉。
六、甲寅，甲土运太过。寅阳年，算数加十三，何谓也？寅为艮，其数八，土运其数五。八五共成十三也，即加十三刻。运交时，面向寅望，先有青气见，见毕次有黄气出，不横流，上冲天寅，甲同象，故不横流。不移时气，久不消，吉。
七、丙子，丙水运太过。子阳年，算数加七刻，何故也？子为坎，其数一；水运太过，从成其数六。一六共成七也，即加七刻。运交时，面向巳望，丙寄巳位故也。先有赤气见，见毕次有黑气，自丙至子乃终，气色深行疾，来应时不移位，吉。
八、丙午，丙水运太过，午阳年，算数加十五刻，何谓也？午为离，其数九；水运太过，从成，其数六。六九共成十五也，故加十五刻。运交时，面向巳望，有赤气见，见毕次有黑气，从巳至午，皆黑色。色独见，不移时，不犯别位，吉。
九、丙戌，丙水运太过。戌阳年，算数加十一，何故也？戌为土，其数五；水太过，从成其数六。五六共成十一也，故加十一刻。运交时面向己望，先有赤气见，见毕次有黑气，自丙至戌乃终，气色深行疾，不犯他色，即吉。
十、丙辰，丙水运太过。辰阳年，算数加十一，何故也？辰为土，其数五；水运太过，从成其数六。五六共成十一也，故加十一刻。运交时面向巳望，先有赤气见，见毕次有黑气，自丙至辰乃终，黑色应来，顺时不犯别位，吉。
十一、丙申，丙水运太过。申阳年，算数加八，何故也？申为坤，其数二；水运太过，从成其数六。六二共成八也，故加八刻。运交时面向巳望，先有赤气见，见毕次有黑气，从丙至申乃终，气色深行疾来，应时不犯他位，吉。
十二、丙寅，丙水运太过。寅阳年，算数加十四，何故也？寅为艮，其数八；水运太过，从成其数六。八六共成十四也，即加十四刻。运交时面向巳望，先有赤气见，见毕次有黑气，自丙至寅乃终，其色深行疾来，不失时位，即吉。
十三、戊子，戊火运太过。子阳年，算数加八，何故也？子为坎，其数一；火太过，从成其数七。七一共成八也，故加八刻。运交时面向巳望，即丙戊俱在巳也，先有黄气见，见毕次有赤气，自戊至子乃终，其色深，其行疾来，顺时不移位，吉。
十四、戊午，戊火运太过。午阳年，算数加十六，何故也？午为离，其数九；火运太过，从成其数七。七九共成十六也，故加十六刻。运交进面向巳望，先有黄气见，见毕次有赤气，自戊至午乃终。其色深，其行疾，应时归本位，吉。
十五、戊申，戊火运太过。申阳年，算数加九，何故也？申为坤，其数二；火运太过，从成其数七。二七共成九也，故加九刻。运交时面向巳望，先有黄气见，见毕次有赤气，自戊至申乃终。气色深行疾，不移位，应时吉。
十六、戊寅，戊火运太过。寅阳年，算数加十五，何故也？寅为艮，其数八；火运太过，从成其数七。七八共成十五也，故加十五刻。运交时面向巳望，先有黄气见，见毕次有赤气，自戊至寅乃终。其色深，其行疾，应时不移位，吉。
十七、庚戌，庚金运太过。戌阳年，算数加十四，何故也？戌为土，其数五；金运太过，从其成数九。九五共成十四也，故加十四刻；运交时面向申望，只有白气，自庚至戌乃终。无别色，应时不犯他位，吉。
十八、庚辰，庚金运太过。辰阳年，算数加十四，何故也？辰为土，其数五；庚金运太过，从成其数九。五九共成十四也，故加十四刻。运交时面向申望，只有白气，自庚至辰乃终。其色深，其行疾，应时不失位，吉。
十九、壬子，壬木运太过。子阳年，算数加九，何故也？子为坎，其数一；木运太过，从成其数八。八一共成九也，故加九刻。运交时面向亥望，壬本寄亥，先有黑气，次有青气，从亥至子乃终。其色深行疾，不往他位，吉。
二十、壬午，壬木运太过。午阳年，算数加十七，何故也？午为离，其数九；木运太过，从成其数八。八九共成十七也，故加十七刻。运交时面向亥望，先有黑气见，见毕次有青气，自壬至午乃终。其色深，其行疾，应时不移位，吉。
二十一、壬戌，壬木运太过。戌阳年，算数加十三，何故也？戌为土，其数五；木太过，其数八。八五共成十三也，故加十三刻。运交时面向亥望，先有黑气见，见毕次有青气，自壬至戌乃终。其色深，其行疾，应时不移位，吉。
二十二、壬辰，壬木运太过。辰阳年，算数加十三，何故也？辰为土，其数五；木运太过，其数八。八五共成十三也，加十三刻运交时面向亥望，先有黑气见，见毕次有青气，自壬至辰乃终。其色深，其行疾，应时不移位，吉。
二十三、壬申，壬木运太过。申阳年，算数加十，何故也？申为坤，其数二；木运太过，从成其数八。二八共成十也，故加十刻。运交时面向亥望，先有黑气见，见毕次有青气，自壬至申乃终。其色深，其行疾，应时不移位，吉。
二十四、壬寅，壬木运太过。寅阳年，算数加十六，何故也？寅为艮，其数八；木运太过，从成其数八。八八共成十六也，故加十六刻。运交时面向亥望，先有黑气见，见毕次有青气，自壬至寅乃终。其色深，其行疾，应时来，不犯他位，顺也。


卷之六  ——————————————————————————————————————————————————————————————————————————————————————————

天罚有余纪篇  ***************************
●天刑运六法
共阳年三十年，数即运当太过而司天刻，故当盛而不得盛也，故非太过又非不及也，故无灾害亦无胜复，此非阴年故也。
一、庚子，庚金运太过。子阳年，筭数加五，何故也？子为坎，其数一。庚金运阳年，当太过也。为上见少阴君火司天，下刑金运，火伏金盛，不得有余，故非太过也。其数从生，故只加四。一四共成五也，故加五刻。运交时面向申望，庚本寄申，只有白气，自庚至子乃终。终有天见赤气来，刑于金气，即金不能伤于木，此非阴年，亦非太过，故曰天刑运也。
二、庚午，庚金运当太过。午阳年，筭数加十三，何故也？午为离，其数九。庚金运当太过，为上见少阴君火司天，下刑金运，火伏金盛，不得有余，故非太过，其数从生，其数四。四九共成十三也，故加十三刻。运交时面向申，只白气，自庚至午乃终，终有天赤气，下刑伏金之气，不得太过，亦非阳、非阴年也。
三、庚寅，庚金运当太过。寅阳年，筭数加十二，何故也？寅为艮，其数八。庚金运当太过，为上见少阳相火司天，火伏金盛，下刑不得有余，故非太过也。其数从生，其数四。四八共成十二也，故加十二刻。运交时面向申望，只有白气，自庚至寅乃终。终有天赤气，下刑金运，不得太过，其气不能伤木也。
四、庚申，庚金运当太过。申阳年，筭数加六，何故也？申为坤，其数二。庚金运当太过，上见火阳相火司天，下刑金，火伏金盛，不得有余，从其生数，其数四。四二共成六也，故加六刻。运交时面向申望，只有白气，自庚直起，更不横流，庚本在申，故气直起，次天有赤气来刑，故太过亦非阴年，其气不得伤木也。
五、戊戌，戊火运当太过。戊火运当太过。戌阳年，筭数加七，何故也？戌为土，其数五。戊火运当太过，为上见太阳寒水司天，下刑火运，不得有余，故从生数其数二。二五共成七也，故加七刻。运交时面向巳望，先有黄气见，次有赤气横流，自戊至戌乃终。终有黑气在天，下刑火气，故非太过也。
六、戊辰，戊火运当太过。辰阳年，筭数加七，何故也？辰为土，其数五。戊火运当太过，为上见太阳寒水司天，下刑火运，水伏其火盛，不得有余，故非太过，从其生数，其数二。二五共成七也，故加七刻。运交时面向巳望，先有黄气见，次有赤气，自戊至辰乃终。终有天黑气来刑，伏其火运，不得伤金，故非太过，亦非阴年。

阴亏平正纪篇  ***************************
●不及运一十七法（此阴年也。）
一、乙丑，金运不及。丑阴年，筭数减九，何故也？丑为土，其数五。乙金运不及，不及从生其数四。五四共成九也，故减九刻。阴年法，减也。此不及年运交时，面向辰乙。本寄辰，先有绿气见，乙之色也。见毕次有白气，自乙横流至丑乃终。其色澹，其行迟，或有赤气并至，或后有赤气来表，火行胜，次后有黑气至，表水行复也。
二、乙未，乙金运不及。未阴年，筭数减九，何故也？未为土，其数五。乙金运不及，从生数其数四。四五共成九也，故减九刻也。运交时面向辰望，先有绿气见，见毕次有白气，自乙至未乃终，或赤气并来，即知其胜甚，赤气后来，其胜微。黑气次来，大即复甚，来小即复微。
三、乙亥，乙金运不及。亥阴年，筭数减十，何故也？亥为乾，其数六。乙金运不及，从生数其数四。四六共成十，故减十刻也。运交时面向辰望，先有绿气见，见毕次有白气，自乙至辰乃终。其色澹，其行迟，赤气并来，其胜甚后来，即其胜微次，黑气来，大即复大，来小即复小。
四、乙巳，乙金运不及。巳阴年，筭数减八，何故也？巳为巽，其数四，乙金运不及，从生数其数四。四四共成八，故减入刻也。运交时面向辰望，先有绿气见，见毕次有白气，自乙至巳乃终。其色澹，其行迟，赤气并来，其胜深后来，其胜微黑气，来大即复大，来小即复小。
五、丁丑，丁木运不及，丑阴年，筭数减八，何故也？丑为土，其数五。丁木运不及，从生数其数三。三五共成八也，故减八刻。运交时面向未望，丁本寄未，先有红气见，见毕次有青气，自丁至丑乃终。终有白气并来，金胜即甚。白气后来，其胜即微，次后有赤气至，来大即复大，大小即火复小，早得迟复也。
六、丁未，丁木运不及。未阴年，筭数减八，何故也？未为土，其数五。丁木运不及，后生数，其数三。三五共成八，故减八刻。运交时面向未望，先有红气见，见毕次有青气，上起不横流，至未丁本在未，故不横流也。如白气并见，金胜即甚，次见者其胜微。次后有赤气来，大即火复大，来小即火复小也。
七、丁酉，丁木运不及。酉阴年，筭数减十，何故也？酉为兑，其数七，木运不及，其数三。三七共成十，故减十刻。运交时面向未望，先有红气见，见毕次有青气，自丁横流至酉乃终。其色澹，其行迟，白气并来，金胜即甚，次来其胜即小。赤气次后来，大即火复大，来小即火复小也。
八、己卯，己土运不及。卯阴年，筭数减八，何故也？卯为震，其数三。己土运，其数五，土无成数，只五也。三五共成八，故减八刻也。运交时面向未己，亦寄未，先有紫气见，见毕次有黄气，自己横流至卯乃终。青气并来，木胜即甚，后来木胜即微。次后有白气来，大即金复大，来小即金复小也。
九、己酉，己土运不及。酉阴年，筭数减十二，何故也？酉为兑，其数七。己土运不及，其数五，七五共成十二，故减十二刻也。运交时面向未望，先有紫气见，见毕次有黄气，自己横流至酉乃终。青气并来，木胜即甚，后来木胜即小。次后有白气。来大金复即大，来小金复即小。
十、己巳，己土运不及。巳阴年，筭数减九，何故也？巳为巽其数四。己土运不及，其数五。四五共成九，故减九刻。运交时面向未望，先有紫气见，见毕次有黄气，自己横流至巳乃终。青气并来，木胜即甚，后来木胜即小。次后有白气，来大金复即大，来小金复即小。
十一、己亥，己土运不及。亥阴年，筭数减十一，何故也？亥为乾，其数六。己土运不及，其数五。五六共成十一，故减十一刻。运交时面向未望，先有紫气见，见毕次有黄气，自己横流至亥乃终。青气并来，木胜即甚，后来木胜即小，次后有白气。来大金复即大，来小即金复即小。
十二、辛卯，辛水运不及。卯阴年，筭数减四，何故也？卯为震，其数三。水运不及，从生数其数一。一三共成四，故减四刻也。运交时面向戌，辛本寄戌，先有温白色见，如褐色也。见毕次有黑气，自辛横流至卯乃终。黄气并来，其土胜即甚，后来土胜即微。次后青气，来大木复即大，青气来小木复即小。
十三、辛酉，辛水运不及。酉阴年，筭数减八，何故也？酉为兑，其数七。水运不及，其数一。一七共成八，故减八刻也。运交时面向戌望，先有温白色见，见毕次有黑色，自辛横流至酉乃终。黄气并来，土胜即甚，后来土胜即微。次后有青气，来大木复即大，来小木复即小。
十四、辛巳，辛水运不及。巳阴年，筭数减五，何故也？巳为巽，其数四。辛水运不及，其数一。一四共在五，故减五刻。运交时面向戌望，先有温白色见，见毕次有黑气，自辛横流至巳乃终。黄气并来，其土胜即大，后来土胜即微。次后青气，来大木复即大，来小木复即小。
十五、辛亥，辛水运不及。亥阴年，筭数减七，何故也？亥为乾，其数六。辛水运不及。其数一。一六共在七，故减七刻。运交时面向戌望，先有温白色见，见毕次有黑气，自辛流至亥乃终。黄气并来，土胜即甚，后来土胜即微。次后有青气，来大木复即大，来小木复即小。
十六、癸丑，癸火运不及。丑阴年，筭数减七，何故也？丑为土，其数五。癸火运不及，其数二。二五共成七也。故减七刻，运交时面向丑望，癸本寄丑也，先有碧气见，见毕次有赤气，直起冲天癸丑一家，故不横流也。其色澹，黑气并见，水胜即甚，后来水胜即微。次后黄气，来大土复即大，来小土复即小也。
十七、癸未，癸火运不及。未阴年，筭数减七，何故也？未为土，其数五。癸火运不及，其数二，二五共成七，故减七刻也。运交时面向丑望，先有碧气见，见毕次有赤气，自癸横流至未，其色澹，其行迟，黑气并来，水胜乃甚，后来水胜即微。次后有黄气来大土复即大，来小土复即小。
●平气运一十六法
即一十三也。于四岁会中有三去同天符故十三也。
一、己未，己土运为阴，当不及。未阴年即上遇太阴土司天，合其德，故曰天符也。符合己土，运气正，故无邪克，曰平气也。气来日与司天同日也。筭数未为土，减五，己得加平气加五，一加一减，故非不及，亦非太过也。运交时面向未己，本寄未也，先有紫气见。见毕次有黄气，上起冲天，天亦有黄气相接，故得天气同，别无他色间，吉。
二、己丑，己土运当不及。丑阴年上遇太阴土司天，气合德曰天符也。筭数丑减五，土运加五。运交时面向未望，先有紫气见。见毕次有黄气，自己横流至丑，天有黄气相合，别无他色间，吉。
三、乙酉，乙金运当不及。酉阴年上遇阳明金司天，又同岁会也。酉亦是金也。筭数酉减七，金运加七。运交时面向辰望，先有绿气见，见毕次有白气，自乙横流至酉，天有白气相合，另无他间，吉。
四、乙卯，乙金运当不及。卯阴年上遇阳明金司天，名曰天符，合德也。筭数卯为震，减三，乙金运加七。运交时面向辰望，先有绿气见。见毕次有白气，自乙横流至卯，天有白气相合，别无他间，吉。
五、丁亥，丁木运当不及。亥阴年上遇厥阴木司天，气合德曰天符也。筭数亥为乾减六，丁木运加八。运交时面向未望，先有红气见。见毕次有青气，自丁横流至亥，天有赤气相合，别无他间，吉。
六、丁巳，丁木运当不及。巳阴年上遇厥阴木司天，气合德曰天符也。筭数巳减四，丁木运加八。运交时面向未望，先有红气见。见毕次有青气，自丁横流至巳，天有赤气相合，别无他间，吉。（巳上六皆天符，平气也。）
七、癸巳，癸火运当不及。巳阴年下遇少阳相火在泉，下得司地合德，名曰同岁会也。筭数巳减四，癸火运加七。运交时面向丑望，先有碧气见。见毕次有赤气，自癸横流至巳，地有赤气相合，别无他色相间，吉。
八、癸亥，癸火运当不及。亥阴年下遇少阳相火在泉。下得司地合德，曰同岁会也。筭数亥减六，癸火运加七也。运交时面向丑望，先有碧气见。见毕次有赤气，自癸横流至亥，地有赤气相合，别无他间，吉。
九、辛丑，辛水运当不及。丑阴年下遇太阳寒水在泉，下得水司地合德，故曰同岁会也。筭数丑减五，水运加六。运交时面向戌望，先有温白色见，次有黑气，自辛横流至丑，地有黑气相合，无他间，吉。
十、辛未，辛水运当不及。未阴年下遇太阳寒水在泉，下得水司地合德，曰同岁会也。筭数赤减五，辛水运加六。运交时面向戌望，先有温白色见。见毕次有黑气，自辛横流至未，地有黑气相合，别无他色间，吉。
十一、癸卯，癸火运当不及。卯阴年下遇少阴君火在泉，下得火司地合德，曰同岁会也。筭数卯减三，癸火运加七。运交时面丑望，先有碧气见。见毕次有赤气，自癸横流至卯，地有赤气相合，无他色间，吉。
十二、癸酉，癸火运当不及。酉阴年下遇少阴君火在泉，下得火司地合德，曰同岁会也。筭数酉减七，癸火运加七。运交时面向丑望，先有碧气见。见毕次有赤气，自癸横流至酉，地有赤气相合，别无他间，吉。
十三、丁卯，丁木运当不及。卯阴年，卯亦为木，卯木相合，故得正岁会也。卯减三，丁木运加八。运交时面向未望，先有红气见。见毕次有青气，自丁横流至卯，卯上别有青气相迎，故名岁会也。岁会有四，今说此一，别有三，故另天符同也。是乙酉、己未、己丑，此三年也。故平气十六数，实居十三年也。


卷之七  ——————————————————————————————————————————————————————————————————————————————————————————

运临超接纪篇  ***************************
●脱临运二十法
脱临者，是六十甲子中，有支干不相临者，此是大凶年也。不必每遇此年，毕脱临也。或百余年间，或遇一次，此即天下民农皆失业、荒荒然也。言二十法者，于六十年中四十年也。自太古至今，常临不脱也。
有守支十二年，常临不脱。
一甲寅，二乙卯，三戊午，四巳未，五庚申，六辛酉，七丙午，八丁未，九壬子，十癸丑，十一戊戌，十二己巳。此十二年，守支常临不脱也。
次有天符十二年，常临也。
一戊子，二戊午，（同守支，）三戊寅，四戊申，五丙戌，六丙辰，七巳丑，八己未，（同守支犯守支年，）九乙卯，（同守支，）十乙酉，十一丁巳，十二丁亥。此十二天符年中，三年同守支，只九年实数也。
次有十二地合，亦常临不脱也。
一庚子，二庚午，三辛丑，四辛未，五壬寅，六壬申，七癸酉，八癸未，九甲辰，十甲戌，十一癸巳，十二癸亥。此十二年地合，常临不脱也。
次有十直符，亦常临不脱也。
一壬辰，二壬戌，三丙午，（同守支，）四丙子，五丙寅，六丙申，七辛卯，八辛酉，（同守支，）九乙未，（同守支又同天符，）十己丑，（同天符。）此十年内，五年同上，已上四十六年，丙八年同，只得三十八年。
有甲子为元首，亦常临。又有丁卯岁会，亦不脱。又二年，计得四十年。常不脱临，内只有二十年脱临也。
一、乙丑，运交时面向辰望，只有绿气见。其白气出而复没，运不至丑，此是乙不临丑也，此是大凶年也。
二、戊辰，筭数同太过。运交时面向己望，先有黄气见。其赤气见而复没，或不见，此是戊不临辰也，即天干不临地支也。
三、乙亥，筭数同阴年。运交时面向辰望，先有绿气见。其白气见而复没，不来至亥，是乙不临亥也。
四、丁丑，筭数周阴年。运交时面向未望，先有红气见。其青气见而复没，不来至丑，是丁不临丑也。
五、己卯，筭数依阴年。运交时面向未望，先有紫气见。其黄气见而复没，不来临卯，是己不临卯也。
六、庚辰，筭数依阳年。运交时面向申望，先有白气，见而复没，不至于辰，是庚不临辰也。
七、辛巳，筭数依阴年。运交时面向戌望，先有温白色见。其黑气见而复没，是辛不临巳也。
八、壬午，筭数依阴年。运交时面向亥望，先有黑气见。其青气见而复没，不来至午，是壬不临午也。
九、癸未，筭数依阴年。运交时面向酉望，先有碧气见。其赤气见而复没，不来至未，是癸不临未也。
十、甲申，筭数依阳年。运交时面向寅望，先有青气见。其黄气见而复没，不来至申，是甲不临申也。
十一、庚寅，筭数依阳年。运交时面向申望，先有白气见。其气见而复没，不来至寅，是庚不临寅也。
十二、辛卯，筭数依阴年。运交时面向戌望，先有温白色见。其黑气见而复没，不来至卯，是辛不临卯也。
十三、甲午，筭数依阳年。运交时面向寅望，先有青气见。其黄气见而复没，不来至午，此是甲不临午也。
十四、乙未，筭数依阴年。运交时面向辰望，先有绿气见。其白气见而复没，不耒至未，是乙不临未也。
十五、丁酉，筭数依阴年。运交时面向未望，先有红气见。其青气见而复没，不来至酉，是丁不临酉也。
十六、己亥，筭数依阴年。运交时面向未望，先有紫气见。其黄气见而复没，不来至亥，是己不临亥也。
十七、乙巳，筭数依阴年。运交时面向胡望，先有绿气见。其白气见而复没，不来至巳，是乙木临巳也。
十八、己酉，筭数依阴年。运交时面向未望，先有紫气见。其黄气见而复没，不来至酉，是己不临酉也。
十九、庚戌，筭数依阳年。运交时面向申望，先有白气，见而复没，不来至戌，是庚不临戌也。
二十、辛亥，筭数依阴年。运交时面向戌望，先有温白色见，其黑气见而复没，不来至亥，是辛不临亥也。
已上皆为脱临，不必常年，如是只见运气不至，是天干不临地支，皆主凶年也。

运通灾化纪篇  ***************************
●地刑运一十二法
即六阴年六阳年。
一、壬子，壬木运子阳年。运交时数前以明，即木运之下，下遇阳阴在泉，金来刑木，即白埃四起，上承木运，罚气衰少，即地力少于天令也。
二、壬午，壬木运午阳年。气运交时数依前。至气过后，下有阳明金，频频见白气于山谷，每见刑克于木气。木气微小，胜之不过，故地胜于运也。
三、癸丑，火运不及年。运气交时数依前说。下遇太阳寒水在泉，运气过后，每见悔气频起，远视暝黯，上刑火运，其气不足，热化失令。
四、癸未，火运不及。气运交时数一依前法。运气过后，地水来刑，黑气从地，上胜火运，其气不足，热化之令，衰而失半。
五、甲寅，土运，运如太过筭数。时后气一体，运过后下见厥阴木在泉，时举苍埃四起，远视林木如烟，还碧如此。地气频彰，土化雨湿，还须失令。
六、甲申，与甲寅对化，亦下逢厥阴木在泉，克土运，雨湿之化，一如甲寅同令。
七、乙卯，金运不及。其数减，气候如前。至运气过后，下逢少阴君火在泉，蒸蒸于地，赤气上腾，来刑金运，如是清燥之令皆亏，反生热化，此地运变也。
八、乙酉，金运依前，下过少阴君火在泉。上刑金运，清燥令亏，反生热令，一如乙卯。
九、丙辰，水运。下逢太阴土在泉，运令气候，来依太过。过后有黄郁之气，四运埃昏，土来剋水，如是即寒令反温，冬行微雨。
十、丙戌，水运。下逢太阴土在泉，运气筭法，来时一准前法。土气在下，上克寒化，一如丙辰之令也。
十一、乙巳，乙金运。气运观法时候同前法。运过后，下逢少阳相火在泉。热行于地，地气以蒸，熖明郊野，如是即金运失正，反成火化。
十二、乙亥，乙金运。来法观法一如前说，依前下遇相火，火胜金运，反主热令。
于六阳年胜少，六阴年胜甚。
●间刑运十法
一、乙巳，中金运。筭数依阴年。运交时以见白气，并赤气同来，即知火胜之气也。其又见赤气次来者，是左间气少阴君火，次刑金之不及也。
二、癸巳，筭数依阴年。运交时，以见黑气，并赤气来，即知水来行胜，其次有黑气至者，是太阳水为右间气也。
三、丙子，筭数依阳年。阳年之气，无刑色，只但见先丙午，赤气见毕，次有黑气，自丙至子，今有黄气自至者，是对化天虚，左太阴土气来间也。间气虽间，司天亦来间运也，有刑即至也。
四、甲子，筭数依阳年。运交时以见黄气，自甲至子也。今有青气次来者，是左间气厥阴未来刑木运也，土南正，故木在左也。
五、乙卯，筭数同阴年。运交时先见白气，中赤气并至，即如火来胜金。其次有赤气至者，是右间气相火之气也。
六、癸卯，筭数依阴年。运交时先见赤气，中有黑气并至，即知水来胜火也。其次有黑气至者，是左间太阳水之气也。
七、乙丑，筭数依阴年。运交时先见赤气，与白气并至，即知火来胜金也。其次有赤气至者，是左间气相火来刑金也。
八者，更有君火为右间气，左间即右间不来，右间即左间不来，故别立一年，故名一数为八也。
九、壬申，筭数依阳年。运交时如阴年，有白气后至者，此是阳明左间气刑木运也。
十、丙申，筭数依阳年。运交时黑气过后，有黄气如阴年者，此是右间气太阴土来刑水运也。
●客刑运五法
一、木运不及，金行胜后次有客气至者，即居气也，乃名小间气也。观时其气傍来，气色虽小，横穿过其□，即是客气。其气有胜不来，无胜即至，是小白气穿过木运也。
二、火运不及，水胜气同来，又有太阳来居，即有黑气横穿火气是也。
三、土运不及，木气并来，有厥阴来居，青气横穿土气是也。
四、金运不反，火气并来，又有相火来居，有赤气横穿白气是也。君火亦然为午。
五、水运不及，有黄气并来，又有太阳来居，有黄气穿黑气是也。
●天符胜运六法
前于平气中有六天符，是阴年中遇者，后此六胜天符别也。
一、戊子，火运太过，筭数依阳年。其赤气自戊至子，其气相鲜明，天有赤气合上，与少阴君火合德，言胜天符者，自胜也，乃刑金令也。
二、戊午亦然，火运太过，筭数依阳年。其赤气自戊至午，天有赤气相合，上与少阴君火合德，其气合时，若天无云翳，皆主吉祥，故名胜也。
三、戊寅，火运太过，上与少阳相火共胜，不同君火之善也。火太盛即万物焦枯，流金烁石，波水沸腾，甲虫乃夭，民病喘嗽。
四、戊申，火运太过。上与少阳相火共胜，胜至即甚，金及失正，致困终无水复，以表自胜也，亢极即万物焦枯，太白乃小。
五、丙戊，不运太过，上遇太阳寒水司天。天运二气相合，如是即夏令反冷，冬行凛冰，寒雰数作，阳光不治，致甚即土不来复，以表胜也。荧惑失色，羽虫乃夭。
六、丙辰，水运太过，上与太阳寒水合令，二气合德，客气相佐，冰雹卒至，冷风逼人，地气凛，天气凝，人气收致，冽切，土不来复，赤气彤云，尽皆不见。
●太乙天符运四法（即天地运三合会也）
一、戊午，上少阴君火司天，中火运太过，年午属南方离位火，故名太一天符，三合会也。筭数加十六。午为离，其数九。火运太过，其数七。七九共成十六也。运交时面向午望，赤气光辉，天有赤气相合，此运下必生贵人也。
二、乙酉，上阳明金司天，中金运不及，天符乃平。酉为西方，兑应金，故名三合会也。筭数标，年减七，运加七。运交时面向辰望，白气自乙至酉，天有白气相合，其运下当时生人，主生名将也。
三、己未，上太阴土司天，中土运不及，天符乃平年，未为坤，土筭数加五，减五，运交时自己至未，黄气光辉，天有黄气相合，其运下主生名相也。
四、己丑，上太阴土司天，中土运不及，天符乃平年，丑中宫土，故名三合会也。筭数加五、减五，运交时自己至丑，黄气光辉，天有黄气相合，其运下主生宰相。（此四太一天符，主生贵人也。）
●同天符四法
少阴司天于子午，午年同天符一也。
阳明司天于卯酉年，同天符二也。
太阴司天于丑未，丑未俱同天符四也。
运气如观法四，岁会于前平气中，已明同此。
●同岁会运十二法
一、庚子，金运。下见阳明金在泉，地举白气，以佐金运之胜也。
二、庚午，金运。下见阳明金在泉，地举白气，以佐金运之胜也。
三、癸丑，水运。下见太阳水在泉，地发黑气，以佐水运之胜也。
四、癸未，水运。下见太阳水在泉，地发黑气，以佐水运之胜也。
五、壬寅，木运。下见厥阴木在泉，地发苍埃，以佐木运之胜也。
六、壬申，木运。下见厥阴木在泉，地发苍埃，以佐木运之胜也。
七、癸卯，火运。下见少阴君火在泉，地发赤气，以佐火运之胜也。
八、癸酉，火运。下见少阴君火在泉，地发赤气，以佐火运之胜也。
九、甲辰，土运。下见太阴土在泉，地发黄埃，以佐土运之胜也。
十、甲戌，土运。下见太阴土在泉，地发黄埃，以佐土运之胜也。
十一、癸巳，火运。下见少阳相火在泉，地蒸赤气，夜明郊野，以佐火运之胜也。
十二、癸亥，火运。下见少阳相火在泉，地蒸赤气，夜明郊野，以佐火运之胜也。
●天郁运五法
一、木运之岁，上见金司天，天克之运不胜，次岁阴年，司天已退，运木未交，木伏郁气，化作青气，灾临世间，使民卒中暴亡也。
二、火运之岁，上见水司天，天伏之运不胜，次岁阴年运气交晚，天气已退，火伏郁气，冲散世间，与民为病，民皆烦燥、惊骇、小便赤、疮疡瘭疹。
三、土运之岁，上见厥阴木司天，天伏之运不胜，次岁阴年，天气已返，运气未交，土伏郁气，冲散世间，与民成病。民病肿满、黄疸、腹大、水胀、滑泄、四肢不收。
四、金运之岁，上见君相二火司天，天伏之运不胜，次岁阴年天气已退，运气未交，金伏郁气，流散世间，与民为病。民病四肢满闭，填胀筋挛，淋溲小便难，燥生上脘，目瞑喜怒，面白悲思。
五、水运之岁，上见太阴土司天，天伏之运不胜，天气退后，运气未交，水伏郁气，流散于世，与民为病。民病痿厥，气闭，心痛，泄注速下，食不及化，小腹满痛。
●天杀运五法
一、木运太过，其运来早，其气有余，上见阳明金司天。天气未退，天金克之，木不伏乃变雷声，与民为病，故名天杀。民病痼疾，皆动草木早荣，天有寒霜，复来杀之，民烦燥、闭满、渴饮、狂言也。
二、火运太过，其运来早，其气有余，上见太阳水司。天气未退，天水克之，火不伏乃化暴暄，水有冰雹，故名天杀。与民为病，皆卒亡，寒热往来，心腹痞满，嗌干，鬲咽不通。
三、土运大过，土气来早，其气有余，上见厥阴木司天。天气未退，天木克之，土不伏乃化雾翳，埃昏细雨微微，后有大风摧拉，故名天杀。与民为病，肢满肿湿，黄疸，水肿，不食。
四、金运太过，金气来早，其气有余，上见君火或相火司天。天气下克，金气不伏，乃化松簧发籁，虎啸猿啼，风声飕响，故名天杀。与民为病，病皆烦燥，齿槁咽渴饮水，毛焦，喘嗽。
五、水运太过，水气来早，其气有余，上见太阴土司天。天气未退，下克水，水不伏乃化雨雪相合，沉阴不散，故名天杀。与民为病，乃骨痿，足胫酸，阴痿失溺，四肢闭厥，手足肢节痛，小腹满也。

灾祥应纶纪篇  ***************************
●太平运一法。
于五运太过之年，观如前法，于运本位傍边，令有五色如虹蜺，酉傍有耳，又有日耳，运过后久而不消者，一见主三十年太平。
升平运一法，升平运者，以帝家得王之运也。以火即火，以水即水也。各逐太过之年，本运色傍，亦如虹蜺久而不消者，见之而民丰乐业，帝道昌隆，即其气小如太平运也。
天兵运一法。天兵运者，于五运中，不论太过与不及，各有之于运过后，令有白气如练，次有云相附者，其云亦白云之状，如同狼虎者，见之时主次年兵戈大动。
天亢运一法。天亢运者，于金太过之岁有之，或木不及金行胜之岁，或金运上见天符之岁，不离燥化，金胜之年，又或土不胜之年，多见此运也。运过后白气散而为赤，赤白相间之者，见之主亢旱也。
天泽运一法。天泽运者，多于土太过之运，或水不及土行胜之年，或土共天符之年多见之。土太过之年，黄气见胜水之年，黄黑中见，其气青黑细如毛，又如马尾者，见之皆水涝之灾也。
攙抢运一法，攙抢运者，于五运中取帝家得王之运也。其运过即别有白气犯运，于白气中，气有小赤点子，如火星子，次有云相附，其云之状，如同蛇虫，此主不臣也。
明君运一法。明君之运，于帝家本运太过见之，其运大而明，傍有紫气相附者是也。又或如紫盖，或如紫人，或如五色龙。见此者，帝道昌隆也。
圣人运一法。圣人乃天地之所产也，一千年后生一圣人也，于太一天符岁，或天符岁，或运与天合，其色后令，有赤气辉天，天气复焕山谷，于是山崖谷穴之内，生出圣人也。
贤人运一法。贤人者，五百年生一贤人也，非天地所生也。于天符岁，或天运顺临岁，运气过后，各逐分野，不定其处，有白气上冲霄汉。其气晶然莹，洁气下多生贤人也。
天蝗运一法。于天运相刑之运，不于相得之岁，不俱太过与不及也。于运中如黄块，其块不敬，蝗虫见之不为灾。其块若散，散如碎星，遍散即甚，多散处为分野。
饥荒运一法。五运相刑克之运，运过后，后有云，或黄、或黑、或云遮其运。其云如鬼神，又如鹅鸭，或如复船见之，皆不稔也。
天疫运一法。天疫者，于诸运中皆有其气至，或不见运而气便来，小灾即为瘟黄气也。大灾即于黄气中晕，晕紫赤色如环，相似大小不等，散之如小电，蚯蚓，摇摇曲曲而动，紫赤相间于黄气之中，见之人死大半也。
丰登运一法。丰登运者，于不及运中，其澹而反深，又不胜气，不相并，或太过运五色，皆间黄气。气过后有云如人，或如凤，或如鹤，见之皆丰稔也。
嘉祥运一法。嘉祥运者，太过不及皆有之，于本运外，或紫、或赤，皆如芝草，又如山，山上有树见，亦主太平，国家乐业，民安丰稔。
真应运一法。真应运者，主将有圣明君出见，应于未来之天子。其运于太过运中，见其五色不定，应木见木也，应火见火也。见之其色大。左右有从色，皆同一色，是数条小气随之也。每一条之气，是一帝也。即小气是子孙之气也。


卷之八  ——————————————————————————————————————————————————————————————————————————————————————————

南正顺司纪篇  ***************************
●南正司天十二法
南正司天，内干顺行于支，次用支数，加于生成数也。
一、甲子，土运南正司天。天面向北，左西直，右东直，上正微，君火在天。天气顺转，自甲至子，顺迁十一位。子坎数一，火成数七，至天时于天数前八刻正也。至后十一日，火始治天，始行天令也。治天后五日，太宫来和，赤气在上，热行于天，青霞见夕，黄云发旦，此侍直从司天之色也。
二、甲午，土运南正司天。天面向北，左西直，右东直，上太微君火在天。天气顺转，自甲至午，顺行五位。午为离，其数九，火生数二，九二成十一也，至天时于天数前十一刻至也。至后五日，火始治天，始行天令，治天后五日太宫兴，太徵来和，赤气上见，青霞夕彰，黄气旦发，此天道顺候，吉也。
三、己丑，土运南正司天。天面向北，左西直，右东直，上正宫太阴土在天。天气顺转，自己至丑，左迁七位。丑为土，其数五，土不成数亦五，二五成十，至天时于天数后十刻至也。至后七日，土始治天，少宫与上正宫同和，始化天令。黄气在上，湿行于天，赤气红云，朝夕频见。此左右从司之正也。
四、己未，土运南正司天。天面向北，左西直，右东直，上正宫太阴土司天。天气顺转，己本在未，更不左迁。未为土，其数五，运土其数五，二五成十也。至天时于天数后十刻至也。当日土治天，使行天令，至天后一十八日，少宫与正宫会同，黄气在上，湿行于天，朝夕赤气，共直天令也。
五、甲戌，土运南正司天。天面向北，左西直，右东直，上太羽太阳寒水司天。天气顺转，自甲至戌，左迁九位。戌为土，其数五，运土其数五，二五成十也。至天时于天数前十刻至也。至后九日，水始治天，太宫来刑太羽，羽无亏，气不和，黑气在上，寒行于天，朝见黄气，夕有黄霞，终还紫，紫变黑色也。此顺化之候也。
六、甲辰，土运南正司天。天面向北，左西直，右东直，上太羽太阳寒水司天。天顺左迁，自甲至辰，左迁三位也。辰土其数五，运亦五，二五成十也，至天时于天数前十刻至也。至后三日，水始治天，始行天令也。至后五日，太宫来刑太羽。羽不亏，黑气在上，寒行于天，黄气上腾，每刑天令也。
七、己亥，土运南正司天。天面向北，左西直，右东直，上正角厥阴木司天。天气在迁，自己至亥，左迁五位也。亥为乾，其数六，土运其数五，五六成十一，至天时于天数十一刻至也。至后五日，木始治天，始化天令，后一十八日，少宫来伏正角。苍气在上，风行于天，朝升黑气于东，幕见红霞斑斑间碧，此天共司之色也。
八、己巳，土运南正司天。天面向北，左西直，右东直，上正角厥阴木司天。天顺左迁，自己至巳，左迁十一位也。巳为巽，其数四，土数五，四五成九，至天时于天数后九刻至也。至后十一日，木始治天，始化天令，后一十八日，少宫来伏正角。青气在上，风行于天，朝东见黑，夕西见赤，二直从司之候也。
九、甲申，土运南正司天。天面向北，左西直，右东直，上太微少阳相火司天。天顺左迁，自甲至申，左迁七位也。申为坤，其数二，土数五，二五成七也。至天时于天数前七刻至也。至后七日，相火始治天，始行天令，后五日太宫来和太徵，赤气在上，热行于天，朝有白埃，夕生黄气，左右二直之候也。
十、甲寅，土运南正司天。天面向北，左西直，右东直，上太徵少阳相火司天。天气左迁，甲木在寅，更无迁动。寅为艮，其数八，土数五，八五成十三也。至天时于天数前十三刻至也。当日相火治天，便行天令，后五日太宫来和太徵，赤气在上，热行于天，白气东彰，黄云西举，顺天应化于下。
十一、己酉，土运南正司天。天面向北，左西直，右东直，正商阳明金司天。天顺转，自己至酉，左迁三位也。酉为兑，其数七，土数五，七五成十二也。至天时于天数后十二刻至也。至后三日，金始治天，始化天令，后一十八日，少宫来和正商，白气在上，燥行于天，朝有彤云，夕生黑气，此左右二直同司之候也。
十二、己卯，土运南正司天。天面向北，左西直，右东直，上正商阳明金司天。天顺行，自己至卯，左迁九位也。卯为震，其数三。土数五，三五成八也。至天时于天数后八刻至也。至后九日，金始治天，始化天令，白气在上，燥行于天，朝生赤气，暮有黑云，顺天之候也。

北正右迁纪篇  ***************************
●北正司天四十八法
北正司天，逆行自干至支，右迁逆数，次加生成数也。
一、乙丑，金运北正司天。天面向南，左东直，右西直，上正宫太阴土司天。天气右迁，自乙至丑，右迁四位也。丑为土，其数五。金不及，从生其数四，四五共成九也。至天时于天数后九刻至也。至后四日，土始治天，始化天令，后一十七日，少商来和正宫。黄气在上，湿行于天，东见赤气，西见赤色，左右二火从司之候。
二、乙未，金运北正司天。天面向南，左东直，右西直，上正宫太阴土司天。天气右迁，自乙至未，右迁十位也。未为土，其数五。金不及，从生其数四，五四成九也。至天时于天数后九刻至也。至后十日，土始治天，始化令也，后一十七日，少商来和上宫，黄气在上，湿行于天，东西赤气见于朝夕，此从司二直也。
三、丙寅，水运北正司天。天面向南，左东直，右西直，上太徵少阳相火司天。天气右迁，自丙至寅，右迁四位也。寅为艮，其数八。水太过，从成其数六，八六成十四也。至天时于天数前十四刻至也。至后四日，火始治天，始行天令，后六日太羽来刑太徵，赤气在上，热行于天，寒乃行之，赤气东彰，黄云夕见，此从司二直也。
四、丙申，水运北正司天。天面向南，左东直，右西直，上太徵少阳相火司天。天气右迁，自丙至申，右迁十位也。申为坤，其数二。水太过，从成其数六，二六成八也。至天时于天数前八刻至也。至后十日，火乃治天，始行天令，后六日太羽来刑太徵，赤气在上，热行于天，寒每胜之。
五、丁卯，木运北正司天。天面向南，左东直，右西直，上正商阳明金司天。天气右迁，自丁至卯，右迁五位也。卯为震，其数三。木运不及，从生其数三，二三成六。至天时于天数后六刻至也。至后五日，金始治天，始行天令，后一十六日少角来伏正商，白气在上，燥行于天，东见黑云，西生赤气，此二直之免也。
六、丁酉，木运北正司天。天面向南，左东直，右西直，上正商阳阴金司天。天气右迁，自丁至酉，右迁十一位也。酉为兑，其数七。木不及，从生其数三，三七成十。至天时于天数后十刻至也。至后十一日，金始治天，始行天令，后十六日，少角来伏正商也。至后十一日，金始治天，始行天令，白气在上，燥行于天，朝见黑气，夕举红云，东西二直也。
七、戊戌，火运北正司天。天面向南，左东直，右西直，上太羽太阳寒水司天。天气右迁，自戊至戌，右迁八位也。戌为土，其数五。火太过，从成其数七，五七成十二。至天时于天数前十二刻至也。至后八日，水始治天，始行天令，后十日，太徵来伏太羽，黑气在上，寒行于天，东生青霞，西彰白气，东西二直之候也。
八、戊辰，火运北正司天。天面向南，左东直，右西直，上太羽太阳寒水司天。天气右迁，自戊至辰，右迁二位也。辰为土，其数五。火太过，从成其数七，七五成十二。至天时于天数前十二刻至也。至后二日，水始治天，始行天令，后七日，太徵来伏太羽，黑气在上，寒行于天，东见青气，西有白埃，二直之候也。
九、庚午，金运北正司天。天面向南，左东直，右西直，上太徵少阴君火司天。天气右迁，自庚至午，右迁三位也。午为离，其数九。金太过，从成其数九，二九一十八也。至天时于天数前一十八刻至也。至后三日，火始治天，始行天令，后九日太商来伏太徵，赤气在上，热行于天，东有黄云，西生青气，东西二直也。
十、庚子，金运化正司天。天面向南，左东直，右西直，上正徵少阴君火司天。天气右迁，自庚至子，右迁九位也。子为坎，其数一。金太过，从成其数九，一九成十也。至天时于天数前十刻至也。至后九日，火始治天，始行天令，后九日，太商来伏正徵也。赤气在上，热行于天，东有黄气，西有青霞，东西二直也。
十一、辛丑，水运北正司天。天面向南，左东直，右西直，上正宫太阴土司天。天气右迁，自辛至丑，右迁十位也。丑为土，其数五。水不及，从生其数一，一五成六也。至天时于天数后六刻至也。至后十日，土始治天，始行天令也。后十四日，少羽来伏正宫也。黄气在上，湿行于天，东有赤云，西生赤气，此二直之候也。
十二、辛未，水运北正司天。天面向南，左东直，右西直，上正宫太阴土司天。天气右迁，自辛至未，右迁四位也。未为土，其数五，水不及，从生其数一，一五成六也。至天时于天数后六刻至也。至后四日，土始治天，始行天令，后十四日，少羽来伏正宫也。黄气在上，湿行于天，东西二宜，频生赤气也。
十三、壬申，木运北正司天。天面向南，左东直，右西直，上正徵少阳相火司天。天气右迁，自壬至申，右迁四位也。申为坤，其数二。木太过，从成其数八，二八成十也。至天时于天数前十刻至也。至后四日，火始治天，始行天令，后八日，太角来和正徵也。赤气在上，热行于天，东起白埃，西生黄气，二直之候也。
十四、壬寅，木运北正司天。天面向南，左东直，右西直，上太徵少阳相火司天。天气右迁，自壬至寅，右迁十位也。寅为艮，其数八。木太过，从成其数八，二八十六也。至天时于天数前十六刻至也。至后十日，火始治天，始行天令也。后八日，太角来和太徵，赤气在上，热行于天，东生白埃，西彰黄气，二直之候应色也。
十五、癸卯，火运北正司天。天面向南，左东直，右西直，上正商阳明金司天。天气右迁，自癸至卯，右迁十一位也。卯为震，其数三。火不及，从生其数二，二三成五也。至天时于天数后五刻至也。至后十一日，金始治天，始行天令。后十五日，少徵来刑正商，白气在上，燥行于天，东有黑云，西生赤气，二直之候也。
十六、癸酉，火运北正司天。天面向南，左东直，右西直，上正商阳明金司天。天气右迁，自癸至酉，右迁五位也。酉为兑，其数七。火不及，从生其数二，二七成九也。至天时于天数后九刻至也。至后五日，金始治天，始行天令也。后十五日，少徵来刑正商，白气在上，燥行于天，东生黑气，西举赤云，二直之候也。
十七、乙亥，金运北正司天。天面向南，左东直，右西直，上太角厥阴木司天。天气右迁，自乙至亥，右迁六位也。亥为乾，其数六。金不反，生其数四，四六成十也。至天时于天数后十刻至也。至后六日，木始治天，始行天令。后十七日，少商来刑太角，青气在上，风行于天，东生赤气，西有黑埃，此二直之候也。
十八、乙巳，金运北正司天。天面向南，左东直，右西直，上正角厥阴木司天。天气右迁，自乙至巳，右迁十二位也。巳为巽其数四。金不及，从生其数四，二四成八也。至天时于天数后八刻至也。至后十二日，木始治天，始行天令也。后十七日，少商刑正角，青气在上，风行于天，东有赤晖，西生黑气，二直之候也。
十九、丙子，水运北正司天。天面向南，左东直，右西直，上正徵少阴君火司天。天气右迁，自丙至子，右迁六位也。子为坎，其数一。水太过，后成其数六，六一成七也。至天时于天数前七刻至也。至后六日，火始治天，始行天令也。后六日，太羽来刑正徵，赤气在天，热行于上，东有黄晖，西生青气，二直之候也。
二十、丙午，水运北正司天。天面向南，左东直，右西直，上正徵少阴君火司天。天气右迁，自丙至午，右迁十二位也，午为离，其数九。水太过，从成其数六，六九成十五也。至天时于天数前十五刻至也。至后十二日，火始治天，始行天令也。后六日，太羽来刑正徵，热行于天，赤气在上，东生黄气，西有黑云，二直之候也。
二十一、丁未，木运北正司天。天面向南，左东直，右西直，上正宫太阴土司天。天气右迁，丁本在未，更不移位也。未为土，其数五，木不及，从成其数三，三五成八也。至天时于天数后八刻至也。当日土便治天，始行天令也。后一十六日，少角来刑正宫，黄气在上，湿行于天，东西二直，皆彰赤气。
二十二、丁丑，木运北正司天。天面向南，左东直，右西直，上正宫太阴土司天。天气右迁，自丁至丑，右迁七位也。丑为土，其数五。木不及，从生其数三，三五成八也。至天时于天数后八刻至也。至后七日，土始治天，始行天令。后一十六日，少角来刑正宫，黄气在上，湿行于天，东西二候，俱为赤气。
二十三、戊寅，火运北正司天。天面向南，左东直，右西直，上太徵少阳相火司天。天气右迁，自戊至寅，右迁四位也。寅为艮，其数八。火太过，从成其数七，七八成十五也。至天时于天数前十五刻至也。至后四日，火始治天，始行天令。后七日，正徵来同大徵，赤气在上，热行于天，东生白气，西有黄云，二直之候也。
二十四、戊申，火运北正司天。天面向南，左东直，右西直，上正徵少阳相火司天。天气右迁，自戊至申，右迁九位也。申为坤，其数二，火太过，从成其数七，二七成九也。至天时于天数前九刻至也。至后十日，火始治天，始行天令也。赤气在上，热行于天，东生白气，西有黄云，二直之候也。
二十五、寅戌，金运北正司天。天面向南，左东直，右西直，上太羽太阳水司天。天气右迁，自庚至戌，右迁十一位也。戌为土，其数五。金太过，从成其数九，九五成十四也。至天时于天数前十四刻至也。至后十一日，水始治天，始行天令也。后九日，太商来和太羽，黑气在上，寒行于天，东起青霞，西彰白气，二直之候也。
二十六、庚辰，金运北正司天。天面向南，左东直，右西直，上正羽太阳水司天。天气右迁，自庚至辰，右迁五位也。辰为土，其数五。金太过，从成其数九，五九成十四也。至天时于天数前十四刻至也。至后五日，水始治天，始行天令也。后九日，太商来和正羽，黑气在天，寒行于上，东起青霞，西生白气，二直之候也。
二十七、辛巳，水运北正司天。天面向南，左东直，右西直，上正角厥阴木司天。天气右迁，自辛至巳，右迁六位也。巳为巽，其数四。水不及，从生其数一，四一成五。至天时于天数，后五刻至也。至后六日，木始治天，始行天令也。后十四日，少羽来和正角，青气在上，风行于天，东生赤气，西有黑气，二直之候也。
二十八、辛亥，水运北正司天。天面向南，左东直，右西直，上太角厥阴木司天。天气右迁，自辛至亥，右迁十二位也。亥为乾，其数六，水不及，从生其数一，一六成七也。至天时于天数后七刻至也。至后十二日，木始治天，始行天令。后十四日，少羽来和太角，青气在上，风行于天，东赤西黑，二直之候也。
二十九、壬子，木运北正司天。天面向南，左东直，右西直，上正徵少阴君火司天。天气右迁，自壬至子，右迁十二位也。子为坎，其数一。木太过，从成其数八，八一成九也。至天时于天数前九刻至也。至后十二日，火始治天，始行天令也。后八日，太角来和正徵，赤气在上，热行于天，东有黄云，西生青气，二直之候也。
三十、壬午，木运北正司天。天面向南，左东直，右西直，上太徵少阴君火司天。天气右迁，自壬至午，右迁六位也。午为离，其数九。木太过，从成其数八，八九成十七也。至天时于天数前十七刻至也。至后六日，火始治天，始行天令也。后八日，太角来和太徵，赤气在天，热行于天，东有黄埃，西生碧气，二直之候也。
三十一、癸未，火运北正司天。天面向南，左东直，右西直，上正宫太阴土司天。天气右迁，自癸至未，右迁七位也。未为土，其数五。火不及，以生其数二，二五成七也。至天时于天数后七刻至也。至后七日，土始治天，始行天令也。后十五日，少徵来和正宫，黄气在上，湿行于天，东西见其赤气，此二直之候也。
三十二、癸丑，火运北正司天。天面向南，左东直，右西直，上正宫太阴土司天。天气右迁，癸本在丑，更无迁动也。丑为土，其数五。火不及，从生其数二，二五成七也。至天时于天数后七刻至也。至后当日，土便治天，始行天令也。后十五日，少徵来和正宫也。黄气在上，湿行于天，东西赤气，左右二直之候也。
三十三、乙卯，金运化正司天。天面向南，左东直，右西直，上正商阳明金司天。天气右迁，自乙至卯，右迁二位也。卯为震，其数三。金不及，从生其数四，四三成七也。至天时于天数后七刻至也。至后二日，金始治天，始行天令也。后十七日，少商来与正商同也。白气在上，燥行于天，东生黑气，西有红霞，二直之候也。
三十四、乙酉，金运北正司天。天面向南，左东直，右西直，上太商阳明金司天。天气右迁，自乙至酉，右迁八位也。酉为兑，其数七。金不及，从其生数四，四七成十一也。至天时于天数后十一刻至也。至后八日，金始治天，始行天令也。后十七日，少商来同正商也。白气在上，燥行于天，东见黑气，西有红霞，二直之候也。
三十五、丙戌，水运北正司天。天面向南，左东直，右西直，上太羽太阳水司天。天气右迁，自丙至戌，右迁八位也。戌为土，其数五。水太过，从成其数六，六五成十一也。至天时于天数后十一刻至也。至后八日，水始治天，始行天令也。后六日，正羽来和太羽也。黑气在上，寒行于天，东有青霞，西生白气，此二直之候也。
三十六、丙辰，水运北正司天。天面向南，左东直，右西直，上正羽太阳水司天。天气右迁，自丙至辰，右迁二位也。辰为土，其数五。水太过，从成其数六，五六成十一也。至天时于天数后十一刻至也。至后二日，水始治天，始行天令也。后六日，太羽来同正羽也。黑气在上，寒行于天，东有青霞，西生白气，此二直之候也。
三十七、丁巳，木运北正司天。天面向南，左东直，右西直，上正角厥阴木司天。天气右迁，自丁至巳，右迁三位也。巳为巽，其数四。木不及，从生其数三，四三成七也。至天时于天数后七刻至也。至后三日，木始治天，始行天令也。后三日，少角来同正角也。青气在上，风行于天，东有赤晖，西生黑气，此二直之候也。
三十八、丁亥，木运北正司天。天面向南，左东直，右西直，上正角厥阴木司天。天气右迁，自丁至亥，右迁九位也。亥为乾，其数六，木不及，从生其数三，三六成九也。至天时于天数后九刻至也。至后九日，木始治天，始行天令也。后十六日，少角来同正角。青气在上，风行于天，东生赤气，西有黑云，二直之候也。
三十九、戊子，火运北正司天。天面向南，左东直，右西直，上正徵少阴君火司天。天气右迁，自戊至子，右迁六位也。子为坎，其数一。火太过，从成其数七，一七成八也。至天时于天数前八刻至也。至后六日，火始治天，始行天令也。后七日，太徵来同正徵，赤气在上，热行于天，东有黄埃，西生碧气，二直之候也。
四十、戊午，火运北正司天。天面向南，左东直，右西直，太徵少阴君火司天。天气右迁，自戊至午，右迁十二位也。午为离，其数九。火太过，从成其数七，七九成十六也。至天时于天数前十六刻至也。至后十二日，火始治天，始行天令也，后七日，正徵来同太徵也。赤气在上，热行于天，东有黄气，西有青霞，二直之候也。
四十一、庚寅，金运北正司天。天面向南，左东直，右西直，上太徵少阳相火司天。天气右迁，自庚至寅，右迁七位也。寅为艮，其数八。金太过，从成其数九，九八成十七也。至天时于天数前一十七刻至也。至后七日，火始治天，始行天令也。后九日，太商来伏太徵，赤气在上，热行于天，东生白埃，西生黄气，此二直之候也。
四十二、庚申，金运北正司天。天面向南，左东直，右西直，上正徵少阳相火司天。天气右迁，庚本在申，更无迁动也。申为坤，其数二。金太过，从成其数九，二九成十一也。至天时于天数前十一刻至也。至后当日，火乃治天，始行天令也。后九日，太商来伏正徵，赤气在上，热行于天，东生白埃，西生黄气，二直之候也。
四十三、辛卯，水运北正司天。天面向南，左东直，右西直，上正商阳明金司天。天气右迁，自辛至卯，右迁八位也。卯为震，其数三。水不及，从生其数一，一三成四也。至天时于天数后四刻至也。至后八日，金始治天，始行天令也。后十四日，少羽来和正商也。白气在上，燥行于天，东有黑气，西见赤云，此二直之候也。
四十四、辛酉，水运北正司天。天面向南，左东直，右西直，上太商阳明金司天。天气右迁，自辛至酉，右迁二位也。酉为兑，其数七。水不及，后生其数一，一七成八也。至天时于天数后八刻至也。至后二日，金始治天，给行天令也。后十四日，少羽来和太商，白气在上，燥行于天，东有黑气，西有赤云，此二直之候也。
四十五、壬辰，木运北正司天。天面向南，左东直，右西直，上正羽太阳水司天。天气右迁，自壬至辰，右迁八位也。辰为土，其数五。木太过，从成其数八，八五成十三也。至天时于天数前十三刻至也。至后八日，木始治天，始行天令也。后八日，太角来和正羽，黑气在上，寒行于天，东有青气，西有白埃，此二直之候也。
四十六、壬戌，木运北正司天。天面向南，左东直，右西直，上太羽太阳水司天。天气右迁，自壬至戌，右迁二位也。戌为土，其数五。木太过，从成其数八，八五成十三也。至天时于天数前十三刻至也。至后二日，水始治天，始行天令也。后八日，太角来和太羽也。黑气在上，寒行于天，东生青气，西有白埃，二直之候也。
四十七、癸巳，火运北正司天。天面向南，左东直，右西直，上正角厥阴木司天。天气右迁，自癸至巳，右迁九位也。巳为巽，其数四。火不及，从生其数二，二四成六也。至天时于天数后六刻至也。至后九日，木始治天，始行天令也。后十五日，少徵来和正角也。青气在上，风行于天，东有赤气，西有昏埃，二直之候也。
四十八、癸亥，火运北正司天。天面向南，左东直，右西直，上太角厥阴木司天。天气右迁，自癸至亥，右迁三位也。亥为乾，其数六。火不及，从生其数二，二六共成八也。至天时于天数后八刻至也。至后三日，木始治天，始行天令也。后十五日，少徵和太角也。青气在上，风行于天，东有赤气，西有黑埃，此二直之候也。


卷之九  ——————————————————————————————————————————————————————————————————————————————————————————

司天配轮纪篇  ***************************
●运胜司天六法
一、丙子，少阴君火司天，热行于上。中见水运太过，黑气冲天，上胜天火，不行炎令。
二、丙午，少阴君火司天，热行于上。中见水运太过，黑气冲天，上胜天火，不行炎化。
三、丙寅，少阳相火司天，热行于上。中见水运太过，黑气冲天，上胜天火，暑热炎令，皆失其化。
四、丙申，少阳相火司天，热行于上也。中见水运太过，黑气冲天，上胜天火，不炎化。
五、甲戌，太阳水司天，寒行于上也。中见土运太过，黄埃四起，上克天水，寒乃化湿。
六、甲辰，太阳水司天，寒行于上也。中见土运太过，黄埃四起，上克天水，寒乃不化，反生湿令。
●六运承司天六法
一、乙亥，厥阴木司天，风行于上也。中见金运，白气承之。金运刑木，风化失令。言运承者，为运不及，即不如太过也，即承之减其半令也。
二、乙巳，厥阴木司天，风行于上也。中见金运，白气承之，风化失令也。
三、癸酉，阳明金司天，燥行于上也。中见火运，赤气承之，燥令减半也。
四、癸卯，阳明金司天，燥行于上也。中见火运承之，赤气上行，燥失其令。
五、丁未，太阴土司天，湿行于上也。中见木运，青气承之，湿令还风。
六、丁丑，太阴土司天，湿行于上也。中见木运，青气承之，湿令间风。
●直符司天十二法
夫直者，是与天同也。符者，合也，是干合司天之名也。
一、丙午，少阴君火司天，其丙者，南方火干也。干与天同，远视太虚遥遥，赤气上接天涯，别无间令，与天同德也。
二、丙子，少阴君火司天，丙为南方火干也。干与天同，遥升赤气，远接天涯。
三、乙亥，厥阴木司天。乙为东方木位，木干与天木合德，苍气如烟，遥依林木。
四、乙巳。厥阴木司天。乙为东方木，干与天合德，上与天同，间气还小。
五、己未，太阴土司天。己为中央土，干上与天同，黄起于维，天气得之小佐也。
六、己丑，太阴土司天。己为中央土，干与天合德，小佐于天。
七、辛酉，阳明金司天。辛为西方金，干与天合德，小佐于间，行小令也。
八、辛卯，阳明金司天。辛为西方金，干与天合德，与金同佐。
九、壬戌，太阳水司天。壬为北方水。干与天合，上同天化，小佐于天。
十、壬辰，太阳水司天。壬为北方水，干与天合德，上与天同，小佐天令。
十一、丙寅，少阳相火司天。丙为南方火，干与天同，小佐天令。
十二、丙申，少阳相火司天。丙为南方火，干与天合德，小佐于天。
●运合司天十二法
一、丁亥，厥阴木司天。中见木运，与天合德，青气上同，风化同令，天运相佐，气化令同，上中相得。
二、丁巳，厥阴木司天。中见木运，与天合德，青气上同，风化同令，天运相佐，气化令实，上中无克。
三、戊子，少阴君火司天。中见火运，与天合德，赤气上同，热化同令，天运相佐，化令乃实。
四、戊午，少阴君火司天。中见火运，与天合德，赤气上同，热化同令，天运相佐，令化同一。
五、乙酉，阳明金司天。中见金运，与天合德，白气上同，燥行同一。
六、乙卯，阳明金司天。中见金运，与天合德，白气上同，燥化令合。
七、己未，太阴土司天。中见土运，与天合德，黄气上同，湿化共令。
八、己丑，太阴土司天。中见土运，与天合德，黄气上同，与天同令，雨湿令化同一。
九、丙戌，太阳水司天，中见水运，与天合德，黑气上同，寒化共令。
十、丙辰，太阳水司天。中见水运，与天合德，黑气上同，寒化共令。
十一、戊寅，少阳相火司天。中见火运，与天合德，赤气奉上，热化运同也。
十二、戊申，少阳相火司天。中见火运，与天合德，赤气上同，热化共令也。
●临下司天十二法
一、己亥，厥阴木司天，中见土运。木在上，下临土运乃亏，运衰天胜，青气下临，风化胜雨。
二、己巳，厥阴木司天，中见土运。木在上，下临土运天克之，木气下临，青气刑黄，风化胜雨。
三、庚子，少阴君火司天，中见金运。火在上，下临金运乃衰，赤气之下，金气不荣，热胜燥令。
四、庚午，少阴君火司天，中见金运。火在上，下临金气，伏天赤气，下胜金乃不胜，热化燥衰。
五、辛未，太阴土司天，中见水运。土在上，下临水运，寒化失令，黄气胜寒。
六、辛丑，太阴土司天，中见水运。土在上，下临水运，水气失令，黄气之下，黑气全收。
七、庚申，少阳相火司天，中见金运。火在上，下临燥金失令，赤气之下，白埃不彰。
八、庚寅，少阳相火司天，中见金运。火在上，下临燥气，肃杀不施，炎炎赤气，金令乃亏。
九、丁酉，阳明金司天，中见木运。金在上，下临风化，燥生白气，木令还衰。
十、丁卯，阳明金司天，中见木运。金在上，下临风化，金令燥行，白气之下，木令乃亏。
十一、戊戌，太阳水司天，中见火运。水在上，下临火运，炎令不时，黑气之下，火化无施。
十二、戊辰，太阳司天，水行于上，下临火运，热化失时，寒化在天，暑令全亏。
●顺化司天十二法
一、癸亥，上厥阴木司天，中见火运。即木生于火。父临子位，故顺也。木气之下，火运奉天。
二、癸巳，上厥阴木司天，中见火运，即木生于火，父临子位，故顺也。木气之下，火运奉天。
三、甲子，上少阴君火司天，中见土运，即火生土。父临子位，顺也。火气之下，土运奉天。
四、甲午，上少阴君火司天，中见土运，即火生土，父临子位，顺也。火气之下，土运奉天。
五、乙丑，上太阴土司天，中见金运，即土生金也。父临子位，顺也。土气之下，金运奉天。
六、乙未，上太阴土司天，中见金运，即土生金也。父临子位，顺也。土气之下，金运奉天。
七、甲寅，上少阳相火司天，中见土运，即火生土，父临子位，顺也，火气之下，土运奉天。
八、甲申，上少阳相火司天，中见土运，即火生土。父临子位，顺也。即火气之下，土运奉天。
九、辛酉，上阳明金司天，中见水运，即金生水。父临子位，顺也。即金气之下，水运奉天。
十、辛卯，上阴明金司天，中见水运，即金生。水父临子位，顺也。即金气之下，水运奉天。
十一、壬戌，上太阳水司天，中见木运，即水生木也。父临子位，顺也。即水气之下，木运奉天。
十二、壬辰，上太阳水司天，中见木运，即水生木。父临子位，顺也。即水气之下，木运奉天。
上十二顺化司天，皆主吉也。不奉天，反凶。
●逆化司天十二法
一、辛亥，上厥阴木司天，中见水运。即子木居上，父水在下，子临父位，逆。木气之下，水不奉天，即不顺，故为凶年。
二、辛亥，上厥阴木司天，中见水运，即子木居上，父水在下，子临父位，逆。木气之下，水不奉天，即不顺，故为凶年。
三、壬子，上少阴君火司天，中见木运。子火居上，父木在下，子临父位，逆。火气之下，木不奉天，皆逆，主凶也。
四、壬午，上少阴君火司天，中见木运，子火居上，父木在下，子临父位，逆。火气之下，木不奉天。
五、癸丑，上太阴土司天，中见火运。子土居上，父火在下，子临父位，逆。土气之下，火不奉天。
六、癸未，上太阴土司天，中见火运。子土居上，父火在下，子临父位，逆。土气之下，火不奉天。
七、壬寅，上少阳相火司天，中见木运。子火居上，父木在下，子临父位，逆。火气之下，木不奉天。
八、壬申，上少阳相火司天，中见木运。子火居上，父木在下，子临父位，逆。火气之下，木不奉天。
九、己酉，上阳明金司天，中见土运。子金居上，父土在下，子临父位，逆。金气之下，土不奉天。
十、己卯，上阳明金司天，中见土运。子金居上，父土在下，子临父位。逆。金气之下，土不奉天。
十一、庚戌，上太阳水司天，中见金运。子水居上，父金在下，子临父位，逆。水气之下，金不奉天。
十二、庚辰，上太阳水司天，中见金运，子水居上，父金在下，子临父位，逆。水气之下，金不奉天。
●天运不济十二法
凡天运不济者，是天虚间至，运虚间至，故天运有不相会合，更各受其胜，是致不济也。各胜必各自得正令时，却得相济也。于卯、己丑，此三位阴年，对化中取十二年也。三位各五年，取三年，天运合德于十五年中，取出三年，只得十二年也。取出丁巳，运与天同，木也。取出己丑，运与天同，土也。取出乙卯，运与天同，金也。
一、乙巳，天对化，行天间左右，二间各至，运金不及，火来行胜，运被火胜，天被间气来侵，故天运不相救济也。
二、己巳，天对化，天间至，运土不及，木来行胜，运被木刑，天有间侵，故不相济也。
三、癸巳，天对化，天间至，运火不及，水来行胜，运被水刑，天有间侵，故不相济也。
四、辛巳，天对化，天间气至，运水不及，土来行胜，运被土刑，天有间侵，故天不相合也。
五、丁卯，天对化，天间至，运木不及，金来行胜，运胜虽小，天有间侵也。
六、己卯，天对化，天间至，运土不及，木来行胜，运被木胜，天有间侵也。
七、辛卯，天对化，天间至，运水不及，土来行胜，运被土刑，天有间侵也。
八、癸卯，天对化，天间至，运火不及，水来行胜，运被水胜，天有间侵也。
九、丁丑，天对化，天间至，运木不及，金来行胜，运被金刑，天有间侵也。
十、乙丑，天对化，天间至，运金不及，火来行胜，运被火刑，天有间侵也。
十一、辛丑，天对化，天间至，运水不及，土来行胜，运被土刑，天有间侵也。
十二、癸丑，天对化，天间至，运火不及，水来行胜，运被水刑，天有间侵，间退复来，却得相济也。


卷之十  ——————————————————————————————————————————————————————————————————————————————————————————

正化令专纪篇  ***************************
●正化司天三十法
正（化者，即天令）正化，其令正，无邪化，天气实故也。
一、乙亥，厥阴正化司天，木本王卯，卯被阳明金冲位，对化也。木生于亥，故正化。正化归本，从生其数三也。治天后十七日，运冲于上。次三日，下临土伏，倮虫夭，脾藏乃病。后五日，黄气奉上，上气微虚，运力承之，风化之令，徵胜虽正化，金运小胜之，故天令风小胜之耳。
二、丁亥，厥阴正化司天，木归本，从生其数三。治天后十六日，运来同上。次（八）三日，下临土伏，倮虫不育，病本于脾。后五日，黄气奉上，少宫伏，太角青气，来和正化令，实胜而不衰。
三、己亥，厥阴正化司天，木归本，从生其数三，通运同其数八。至天后八日，下临土伏，倮虫乃殃，病本于脾，风乃化。后十八日，黄气奉上，少宫来伏，正化令实不衰。
四、辛亥，厥阴正化司天，木归本，从生其数三，通运其数四。至天后四日，下临土伏，倮虫不荣，脾藏受病。后十七日，黄气奉上，少宫来声于角，正化令实，风胜不衰。
五、癸亥，厥阴正化司天，木归本，从生其数三，通运其数五。至天后五日，下临土伏，倮虫不舒，病本于脾。后十五日，黄气奉上，少宫归声于角，正化令实，胜而不衰。
六、甲午，少阴正化司天，火归本，从生其数二，通运其数七。至天后七日，下临金伏，甲虫不育，肺藏受病。后五日，白气奉，正少商音同正徵，正化令实不衰。
七、丙午、少阴正化司天，火归本，从生其数二，通运其数八。至天后八日，下临金伏，甲虫乃困，病本于肺。后六日，白气奉上，少商音归太徵，正化令实不衰。
八、戊午，少阴正化司天。火归本，从生其数二，通运其数九。至天后九日，下临金伏，甲虫乃瘁，肺病乃亡。后七日，白气奉上，商声归徵，正化令实不衰。
九、庚午，少阴正化司天，火归本，从生其数二，通运其数十一。至天后十一日，下临金，金不伏，少衰尔，何故也？金太过，天胜得半，故不伏也。甲虫小困，肺病微亏。后九日，白气奉上，商不归徵，正化令实，胜而不衰。
十、壬午，少阴正化司天。火归本，从生其数三，通运其数十。至天后十日，下临金伏，甲虫不育，肺病还困。后八日，白气奉上，少商之音，半同太徵，正化令实不衰。
十一、乙未，太阴正化司天。土归本，其数五，通运其数九。至天后九日，下临水伏，鳞虫乃灾，肾藏受病。后十七日，黑气奉上，少羽之音，半藏正宫之内。正化令，雨施无间。
十二、丁未，太阴正化司天。土归本，其数五，通运其数八。至天后八日，下临水伏，鳞虫不化，肾久病痿。后十六日，黑气奉上，少羽之音，半归太宫。正化令实，埃湿还甚。
十三、己未，太阴正化司天。土归本，其数五，通运其数十。至天后七日，下临水伏，鳞虫不孳，肾藏乃衰。后十七日，黑气奉上，少羽音亏，上归正宫。正化令实，雨湿数至。
十四、辛未，太阴正化司天。土归本，其数五，通运其数六。至天后六日，下临水小困，何故也？辛水运受胜日，水始伏，鳞虫衰，肾气困。后十四日，黑气奉上，少羽之声，半同正宫。正化令实，胜而不衰。
十五、癸未，太阴正化司天。土归本，其数五，通运其数七。至天后七日，下临水伏，鳞虫殃，肾病死。后十五日，黑气奉上，少羽移音，归于正宫。正化令实，云雨数至。
十六、甲寅，少阳相火正化司天。火归本，从生其数二，通运其数十。至天后七日，下临金伏，甲虫乃瘁，肺病还衰。后五日，白气奉上，少商之音，移同正徵。正化令实，炎暑时令。
十七、丙寅，少阳相火正化司天。火归本，从生其数二，通运其数八。至天后八日，下临金伏，甲虫乃危，肺病还困。后六日，白气奉上，少商之音，移归正徵。正化之实，大暑无间。
十八、戊寅，少阳相火正化司天。火归本，从生其数二，通运其数九。至天后九日，下临金伏，甲虫乃危。后七日，白气奉上，少商之音，半同太徴。正化之实，炎燔每至。
十九、丙寅，少阳相火正化司天。火归本，从生其数二，通运其数十一。至天后十一日，下临金伏，运符伏之少半，甲虫少困，肺病不困。后九日，白气奉上，少商不归徵，正化之实，暑热之令，盛而不衰。
二十、壬寅，少阳相火正化司天。火归本，从生其数二，通运其数十。至天后十日，下临金伏，甲虫不化，肺病还深。后八日，白气奉上，少商之音，移归正徵，正化之实。
二十一、乙酉，阳明正化司天。金归本，从生其数四，通运其数八。至天后八日，下临木伏，毛虫乃夭，肝病者危。后十七日，青气奉上，少角移音，半同正商。正令化实，燥行清化。
二十二、丁酉，阳明正化司天。金归本，从生其数四，通运其数七。至天后七日，下临木伏，毛虫乃困，肝藏受邪。后十六日，青气奉上，正令化实，燥施风少。
二十三、己酉，阳明正化司天。金归本，从生其数四，通运其数九。至天后九日，下临木伏，毛虫病，肝气衰。后十八日，青气奉上，少角之音，还同正商。正令化实，燥清每作。
二十四、辛酉，阳明正化司天。金归本，从生其数四，通运其数五。至天后五日，下临木伏，毛虫乃殃，肝气不荣。后十四日，青气奉上，少角之音，半同正商，正令化实。
二十五、癸酉，阳明正化司天。金归本，从生其数四，通运其数六。至天后六日，下临木伏，毛虫困，民病肝藏。后十四日，青气奉上，少角与正商同音，正令化实。
二十六、甲戌，太阳正化司天。水归本，从生其数一，通运其数六。至天后六日，下临火伏，羽虫灾，心藏病。后五日，赤气奉上，少徵之音，半从正羽。正化令实，寒令更作。
二十七、丙戌，太阳正化司天。水归本，从生其数一，通运其数七。至天后七日，下临火伏，羽虫灾，心藏病。后六日，赤气奉上，少徵半归正羽，正化寒令。
二十八、戊戌，太阳正化司天。水归本，从生其数一，通运其数八。至天后八日，下临火伏，羽虫病，心藏衰。后七日，赤气奉上，少徴之音，半归正羽。正化令实，寒雰时令。
二十九、庚戌，太阳正化司天。水归本，从生其数一，通运其数十。至天后十日，下临火伏，羽虫殃，心藏病。后九日，赤气奉上，少徵之半同正羽，正化令实，寒化时令。
三十、壬戌，太阳正化司天。水归本，从生其数一，通运其数九。至天后九日，下临火伏，羽虫灾，心藏病。后八日，赤气奉上，少徵半归正羽，正化令实不衰。

对司易正纪篇  ***************************
对化司天三十法（对化者，即对位冲化也。对化即天虚令易其正数，乃从成也。）
一、乙巳，厥阴对化司天。木冲对位化标，从成其数八，下见金运，不通运数。至天后八日，下临土伏，倮虫灾，脾藏病。后二十一日，黄气奉上，少宫不归正角。盛而还衰，胜而不实，风中有燥，即风化中燥间之。
二、丁巳，厥阴对化司天。木冲对位化标，从成其数八，通运其数十一。至天后十一日，下临土伏，倮虫夭，脾藏死。后十六日，黄气奉上，少宫不归正角。盛而还衰，胜而不实，天令盛复有衰而令失正也。
三、己巳，厥阴对化司天。木冲对位化标，从成其数八，通运其数十三。至天后十三日，下临土伏，倮虫病，脾藏衰。后十八日，黄气奉上，少宫不归正角。盛而还衰，胜而不实。
四、辛巳，厥阴对化司天。木冲对位化标，从成其数八，通运其数九。至天后九日，下临土伏，倮虫不育，脾藏病。后十四日，黄气奉上，少宫不归正角。盛而还衰，胜而不实。
五、癸巳，厥阴对化司天。木冲对位化标，从成其数八，通运其数十。至天后十日，下临土伏，倮虫不荣，脾乃病。后十五日，黄气奉上，少宫不归正角。盛而还衰，胜而不实。
六、甲子，少阴君火对化司天。火冲对位化标，从成其数七，通运其数十二。至天后十二日，下临金伏，甲虫病，肺藏受刑。后九日，白气奉上，太商不归正徵。盛而还衰，胜而不实。
七、丙子，少阴君火对化司天。火冲对位化标，从成其数七，通运其数十三。至天后十三日，白气奉上，太商不归正徵。盛而还衰，胜而不实。
八、戊子，少阴君火对化司天。火冲对位化标，从成其数七，通运其数十四。至天后十四日，下临金伏，甲虫困，藏本肺衰者死。后七日，白气奉上，太商不归正徵。盛而还衰，胜而不实。
九、庚子，少阴君火对化司天。火冲对位化标，从成其数七，通运其数十六。至天后十六日，下临金少伏，运太过，何故也？甲虫微病，肺病少。后九日，白气奉上，太商不归正徵。盛而还衰，胜而不实。
十、壬子，少阴君火对化司天。火冲对位化标，从成其数七，通运其数十五。至天后十五日，下临金伏，甲虫病，肺病衰。后六日，白气奉上，太商不归正徵。盛而不实，胜而还衰也。
十一、乙丑，太阴对化司天。土冲对位化标，从成其数五，通运其数九。至天后九日，下临水伏，鳞虫不孳，肾藏病。后十七日，黑气奉上，少羽不归正宫。盛而不实，胜而还衰。
十二、丁丑，太阴对化司天。土冲对位化标，从成其数五，通运其数八。至天后八日，下临水伏，鳞虫病。后十六日，黑气奉上，少羽不归正宫。盛而还衰，胜而不实。
十三、己丑，太阴对化司天。土冲对位化标，从成其数五，通运其数十。至天后十日，下临水伏，鳞虫病，肾藏死。后十八日，黑气奉上，少羽不归正宫。盛而还衰，胜而不实。
十四、辛丑，太阴对化司天。土冲对位化标，从成其数五，通运其数六。至天后六日，下临水伏，鳞虫乃殃，肾受病。后十四日，黑气奉上，少羽不归正宫。盛而还衰，胜而不实。
十五、癸丑，太阴对化司天。土冲对位化标，从成其数五，通运其数七。至天后七日，下临水伏，鳞虫不育，肾病衰。后十五日，黑气奉上，少羽不归正宫。盛而不实，胜而还衰。
十六、甲申，少阳相火对化司天。火冲对位化标，从成其数七，通运其数十二。至天后十二日，下临金伏，甲虫病，肺病衰。后五日，白气奉上，少商不归太徵。盛而还衰，胜而不实。
十七、丙申，少阳相火对化司天。火冲对位化标，从成其数七，通运其数十三。至天后十三日，下临金伏，甲虫困，肺藏病。后六日，白气奉上，少商不归太徵。盛而不实，胜而还衰。
十八、戊申，少阳相火对化司天。火冲对位化标，从成其数七，通运其数十四。至天后十四日，下临金伏，甲虫困，肺病衰。后五日，白气奉上，少商不归太徵。盛而还衰，胜而不实。
十九、庚申，少阳相火对化司天。火冲对位化标，从成其数七，通运其数十六。至天后十六日，下临金伏，甲虫灾，肺病甚。后九日，白气奉上，少商不归太徵。盛而还衰，胜而不实。
二十、壬申，少阳相火对化司天。火冲对位化标，从成其数七，通运其数十五。至天后十五日，下临金伏，甲虫病，肺病衰。后八日，白气奉上，少商不归太徵。盛而还衰，胜而不实。
二十一、乙卯，阳明对化司天。金冲对位化标，从成其数九，通运其数十三。至天后十三日，下临木伏，毛虫困，肝病死。后十七日，青气奉上，少角不归正商。盛而还衰，胜而不实。
二十二、丁卯，阳明对化司天。金冲对位化标，从成其数九，通运其数十二。至天后十二日，下临木伏，毛虫病，肝藏衰。后十六日，青气奉上，少角不归正商。盛而不实，胜而还衰。
二十三、己卯，阳明对化司天。金冲对位化标，从成其数九，通运其数十四。至天后十四日，下临木伏，毛虫病，肝气衰。后十八日，青气奉上，少角不归正商。盛而还衰，胜而不实。
二十四、辛卯，阳明对化司天。金冲对位化标，从成其数九，通运其数十。至天后十日，下临木伏，毛虫病，肝气衰。后十四日，青气奉上，少角不归正商。盛而还衰，胜而不实。
二十五、癸卯，阳明对化司天。金冲对位化标，从成其数九，通运其数十一。至天后十一日，下临木伏，毛虫困，肝藏病。后三日，白气奉上，少角不归正商。盛而还衰，胜而不实。
二十六、甲辰，太阳对化司天。水冲对位化标，从成其数六，通运其数十一。至天后十一日，下临火伏，羽虫不育，心藏病。后六日，赤气奉上，少徵不归太羽。盛而还衰，胜而不实。
二十七、丙辰，太阳对化司天。水冲对位化标，从成其数六，通运其数十二。至天后十二日，下临火伏，羽虫灾，心藏病。后六日，赤气奉上，少徵不归太羽。盛而还衰，胜而不实。
二十八、戊辰，太阳对化司天。水冲对位化标，从成其数六，通运其数十三。至天后十三日，下临火伏，羽虫殃，心病甚。后七日，赤气奉上，少徵不归太羽。盛而不实，胜而还衰。
二十九、庚辰，太阳对化司天。水冲对位化标，从成其数六，通运其数十五。至天后十五日，下临火伏，羽虫病，心藏病。后九日，赤气奉上，少徴不归太羽。盛而还衰，胜而不实。
三十、壬辰，太阳对化司天。水冲对位化标，从成其数六，通运其数十四。至天后十四日，下临火伏，羽虫灾，心气病。后八日，赤气奉上，少徵不归太羽。盛而还衰，胜而不实。


卷之十一  ——————————————————————————————————————————————————————————————————————————————————————————

司天间化纪篇  ***************************
●大小间化司天三十六法
一、甲子，对化天虚，运不佐天，即大间也。即左右俱间也，至天时，从奇数，即先从左间次行右间。从偶数，即先右间也。间者，即左右从司之令也，间于天令也，即天令不自正化也。
二、丙子，对化天虚，运不佐天，即大间。大间，即左右俱间。天数从奇数，即先左间，次右间。从偶数，即先右间，次左间也。
三、戊子，对化天虚，运佐天，其令同火也，即小间。小间，即一间也。子从奇，即左间不右间。从偶数，即右间不左间也。
四、庚子，对化天虚，运不佐天，即大间。大间，即左右俱间也。天数奇，即先左间，次右间。其数偶，即先右间，次左间也。
五、壬子，对化天虚，木运佐天，即木生火也，故小间。小间，即一间也。天数奇，即先左间，不右间。从偶数，即先右间，不左间也。
六、乙丑，对化天虚，运不佐天，即大间。大间，即左右俱间也。天数奇，即先左间，次右间。其数偶，即先右间，次左间也。
七、丁丑，对化天虚，运克天，即大间。大间，即左右二间也。天数从奇，即先左间，次右间。从偶，即先右间，次左间也。
八、己丑，对化天虚，运佐天，土运上同，天即小间。小间，即一间也。天数奇，即先左间，不右间。从偶，即先右间，不左间也。
九、辛丑，对化天虚，运不佐天，即大间。大间，即左右俱间也。天数奇，即先左间，次右间。从偶，即先右间，次左间也。
十、癸丑，对化天虚，运佐天，即火生土也，即小间。小间，即一间也。天数奇，即先左间，不右间。其数偶，即先右间，次左间也。
十一、乙卯，对化天虚，运佐天，金运上同天令也，即小间。小间，即一间也，天从奇，即先左间，不右间。从偶，即先右间，不左间也。
十二、丁卯，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
十三、己卯，对化天虚，运佐天，即土生金也，即小间。小间，即一间也。天从奇，即先左间，不右间。从偶，即先右间，不左间也。
十四、辛卯，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
十五、癸卯，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
十六、甲辰，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
十七、丙辰，对化天虚，运佐天，水同天令也，即小间。小间，即一间也。天从奇，即先左间，不右间。从偶，即先右间，不左间也。
十八、戊辰，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
十九、庚申，对化天虚，运不佑天，即大间。大间，即左右俱间也。天从奇，即先左间，次右间。从偶，即先右间，次左间也。（原脱）
二十、壬辰，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
二十一、乙巳，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
二十二、丁巳，对化天虚，运佐天，木同天令，即小间。小间，即一间也。天从奇，即先左间，不右间。从偶，即先右间，不左间也。
二十三、己巳，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
二十四、辛巳，对化天虚，运佐，水生木也，即小间。小间，即一间也。天从奇，即先左间，不右间。从偶，即先右间，不左间也。
二十五、癸巳，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
二十六、甲申，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
二十七、丙申，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
二十八、戊申，对化天虚，运佐天，火运同天令，即小间。小间，即一间也。天从奇，即先左间，不右间。从偶，即先右间，不左间也。
二十九、庚申，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。
三十、壬申，对化天虚，运不佐天，即大间。大间，即左右俱间也。天从奇，即先左间，次右间。从偶，即先右间，次左间也。对化凡三十，即有大小间也。今言三十六者法，何也？即于正化中取出六年，三运胜，三运承，共六年也。即小间，又徵也。
三十一、丙午，虽正化，中见水运，上胜天。天令不正，故小虚，亦小间。小间，即一间也。天从奇，即先左间，不右间。从偶，即先右间，不左间也。
三十二、丙寅，虽正化，中见水运，上胜于大。天令不正，故小虚尔，亦小间。小间，即一间也。天从奇，即先左间，不右间。从偶，即先右间，不左间也。
三十三、甲戌，虽正化，中见土运，上承于天。天令不正，故小虚尔，亦小间。小间，即一间也。天从奇，即先左间，不右间。从偶，即先右间，不左间也。
三十四、乙亥，虽正化，中见金运，上承于天。天令不正，故小虚尔，亦小间。小间，即一间也。天从奇，即先左间，不右间。从偶，即先右间，不左间也。
三十五、癸酉，虽正化，中见火运，上承于天。天令不正，故小虚尔，亦小间。小间，即一间也。天从奇，即先左间，不右间。从偶，即先右间，不左间也。
三十六、丁未，虽正化，中见木运，上承于天。天令不正，故小虚尔，亦小间。小间，即一间也。天从奇，即先左间，不右间。从偶，即先右间，不左间也。


卷之十二  ——————————————————————————————————————————————————————————————————————————————————————————

三元配轮纪篇  ***************************
●正化在泉三十法
一、甲午，对取地下甲子，当见己酉也，即天甲子为甲，地甲子为己，甲与己合，是天地配偶也。故甲在天，即己在地也。故甲己之间，中生土运也。故天甲子是甲午也，地甲子是己酉也，故地甲子去天甲子即一十五日也。下见阳明金，正化在泉也。于司天后十五日，即地交也。是立春也，亦从天数也，即天交司后，一千五百刻乃交地也。故酉为兑，其数七。己为土，其数五，七五成十二也。即地交后十二刻，金入地也。自己至酉，顺行三位也。至地后三日，金始治地也。辛物乃生，地气乃燥，后七日白气下生，地气奉运。
二、丙午，天甲子也。下见辛酉，地甲子也，即前去十五位也，丙在天，辛在地，丙辛之间，中生水运，即地见辛酉，阳明正化在泉也。即酉为兑，其数七。辛为水运，其数一，一七成八也，即交地后八刻，金入地也。自辛至酉，顺行十二位也。至地后十二日，金始治地。辛物乃生，地气乃燥，后七日白气下生，地气奉运。
三、戊午，天甲子也。下见癸酉，地甲子，即天戊地癸。戊癸之间，中生火运，即地见癸酉，阳明正化在泉也。即酉为兑，其数七。癸火运，其数二，二七成九也。即于交地后九刻至也，自癸至酉，顺行九位也。至地后九日，金始治地。辛物乃生，燥行于地，后七日白气下生，地气奉运。
四、庚午，天甲子也。下见乙酉，地甲子也，即天庚地乙也。于乙庚之间，中生金运也。即地见乙酉，阳明正化在泉也。即酉为兑，其数七。乙金运，其数四，四七成十一也。于地交后十一刻，金入地也。自乙至酉，顺行六位也。至地后六日，金始治地。辛物乃生，燥行于地，后七日白气下生，地气奉运。
五、壬午，天甲子也。下见丁酉，地甲子也，即天壬地丁也。于丁壬之间，生木运也。即地见丁酉，阳明正化在泉也。即酉为兑，其数七。丁木运，其数三，三七成十也。地交后十刻，金入地也。自丁至酉，顺行三位也。至地后三日，金始治地。辛物乃生，燥行于地，后七日白气下生，金气奉运。
六、乙未，天甲子也。下见庚戌，地甲子也，故天乙地庚也。乙庚之间，生金运也。即地见庚戌，太阳在泉也。即戌为土，其数五。庚金运，其数九，五九成十四也。于地交前十四刻至也。自庚至戌，顺行三位也。至地后三日，金始治地。咸物乃生，寒行于地，后五日黑气下生，地气奉运。
七、丁未，天甲子也。下见壬戌，地甲子也，故天丁地壬也。于丁壬之间，中生木运也。即地见壬戌，太阳正化在泉也。即戌为土，其数五。壬为木，其数八，八五成十三也。于地交时前十三刻，水入地也。自壬至戌，顺行十二位也。至地后十二日，水始治地。咸物乃生，寒行于地，后五日黑气下生，地气奉运。
八、己未，天甲子也。下见甲戌，地甲子也，故天己地甲。于甲己之间，中生土运也。即地见甲戌，太阳正化在泉也。即戌为土，其数五。甲土运，其数五，二五成十也。于交地前十刻，水始入地也。自甲至戌，顺行九位也。至地后九日，水始治地。咸物乃生，后五日黑气下生，地气奉运。
九、辛未，天甲子也。下见丙戌，地甲子也，故天辛地丙也。于丙辛之间，中生水运也。即地见丙戌，太阳正化在泉也。故戌为土，其数五。丙水运，其数六，五六成十一也。于地交时前十一刻，水入地也。自丙至戌，顺行六位也。至地后六日，水始治地。咸物乃生，寒行于地，后五日黑气下生，地气奉运。
十、癸未，天甲子也。下见戊戌，地甲子也，故天癸地戊也。于戊癸之间，中生火运也。即地见戊戌，太阳正化在泉也。故戌为土，其数五。戊火运，其数七，七五成十二也。于地交前十二刻，水入地也。自戊至戌，顺行六位也。至地后六日，水始治地也。寒行于地，咸物乃生，后五日黑气下生，地气奉运。
十一、甲申，天甲子也。下见己亥，地甲子也，故天甲地己也。于甲己之间，中生土运也。即地见巳亥，厥阴正化在泉也。故亥为乾，其数六。己为土，其数五，五六成十一也。交地时后十一刻，水入地也。自己至亥，顺行五位是也。至地后五日，水始治地也。风行于地，酸物乃生，后六日青埃下生，地气奉运。
十二、丙申，天甲子也。下见辛亥，地甲子也，故天丙地辛也。于丙辛之间，中生水运也。即地见辛亥，厥阴正化在泉也。故亥为乾，其数六。水运其数一，一六成七也。于交地时后七刻，木入地。自辛至亥，顺行二位也。至地后二日，水始治地。风行于地，酸物乃生，后六日青气下生，地气奉运。
十三、戊申，天甲子也。下见癸亥，地甲子也，即天戊地癸也。于戊癸之间，中生火运也。地见癸亥，厥阴正化在泉也。故亥为乾，其数六。癸火运，其数二，六二成八也。交地时后八刻，木入地也。自癸至亥，顺行十一位也。至地后十一日，水始治地。风行于地，酸物乃生，后六日青气下生，地气奉运。
十四、庚申，天甲子也。下见乙亥，地甲子也，故天庚地乙也。于乙庚之间，中生金运也。即地见乙亥，厥阴正化在泉也。故亥为乾，其数六。乙金运，其数四，四六成十也。于交地时后十刻，木入地也。自乙至亥，顺行八位也。至地后八日，水始治地也。风行于地，酸物乃生，后六日青气下生，地气奉运。
十五、壬申，天甲子也。下见丁亥，地甲子也，故天壬地丁也。于丁壬之间，中生木运也。即地见丁亥，厥阴正化在泉也。故亥为乾，其数六。丁木运，其数三，三六成九也。于交地时后六刻，木入地也。自丁至亥，顺行五位也。至地后五日，木始治地。风行于地也。酸物乃生，后六日青气下生，地气奉运。
十六、乙卯，天甲子也。下见庚午，地甲子也，故天乙地庚也。于乙庚之间，中生金运也。即地见庚午，少阴君火正化在泉也。故午为离，其数九。庚金运，其数九，二九成十八也。于交地时前十八刻，火入地也。自庚至午，顺行十一位也。至地后十一日，水始治地。热行于地，苦物乃生，后九日赤气下生，地气奉运。
十七、丁卯，天甲子也。下见壬午，地甲子也，故天丁地壬也。于丁壬之间，中生木运也。即地见壬午，少阴君火在泉也。故午为离，其数九。壬木运，其数八，八九成十七也。于交地时前十七刻，火入地也。自壬至午，顺行八位也。至地后八日，水始治地也。热行于地，苦物乃生，后九日赤气下生，地气奉运。
十八、己卯，天甲子也。下见甲午，地甲子也，故天己地甲也。于甲己之间，中生土运也。即地见甲午，少阴君火正化在泉也。故午为离，其数九。甲为土运，其数五，九五成十四也。于交地时前十四刻，火入地也。自甲至午，顺行五位也。至地后五日，水始治地。热行于地，苦物乃生，后九日赤气下生，地气奉运。
十九、辛卯，天甲子也。下见丙午，地甲子也，故天辛地丙也。于丙辛之间，中生水运也。地见丙午，少阴君火正化在泉也。故午为离，其数九。丙水运，其数六，六九共成十五也。于交地时前十五刻，火入地也。自丙至午，顺行五位也。至地后二日，水始治地也。热行于地，苦物乃生，后九日赤气下生，地气奉运。
二十、癸卯，天甲子也。下见戊午，地甲子也，故天癸地戊也。故于戊癸之间，中生火运也。即地见戊午，少阴君火正化在泉也。故午为离，其数九。戊火运，其数九，二九成十八也。于交地时前十八刻，火入地也。自戊至午，顺行二位也。至地后二日，火始治地。热行于地，苦物乃生，后九日赤气下生，地气奉运。
二十一、申辰，天甲子也。下见己未，地甲子也，故天甲地己也。于甲己之间，中生土运也。即地见己未，太阴正化在泉也。故未为土，其数五。己为土运，其数五，二五成十八也。于交地后十刻，土入地，己本在未，更不迁动也。至地日，土便治地也。湿行于地，甘物乃生，后五日黄气下生，地气奉运。
二十二、丙辰，天甲子也。下见辛未，地甲子也，故天丙地辛也。于丙辛之间，中生水运也。地见辛未，太阴正化在泉也。故未为土，其数五。辛水运，其数一，一五成六也。于交地时后六刻，土入地也。自辛至未，顺行十位也。至地后十日，土始治地也。湿行于地，甘物乃生，后五日黄气下生，地气奉运。
二十三、戊辰，天甲子也。下见癸未，地甲子也，故天戊地癸也。于戊癸之间，中生火运也。地见癸未，太阴正化在泉也。故未为土，其数五。癸水运，其数二，二五成七也。于交地时后七刻，土入地也。自癸至未，顺行七位也。至地后七日，土始治地。湿行于地，甘物乃生，后五日黄气下生，地气奉运。
二十四、庚辰，天甲子也。下见乙未，地甲子也，故天庚地乙也。于乙庚之间，中生金运也。地见乙未，太阴正化在泉也。故未为土，其数五。乙金运，其数四，四五成九也。于交地时后九刻，土入地也。自乙至未，顺行四位也。至地后四日，土始治地。湿行于地，甘物乃生，后五日黄气下生，地气奉运。
二十五、壬辰，天甲子也。下见丁未，地甲子也，故天壬地丁也。于丁壬之间，中生木运也。地见丁未，太阴正化在泉也。未为土，其数五。丁木运，其数三，三五成八也。于交地时后八刻，土入地也，了本在未也。至地后当日，土始治地也。湿行于地，甘物乃生，后五日黄气下生，地气奉运。
二十六、乙亥，天甲子也。下见庚寅，地甲子也，故天乙地庚。于乙庚之间，中生金运也。地见庚寅，少阳相火，正化在泉也。故寅为艮，其数八。庚金运，其数九，八九成十七也。于交地时前十七刻，火入地也。自庚至寅，顺行七位也。至地后七日，火始治地也。热行于地，苦物乃生，后八日赤气下生，地气奉运。
二十七、丁亥，天甲子也。下见壬寅，地甲子也，故天丁地壬也。于丁壬之间，中生木运也。即地见壬寅，少阳相火，正化在泉也。故寅为艮，其数八。壬木运，其数八，八二成十六也。于交地时前十六刻，火入地也。自壬至寅，顺行四位也。至地后四日，火始治地也。热行于地，苦物乃生，后八日赤气下生，地气奉运。
二十八、己亥，天甲子也。下见甲寅，地甲子也，故天己地甲也。于甲己之间，中生土运也。即地见甲寅，少阳相火，正化在泉也。即寅为艮，其数八。甲土运，其数五，五八成十三也。于交地时前十三刻，火入地也。自甲本寄寅也，至地日，当日便火始治地也。热行于地，苦物乃生，后八日赤气下生，地气奉运。
二十九、辛亥，天甲子也。下见丙寅，地甲子也，故天辛地丙也。于丙辛之间，中生水运也。即地见丙寅，少阳相火，正化在泉也。故寅为艮，其数八。丙水运，其数六，六八成十四也。于地交时前十四刻，火入地也。自丙至寅，顺行十位也。至地后十日，火始治地也。热行于地，苦物乃生，后八日赤气下生，地气奉运。
三十、癸亥，天甲子也。下见戊寅，地甲子也，故天癸地戊也。于戊癸之间，中见火运也。地见戊寅，少阳相火，正化在泉也。故寅为艮，其数八。戊火运，其数七，七八成十五也。于交地时前十五刻，火入地也。自戊至寅，顺行十位也。至地后十日，火始治地也。热行于地，苦物乃生，后八日赤气下生，地气奉运。


卷之十三  ——————————————————————————————————————————————————————————————————————————————————————————

地应三元纪篇  ***************************
●对化在泉三十法
一、甲子，天甲子也。下见己卯，地甲子也，故天甲地己也。于甲己之间，中生土运也。即地见己卯，阳明对化在泉，即金冲对位也。故卯为震，其数三。己为七，其数五，三五成八也。于交地时前八刻，金入地也。自己至卯，左迁五位也。至地后五日，金始治地也。燥行于地，辛物乃生，后三日运气同下，间物同生也。
二、丙子，天甲子也。下见辛卯，地甲子也，故天丙地辛也。于丙辛之间，中生水运也。即地见辛卯，阳明对化在泉，金冲对位也。故卯为震，其数三。辛水运，其数一，一三成四也。于交地时前四刻，金入地也。自辛至卯，左迁入位也。至地后八日，金始治地也。燥行于地，辛物乃生，后三日运气同下，间物同生也。
三、戊子，天甲子也。下见癸卯，地甲子也，故天戊地癸也。于戊癸之间，中生火运也。地见癸卯，阳明对化在泉也。故卯为震，其数三。癸火运，其数二，二三成五也。于交地时后五刻，金入地也。自癸至卯，左迁十一位也。至地后十一日，金始治地也。燥行于地，辛物乃生，后三日运气同下，间物同生也。
四、庚子，天甲子也。下见乙卯，地甲子也，故天庚地乙也。于乙庚之间，中生金运也。地见阳明，对化在泉。卯为震，其数三。乙金运，其数四，四三成七也。于交地时，后七刻金入地也。自乙至卯，左迁七位也。至地后一日，金始治地也。燥行于地，辛物乃生，后三日运气同下，间物同生也。
五、壬子，天甲子也。下见丁卯，地甲子也，故天壬地丁也。于丁壬之间，中生木运也。地见丁卯，阳明对化在泉也。故卯为震，其数三。丁木运，其数三，二三成六也。于交地时，后八刻木入地也。自丁至卯，左迁五位也。至地后五日，木始治地也。燥行于地，辛物乃生，后三日运气同下，间物同生也。
六、乙丑，天甲子也。下见庚辰，地甲子也，故天乙地庚也。于乙庚之间，中见金运也。即天见庚，辰太阳对化在泉也。故辰为土，其数五。庚金运，其数九，五九成十四也。于交地时，后十四刻水入地也。自庚至辰，左迁五位也。至地后五日，水始治地也。寒行于地，咸物乃生，后五日运气同下，间物同生也。
七、丁丑，天甲子也。下见壬辰，地甲子也，故天丁地壬也。于丁壬之间，中生木运也。即地见壬辰，太阳对化在泉也。故辰为土，其数五。壬为木，其数八，八五成十三也。于交地时，后十三刻，水入地也。自壬至辰，左迁八位也。至地后八日，水始治地也。寒行于地，咸物乃生，后五日运气同下，间物同生也。
八、己丑，天甲子也。下见甲辰，地甲子也，故天己地甲也。于甲己之间，中生土运也。即地见甲辰，太阳对化在泉也。故辰为土，其数五。甲土运，其数五，二五成十也。于交地时后十刻，水入地也。自甲至辰，左迁十一位也。至地后十一日，水始治地也。寒行于地，咸物乃生，后五日运气同下，间物同生也。
九、辛丑，天甲子也。下见丙辰，地甲子也，故天辛地丙也。于丙辛之间，中生水运也。即地见丙辰，太阳对化在泉也。故辰为土，其数五，丙水运，其数六，五六成十一也。于交地时，后十一刻，水入地也。自丙至辰，左迁二位也。至地后二日，水始治地也。寒行于地，咸物乃生，后五日运气同下，间物同生也。
十、癸丑，天甲子也。下见戊辰，地甲子也，故天戊地癸也。于戊癸之间，中生火运也。即地见戊辰，太阳对化在泉也。故辰为土，其数五。壬火运，其数七，七五成十二也。于交地时，后十二刻水入地也。自戊至辰，左迁二位也。至地后二日，水始治地也。寒行于地，咸物乃生，后五日运气同下，间物同生也。
十一、甲寅，天甲子也。下见己巳，地甲子也，故天甲地己也。于甲己之间，中生土运也。即地见己巳，厥阴对化在泉也。故巳为巽，其数四。己土运，其数五，四五成九也。于交地时，后九刻木入地也。自己至巳，左迁三位也。至地后三日，水始治地也。风行于地，咸物乃生，后四日运气同下，间物同生也。
十二、丙寅，天甲子也。下见辛巳，地甲子也，故天丙地辛也。于丙辛之间，中生水运也。即地见辛巳，厥阴对化在泉也。故巳为巽，其数四。辛水运，其数一，一四成五也。于交地时，后五刻，木入地也。自辛至巳，左迁六位也。至地后六日，水始治地也。风行于地，咸物乃生，后四日运气同下，间物同生也。
十三、戊寅，天甲子也。下见癸巳，地甲子也，故天戊地癸也。于戊癸之间，中生火运也。即地见癸巳，厥阴对化在泉也。故巳为巽，其数四。癸火运，其数二，二四成六也。于交地时，后九刻木入地也。自癸至巳，左迁九位也。至地后九日，水始治地也。风行于地，咸物乃生，后四日运气同下，间物同生也。
十四、庚寅，天甲子也。下见乙巳，地甲子也，故天庚地乙也。于乙庚之间，中生金运也。即地见乙巳，厥阴对化在泉也。故巳为巽，其数四。乙金运，其数四，二四成八也。于交地时，后九刻，木入地也。自乙至巳，左迁十五位也。至地后十二日，水始治地也。风行于地，咸物乃生，后四日运气同下，间物同生也。
十五、壬寅，天甲子也。下见丁巳，地甲子也，故天壬地丁也。于丁壬之间，中生木运也。即地见丁巳，厥阴对化在泉也。故巳为巽，其数四。丁木运，其数三，三四成七也。于交地时，后七刻，木入地也。自丁至巳，左迁三位也。至地后三日，水始治地也。风行于地，咸物乃生，后四日运气同下，间物同生也。
十六、乙酉，天甲子也。下见庚子，地甲子也，故天乙地庚也。于乙庚之间，中生金运也。即地见庚子，少阴君火，对化在泉也。故子为坎，其数一。庚金运，其数九，九一成十也。于交地前十刻，火入地也。自庚至子，左迁八位也。至地九日，火始治地也。热行于地，苦物乃生，后一日运气下同，间物同生也。
十七、丁酉，天甲子也。下见壬子，地甲子也，故天丁地壬也。于丁壬之间，中生木运也。故地见壬子，少阴君火，对化在泉也。故子为坎，其数一。壬木运，其数八，八一成九也。于交地时前九刻，火入地也。自壬至子，左迁十二位也。至地十二日，火始治地也。热行于地，苦物乃生，后一日运气同下，间物同生也。
十八、己酉，天甲子也。下见甲子，地甲子也，故天己地甲也。于甲己之间，中生土运也。即地见甲子，少阴君火，对化在泉也。故子为坎，其数一。甲土运，其数五，一五成六也。于交地时前六刻，火入地也。自甲至子，左迁三位也。至地后三日，火始治地也。热行于地，苦物乃生，后一日运气下同，间物同生也。
十九、辛酉，天甲子也。下见丙子，地甲子也，故天辛地丙也。于丙辛之间，中生水运也。即地见丙子，少阴君火，对化在泉也。故子为坎，其数一。丙水运，其数六，一六成七也。于交地时，前七刻至也，火入地也。自丙至子，左迁六位也。至地六日，火始治地也。热行于地，苦物乃生，后一日运气下同，间物同生也。
二十、癸酉，天甲子也。下见戊子，地甲子也，故天癸地戊也。于戊癸之间，中生火运也。即地见戊子，少阴君火，对化在泉也。故子为坎，其数一。戊火运，其数七，一七成八也。于交地时前八刻，火入地也。自戊至子，左迁六位也。至地后六日，火始治地也。热行于地，苦物乃生，后一日运气下同，间物同生也。
二十一、甲戌，天甲子也。下见己丑，地甲子也，故天甲地己也。于甲己之间，中生土运也。即地见己丑，太阴对化在泉也。故丑为土，其数五。己土运，其数五，二五成十也。于交地时后十刻，土入地也。自己至丑，左迁七位也。至地后七日，土始治地也。湿行于地，甘物乃生，后五日运气下同，间物同生也。
二十二、丙戌，天甲子也。下见辛丑，地甲子也，故天丙地辛也。于丙辛之间，中见水运也。即地见辛丑，太阴对化在泉也。故丑为土，其数五。辛水运，其数六，五六成十一也。于交地时后十一刻，土入地也。自辛至丑，左迁十位也。至地十日，土始治地也。湿行于地，甘物乃生，后五日运气下同，间物同生也。
二十三、戊戌，天甲子也。下见癸丑，地甲子也，故天戊地癸也。于戊癸之间，中生火行也。即地见癸丑，太阴对化在泉也。故丑为土，其数五。癸火运，其数二，二五成七也。于交地时七刻，火入地也。癸本在丑，更无迁动也。当日火便治地也。湿行于地，甘物乃生，后五日运气下同，间物同生也。
二十四、庚戌，天甲子也。下见乙丑，地甲子也，故天庚地乙也。于乙庚之间，中生金运也。即地见乙丑，太阴对化在泉也。故丑为土，其数五。乙金运，其数四，四五成九也。于交地时后九刻，土入地也。自乙至丑，左迁四位也。至地后四日，土始治地也。湿行于地，甘物乃生，后五日运气下同，间物同生也。
二十五、壬戌，天甲子也。下见丁丑，地甲子也，故天壬地丁也。于丁壬之间，中生木运也。即地见丁丑，太阴对化在泉也。故丑为土，其数五。丁木运，其数三，三五成八也。于交地时后八刻，土入地也。自丁至丑，左迁七位也。至地后七日，土始治地也。后五日运气下同，间物乃（基十）生也。
二十六、乙巳，天甲子也。下见庚申，地甲子也，故天乙地庚也。于乙庚之间，中生金运也。故地见庚申，少阳相火对化在泉也。故申为坤，其数二。庚金运，其数九，九二成十一也。于交地时前十一刻，火入地也。庚本在申，更无迁动也。于交地时，当日火始治地。热行于上，苦物乃生，后二日运气下同，间物同生也。
二十七、丁巳，天甲子也。下见壬申，地甲子也，故天丁地壬也。于丁壬之间，中生木运也。即地见壬申，少阳相火，对化在泉也。故申为坤，其数二。壬木运，其数八，八二成十也。于交地时前十刻，火入地也。自壬至申，左迁四位也。至地后四日，火始治地也。后二运气下同，间物同生也。
二十八、己巳，天甲子也。下见甲申，地甲子也，故天己地甲也。于甲己之间，中生土运也。即地见甲申，少阳相火，对化在泉也。故申为坤，其数二。甲土运，其数五，二五成七也。于交地时前七刻，火入地也。自甲至申，左迁七位也。至地后七日，火始治地也。后二日运气下同，间物同生也。
二十九、辛巳，天甲子也。下见丙申，地甲子也，故天辛地丙也。于丙辛之间，中生水运也。即地见丙申，少阳相火，对化在泉也。故申为坤，其数二。丙水运，其数六，二六成八也。于交地时前八刻，火入地也。自丙至申，左迁十位也。至地后十日，火始治地也。热行于地，苦物乃生也，后二日运气下同，间物同生也。
三十、癸巳，天甲子也。下见戊申，地甲子也，故天癸地戊也。于戊癸之间，中生少运也。即地见戊申，少阳相火，对化在泉。故申为坤，其数二。戊火运，其数七，七二成九也。于交地时前九刻，火入地也。自戊至申，左迁十位也。至地后十日，火始治地也。热行于地，苦物乃生，后二日运气下同，间物同生也。

地合运胜纪篇  ***************************
●运合在泉十二法
一、庚子，下见乙卯，乙金运也。地见阳明，对化在泉也。即阳明金，即上与运同金也。即在泉之化，与运合德。白埃四起，辛物生多，酸物生少。岁半之后，燥胜风少。
二、庚午，下见乙酉，乙金运也。地见阳明，对化在泉也。阳明金也，即上与运同金也。即上与运同金也。故在泉之气，与运合德，远视山谷，白气如练，正令实，又合运令，爆令辛化，木气还亏。
三、辛丑，下见丙辰、丙辛，水运也。地见太阳，对化在泉也，太阳水也，上与运同，水也。故在泉之气与运合德，黑气远见，咸物乃生，苦物生少，寒化后令，阳光不治。
四、辛未，下见丙戊、丙辛，水运也。地见太阳，正化在泉也，太阳水也。上与运同，水也。故在泉之气，与运合德也。遥望天涯，暝暝黯暗，地气上胜也。咸化胜苦，寒胜于热。其令又胜，于辰年正化运合也。
五、壬寅，下见丁巳、丁壬，木运也。地见厥阴，对化在泉也，厥阴木也。上与运同，木也。故在泉之气，与运合德也。即青埃之下，酸物生多，甘物乃少，风化后令。
六、壬申，下见丁亥、丁壬，木运也。地见厥阴，正化在泉也，厥阴木也。上与运同，木也。故在泉之气，与运合德也。故地发苍埃，山生碧气，酸物刑甘，令生摧拉，正化运合，还胜于已。
七、癸酉，下见戊子、戊癸，火运也。地见少阴君火，对化在泉也。少阴君火也，上与运同火也。故在泉之气与运合德也。地发赤气，远生郊野，苦物生多，辛物反苦，后令温暄，冬见流水。
八、癸卯，下见戊午、戊癸，火运也。地见少阴君火，正化在泉也。少阴君火也，上与运同火也。即在泉之气与运合德也。地蒸热气，山谷焦枯，赤气频见，燔焫郊外，苦物胜辛，赤花鲜盛，后令冬暄，正化运合，不同于子。
九、甲戊，下见己丑、甲己，土运也。地见太阴对化在泉也。太阴土也，上与运同土也。即在泉之气与运合德也。黄埃四起，地气乃润，甘物生多，咸物化少，后令埃雾。
十、甲辰，下见己丑、甲己，土运也。地见太阴正化在泉也，太阴土也，上与运同土也，即在泉之气与运合德也。远视山谷，黄气下起，太虚埃昏，云物以扰，雨生濛昧，甘物黄化，并皆肥盛，后雨湿正化，运合不同于丑。
十一、癸巳，下见戊申、戊癸，火运也。地见少阳对化在泉也，少阳相火也，上与运同火也，即在泉之气与运合德也。热蒸地暖，地发汤泉，苦化辛衰，冬令反温。
十二、癸亥，下见戊寅、戊癸，火运也。即地见少阳在泉也，少阳相火也，上与运同火也，即在泉之气与运合德也。热蒸地气，临明夜见，郊野燔焫，赤气远生，苦胜辛酉，正化运同，不同于中。
●运胜在泉十二法
一、戌子，下见癸卯、戊癸，火运也。地见在泉阳明金也。上见火运，运胜地金，赤气之下，辛和变苦。岁半之后令，燥久热生，对化地虚，运胜乃甚。
二、戊午，下见癸酉、戊癸，火运。地见阳明在泉，上见火运，运胜地金，赤气之下，辛物变衰，岁半之后令，燥中间热，正化地实，运胜减半。
三、乙丑，下见甲辰、甲己，土运。地见太阳在泉，太阳水也。上见土运，运胜地水，黄气之下，咸物变甘。岁半之后令，寒化反化对化虚，运胜乃甚。
四、己未，下见甲戌、甲己，土运。地见太阳在泉，太阳水也。上见土运，运胜地水，黄气之下，咸物变甘。岁半之后令，寒中间湿，埃雾时起，正化地实，运胜减半也。
五、庚寅，下见乙巳、乙庚，金运也。地见厥阴在泉，厥阴木也。上见金运，运胜地木，白气之下，酸物变辛。岁半之后令，风化反燥。对化地虚，运乃甚也。
六、庚申，下见乙亥、乙庚，金运。地见厥阴在泉，厥阴木也。上见金运，运胜地木，白气之下，酸和变辛。岁半之后令，风中间燥，正化地实，运胜减半也。
七、辛酉，下见丙子、丙辛，水运。地见少阴在泉，少阴君火也。上见水运，运胜地火也。黑气之下，苦物变咸。岁半之后令，温中变寒，对化地虚，运胜乃甚。
八、辛卯，下见丙午、丙辛，水运。地见少阴在泉，少阴君火也。上见水运，运胜地火也。黑气之下，苦物变咸，岁半之后，温中同寒，正化地实，运胜减半。
九、壬戌，下见丁丑、丁壬，木运。地见太阴在泉，太阴土也。上见木运，运胜地土，青气之下，甘物变酸。岁半之后令，雨中反风，对化地虚，运胜乃甚也。
十、壬辰，下见丁未、丁壬，木运也。地见太阴在泉，太阴土也。上见木运，运胜地土。青气之下，甘物变酸。岁半之后，雨中间风，正化地实，运胜减半也。
十一、辛巳，下见丙申、丙辛，水运。地见少阳在泉，少阳相火也。上见水运，运胜地火也。黑气之下，苦物变咸也。岁半之后令，热化反寒，对化地虚，运胜乃甚。
十二、辛亥，下见丙寅、丙辛，水运。地见少阳在泉，少阳相火也。上见水运，运胜地火也。黑气之下，苦物乃咸也。岁半之后令，热化间寒，正化地实，运胜得半也。


卷之十四  ——————————————————————————————————————————————————————————————————————————————————————————

胜符会对纪篇  ***************************
●直符在泉十二法
一、己亥，下见甲寅，少阳相火在泉。甲本寄寅，命曰直符。符者，合也。地化自然，别无刑克。
二、乙巳，下见庚申，少阳相火在泉。庚本在申，直符者，支干合德也。地火不能胜于年运也，即一火不胜二金也。
三、丁酉，下见壬子，少阴君火在泉。壬本在子，支干合德，地化自令，别无刑克。
四、辛卯，下见丙午，少阴君火在泉。丙住南方，午为家室，地化之令，时化不迁，间运无犯。
五、壬辰，下见丁未，太阴土在泉。丁本寄未，支干同家，气令自正，别无胜至。
六、甲辰，下见未，太阴土在泉。己亦住未，支干同乡，令曰直符，地令应候。
七、戊戌，下见癸丑，太阴土在泉。癸本在丑，太干相合，地令化专，别无间刑。
八、庚子，下见乙卯，阳明金在泉。乙来归东，支干合德，地化应晴，气令无失。
九、丙子，下见辛酉，阳明金在泉。辛来向西，支干同位，地化依令，别无间形。
十、戊申，下见癸亥，厥阴水在泉。癸到北方，支干合位，地化时令，不失天元。
十一、癸未，下见戊戌，太阳水在泉。戊到天间，如归舍宅，地化专精，更无他克。
十二、甲寅，下见己巳，厥阴木在泉。己归地户，似住家乡，地化时令，应候无失。
●地胜在泉十二法
一、壬子，下见丁卯、丁壬，木运。地见阳明在泉，阳明金也。地胜于运，白气上腾，运化不应。对化之地，其胜犹小。
二、壬午，下见丁酉、丁壬，木运。地见阳明在泉，阳明金也。地胜于运，白气上腾，燥生风灭。正化之地，其胜乃威。
三、癸丑，下见戊辰、戊癸，火运。地见太阳在泉，太阳水也。地胜于运，黑气下生，火令灭半。对化之地，其胜乃微。
四、癸未，下见戊戌、戊癸，火运。地见太阳在泉，太阳水也。地胜于运，黑气下生，火运乃灭。正化之地，其胜甚雄。
五、甲寅，下见己巳、甲己，土运。地见厥阴在泉，厥阴木也。地胜于运，青气上腾，土湿还弱。对化之地，其胜乃虚。
六、甲申，下见乙亥、甲己，土运。地见厥阴在泉，厥阴木也。地胜于运，青埃四起，雨湿全亏。正化之地，其胜甚坚。
七、乙酉，下见庚子、乙庚，金运。地见少阴在泉，少阴君火也。地胜于运，赤气下生，清燥失化。对化之地，其胜至微。
八、乙卯，下见庚午、乙庚，金运。地见少阴在泉，少阴君火也。地胜于运，赤气下生，燥金全失。正化之地，其胜至甚。
九、丙戌，下见辛丑、丙辛，水运。地见太明在泉，太阴土也。地胜于运，黄气下异，寒运灭凛。对化之地，其胜犹轻。
十、丙辰，下见辛未、丙辛，水运。地见太明在泉，太阴土也。地胜于运，黄气下起，运水失寒。正化之地，其胜甚重。
十一、乙巳，下见庚申、乙庚，金运。地见少阳在泉，少阳相火也。地胜于运，赤气下生，燥令不足。对化之地，其胜且微。
十二、乙亥，下见庚寅、乙寅，金运。地见少阳在泉，少阳相火也。地胜于运，赤气下生，清燥不施。正化之地，其胜至甚。

灾郁逆顺纪篇  ***************************
●地郁在泉五法
一、厥阴木在泉，巳亥正对同法也。上见金运，金运下克之，木气不发苍埃，木气久伏于地，次岁过水运，其木伏，怒气乃发于地，与民为灾。其病卒中，失音，不随，筋痿，痫厥。埃湿乃收，甘黄不化，大风数举，太虚埃昏，云雨且息。
二、君相二火在泉，子午寅申正对一法，上见水运，水运下克之，火地令赤气下伏不出，经年久隐地中不能出见，次岁遇木运，火伏怒气始出，与民为灾，即颠狂，惊痫，鼽衂，闷乱，烦燠，小便如血。万物焦枯，山川干燥。
三、太阴土在泉，丑未正对化同一法。上见木运，木运下克之，土伏地中，黄气本色久伏不出。次岁遇火运，土伏怒气，始乃发泄，真气既出。民多瘟疠，黄疸，肿湿，胀满，大腹，足踵，飧泄。山泽昏翳，万物不鲜，雨施濛昧。
四、阳明金在泉，卯酉正对化同一法。上见火运，火运克之，白气不见，火伏在地，不能上腾。次岁遇土运，金伏怒气乃始出地，与民为灾。病喘咳，悲伤，洒淅寒热，咯血，毛焦。草木萎枯，肃杀春作，林木有声。
五、太阳水在泉，辰戌正对化同一法。上见土运，土运伏之，黑气久隐，不得彰见。次岁遇金运，水伏怒气，始出于地，与民为灾，病皆痹厥，骨痿，胫寒，失溺，腰膝无力。万物花卉皆萎，阳光失色也
●逆化在泉十二法
一、丙子，下见辛卯、丙辛，水运。地见阳明在泉，阳明金也。金生水，水居上位，父居下位，虽然相得，名曰逆化。逆化亦凶，对化之地，地化不专。
二、丙午，下见辛酉、丙辛，水运。地见阳明在泉，阳明金也。金生水，水居上位，金居下位，子临父位，逆。逆，即凶。正化之地，凶灾乃小。
三、丁丑，下见壬辰、丁壬，木运。地见太阳在泉，太阳水也。水生木，子木居上，父水在下，子临父位乃凶，逆化也。对化之地，地令不实。
四、丁未，下见壬戌、丁壬，木运。地见太阳在泉，太阳水也。水生木，子木居上，父水在下，子临父位乃凶，逆化也。正化之地，地令不实。
五、戊寅，下见癸巳、戊癸，火运。地见厥阴在泉，厥阴木也。木生火，子木居上，父木在下，子临父位乃凶，逆化。对化之地，凶中令别。
六、戊申，下见癸亥、戊癸，火运。地见厥阴在泉，厥阴木也。木生火，子木居上，父木在下，子临父位乃凶，逆化也。正化之地，有凶乃专。
七、己酉，下见甲子、甲己，土运。地见少阴在泉，少阴君火也。火生土，子木居上，父火在下，子临父位乃凶，逆化也。对化之地，灾凶令变。
八、己卯，下见甲午、甲己，土运。地见少阴在泉，少阴君火也。火生土，子土居上，父火在下，子临父位乃凶，逆化也。正化之地，虽凶令专。
九、庚戌，下见乙丑、乙庚，金运。地见太阴在泉，太阴土也。土生金，子金居上，父土在下，子临父位乃凶，逆化也。对化之地，地凶有变。
十、庚辰，下见乙未、乙庚，金运。地见太阴在泉，太阴土也。土生金，子金居上，父土在下，子临父位乃凶，逆化也。正化之地，虽令专亦凶也。
十一、己巳，下见甲申、甲己，土运。地见少阳在泉，少阳相火也。火生土，子土居上，父火在下，子临父位乃凶，逆化也。对化之地，灾凶令变。
十二、己亥，下见甲寅、甲己，土运。地见少阳在泉，少阳相火也。火生土，子土居上，父火在下，子临父位乃凶，逆化也。正化之地，虽凶令实。
●顺化在泉十二法
一、甲子，下见己卯、甲己，土运。地见阳明在泉，阳明金也。土生金，父土下临于子，金父临子位，顺也。对化虽虚，地气奉上，乃吉。
二、甲午，下见己酉、甲己，土运。地见阳明在泉，阳明金也。土生金，父土下临于子金，父临子位，顺也。正化令专，地气奉上，乃作嘉祥。
三、乙丑，下见庚辰、乙庚，金运。地见太阳在泉，太阳水也。金生水，父金下临于子水，父临子位，顺也。对化虽虚，地气奉上，乃吉。
四、乙末，下见庚戌、乙庚，金运。地见太阳在泉，太阳水也。金生水，父金下临于子水，父临子位，顺也。正化令专，地气奉上，水泽生瑞也。
五、丙寅，下见辛巳、丙辛，水运。地见厥阴在泉，厥阴木也。水生木，父水下临子木，父临子位，顺也。对化虽虚，地气奉运，亦应吉祥。
六、丙申，下见辛亥、丙辛，水运。地见厥阴在泉，厥阴木也。水生木，父水下临子木，父临子位，顺也。正化令专，地气奉运，乃生灵芝，嘉禾之瑞，青霞数举。
七、丁酉，下见壬子、丁壬，木运。地见少阴在泉，少阴君火也。木生火，父木下临子火，父临子位，顺也。对化虽虚，地气奉运，亦生汤泉醴水。
八、丁卯，下见壬午、丁壬，木运。地见少阴在泉，少阴君火也。木生火，父木下临子火，父临子位，顺也。正化令实，地气奉运，乃生朱草，食之延年。
九、戊戌，下见癸丑、戊癸，火运。地见太阴在泉，太阴土也。火生土，父火下临子土，父临子位，顺也。对化虽虚，地气奉运，流水还清。
十、戊辰，下见癸未、戊癸，火运。地见太阴在泉，太阴土也。火生土，父火下临子土，父临子位，顺也。正化令专，地气奉运，地生□□，背上有黄芝，食之应瑞，乃作地仙。
十一、丁巳，下见壬申、丁壬，木运。地见少阳在泉，少阳相火也。木生火，父木下临子火，父临子位，顺也。对化虽虚，地气奉运，乃作丰登。
十二、丁亥，下见壬寅、丁壬，木运。地见少阳在泉，少阳相火也。木生火，父木下临子火，父临子位，顺也。正化地专，地气奉运，乃作丰稔之瑞也。
●资化在泉十二法
一、厥阴对化，不逢金运酸化之令，复资其苦。苦味之形，转添肥盛，满化之资，惟资其一也。
二、厥阴正化，不逢金运酸化之令，乃资其苦。苦味之盛，酸复资盛，正化之资，惟资其二也。
三、少阴对化，不逢水运苦化之令，乃资其甘。甘化肥盛，不复其资，对化之资，惟资其一也。
四、少阴正化，不逢水运苦化之令，乃资其甘。甘物肥盛，复资其酸，正化之资，复资其二也。
五、太阴对化，不逢木运甘化之令，乃资其辛。辛物肥盛，不复其资，对化之资，惟资一也。
六、太阴正化，不逢木运甘化之令，乃资其辛。辛化肥盛，复资其苦，正化之资，还惟资其二也。
七、阳明对化，不逢火运辛化之令，乃资其咸。咸物肥盛，不复其资，对化之资，惟资其一也。
八、阳明正化，不逢火运辛化之令，乃资其咸。咸化肥盛，复资其甘，正化之资，还资其二。
九、太阳对化，不逢土运咸化之令，乃资其酸。酸化肥盛，不复资辛，对化之资，惟资其一。
十、太阳正化，不逢土运咸化之令，乃资其酸。酸化肥盛，复资其辛，正化之资，还资其二。
十一、少阳对化，不逢水运苦化之令，乃资其甘。甘物肥盛，不复资酸，对化之资，惟资其一。
十二、少阳正化，不逢水运苦化之令，乃资其甘。甘化肥盛，复资其酸，正化之资，还资其二。


卷之十五  ——————————————————————————————————————————————————————————————————————————————————————————

地土间物纪篇  ***************************
●间化在泉三十六法
一、甲子，下见己卯，阳明在泉。对化有间，与运相得，即小间。小间即一间也，地从奇数，即先左间，不右间也。地从偶数，即先右间，不左间也。地之间者，先间味物，后间气令。假令阳明在泉，天北正，即地南正。天南正，即前北正也。乃奉天之正，即地见己卯，天南正也。即左见太阳。从奇，即先太阳间也。即先间生咸味，黑草木，次间寒令也。从偶，即先右间，右间少阳。少阳先间苦味及赤化，从热令。今举此一间，余皆仿此也。
二、丙子，下见辛卯，丙辛水运，地见阳明在泉。对化有间，与运相得，即小间。小间，即一间也。地从奇，即先左间不右间也。从偶，即先右间，不左间也。
三、戊子，下见癸卯，戊癸火运，地见阳明在泉。对化有间，与运不相得，即大间。大间，即左右俱间也。地从奇，即先左间，次右间也。从偶，即先右间，次左间也。
四、庚子，下见乙卯，乙庚金运，地见阳明在泉。对化有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
五、壬子，下见丁卯，丁壬木运，地见阳明在泉。对化有间，运不胜地，即小间。小间，即一间也。地从奇，即先左间，不右间也。从偶，即先右间，不左间也。
六、乙丑，下见庚辰，乙庚金运，地见太阳在泉。对化有间，与运相得，即小间。小间，即一间也。地从奇，即左间，不右间也。从偶，即先右间，不左间也。
七、丁丑，下见壬辰，丁壬木运，地见太阳在泉。对化地有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
八、己丑，下见甲辰，甲己土运也，地见太阳在泉。对化有间，与运不相得，即大间。大间，即左右俱间也。地从奇，即先左间，次右间也。从偶，即先右间，次左间也。
九、辛丑，下见丙辰，丙辛水运，地见太阳在泉。对化有间，与运相得，即小间。小间，即一间也。地从奇，即先左间，不右间也。从偶，先右间，不左间也。
十、癸丑，下见戊辰，戊癸火运，地见太阳在泉。对化有间，运不胜地，即小间。小间，即一间也。地从奇，即先左间，不右间也。从偶，即先右间，不左间也。
十一、甲寅，下见己巳，甲己土运，地见厥阴在泉。对化有间，运不胜地，即小间。小间，即一间也。地从奇，即先左间，不右间也。从偶，即先右间，不左间也。
十二、丙寅，下见辛巳，丙辛水运，地见厥阴在泉。对化有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
十三、戊寅，下见癸巳，戊癸火运，地见厥明在泉。对化有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
十四、庚寅，下见乙巳，乙庚金运，地见厥阴在泉。对化有间，与运不相得，即大间。大间，即左右俱间也。地从奇，即先左间，次右间也。从偶，即先右间，次左间也。
十五、壬寅，下见丁巳，丁壬木运，地见厥阴在泉。对化有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
十六、乙酉，下见庚子，乙庚金运，地见少阴在泉。对化有间，运不胜地，即小间。小间，即一间也。地从奇，即先左间，不右间。从偶，即先右间，不左间也。
十七、丁酉，下见壬子，丁壬木运，地见少阴在泉。对化有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
十八、乙酉，下见甲子，甲己土运，地见少阴在泉。对化有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
十九、辛酉，下见丙子，丙辛水运，地见少阴在泉。对化有间，与运不相得，即大间。大间，即左右俱间也。地从奇，即先左间，次右间也。从偶，即先右间，次左间也。
二十、癸酉，下见戊子，戊癸火运，地见少阴在泉。对化有间，与运相得，即小间。小间，即一间也。地从奇，即先左间，不右间也。从偶，即先右间，不左间也。
二十一、甲戌，下见己丑，甲己土运，地太阴在泉。对化有间，与运相得，即小间。小间，即一间也。地从奇，即先左间，不右间。从偶，即先右间，不左间也。
二十二、丙戌，下见辛丑，丙辛水运，地见太阴在泉。对化有间，运不胜地，即小间。小间，即一间也。地从奇，即先左间，不右间。从偶，即先右间，不左间也。
二十三、戊戌，下见癸丑，戊癸火运，地见太阴在泉。对化有间，与运相得，即小间。小间，即一间也。地从奇，即先左间，不右间。从偶，即先右间，不左间也。
二十四、庚戌，下见乙丑，乙庚金运，地见太阴在泉。对化有间，与运相得，即小间。小间，即一间也。地从奇，即先左间，不右间。从偶，即先右间，不左间也。
二十五、壬戌，下见丁丑，丁壬木运，地见太阴在泉。对化有间，与运不相得，即大间。大间，即左右俱间也。地从奇，即先左间，次右间。从偶，即先右间，次左间也。
二十六、乙巳，下见庚申，乙庚金运，地见少阳在泉。对化有间，运不胜地，即小间。小间，即一间也。地从奇，即先左间，不右间。从偶，即先右间，不左间也。
二十七、丁巳，下见壬申，丁壬木运，地见少阳在泉。对化有间，与运相得，即小间。小间，即一间也。地从奇，即先左间，不右间。从偶，即先右间，不左间也。
二十八、己巳，下见甲申，甲己土运，地见少阳在泉。对化有间，与运相得，即小间。小间，即一间也。地从奇，即先左间，不右间。从偶，即先右间，不左间也。
二十九、辛巳，下见丙申，丙辛水运，地见少阳在泉。对化有间，与运不相得，即大间。大间，即左右俱间也。地从奇，即先左间，次右间。从偶，即先右间，次左间也。
三十、癸巳，下见戊申，戊癸火运，地见少阳在泉也。对化有间，与运相得，即小间。小间，即一间也。地从奇，即先左间，不右间。从偶，即先右间，不左间也。
●次有运刑六小间
一、戊午，下见癸酉，戊癸火运，地见阳明正化在泉。正化本无间也，故火运太过，下克司地金，故小间也。地从奇，即左间，不右间。从偶，即右间，不左间也。
二、庚申，下见乙亥，乙庚金运，地见厥阴正化在泉。正化本无间。故金运太过，下刑厥阴木，木受金胜，故小间也。地从奇，即左间，不右间。从偶，即右间，不左间也。
三、壬辰，下见丁未，丁壬木运，地见太阴土在泉。地正化，本间。故木运太过，下克司地土，故小间也。地从奇，即左间，不右间。从偶，即右间，不左间也。
四、辛亥，下见丙寅，丙辛水运，地见少阳相火在泉。地正化，本无间。故水运下克司地火，故小间也。地从奇，即左间，不右间。从偶，即右间，不左间也。
五、辛卯，下见丙午，丙辛水运，地见少阴君火在泉。地正化，本无间。故水运之岁，下克司地火，故小间也。地从奇，即左间，不右间。从偶，即右间，不左间也。
六、己末，下见甲戌，甲己土运，地见太阳寒水在泉。地正化，本无间。故土运之岁，下克司地水，故小间也。地从奇，即左间，不右间。从偶，即右间，不左间也。
●土间在泉十法
一、少阴在泉，遇其正化者，中不见木运者，左右不来间化也。只少阴自行苦化，于是若物转加肥盛也。即火行于地，得其气也。火能生土，土乃间也。即甘物亦多，黄花亦盛也。为木不来间，故土同也。
二、阳明司地在泉，正化无间者，上下左右，火不来干，中运不相刑克者，地金自化，白物生多，辛物味甚，故司地之气甚，美土乃来间也。甘物味亦长，黄物生还深。此土气侵金之令而至也。
三、少阳相火司地在泉，正化无间，又无水运，地得自令，苦味乃泉，赤芳甚鲜，丹谷结实，正王之时，土来间化，甘物争肥，黄花兢长，此土荣火美而来也。
四、太阳寒水正化司地，左右无间，亦无土运，地得令咸物之味，其味乃长，化气之专，其气乃令，正令之作，甘土来间，间而不刑于水，自专甘化，甘味这物，别咸一化，自名土间也。
五、少阴对化司地在泉，地气乃虚，间物未化之时，或间物来气甚既，甘土之化，又作与间物竞味，甘来添苦之衰，于是苦中复生其甘也。
六、阳明对化司地，地气乃虚，辛物味薄，间化来晚，未及间味，甘土来资，于金亏于辛，物中或有甘味间之，此甘土佐金之间化，助味也。
七、少阳相火对化司地，地有间化，苦味不专，间物欲生，土气先作，苦味之中，甘生其内，令咸不生，其间甘土之情，其化急速，多来接间。
八、太阳对化司地在泉，地气乃虚，咸物味薄，甘物偏胜，于咸物之中，反或甘味，资其咸味长，此甘立刑胜回味之间也。
九、太阴对化司地，地气乃虚，自受他间，或木来刑甘，甘味合当衰矣。甘物与黄花及黅谷，皆当气薄也。其甘味亦惧木而衰，应年虚而减，却移味在咸物之中，味当不减。
十、太阴正化在泉，其左右间不至，又无木运，甘主自专，即诸味中皆有甘，间之不同别味也。此在泉之中，惟土多间，地土合德，大地佐之也。


卷之十六  ——————————————————————————————————————————————————————————————————————————————————————————

地土间物纪篇  ***************************
●草木风岁星毛虫雷电皆应木
东方之类，厥阴主之，四时主春，时化主初气，八卦为震，九宫为三宫，上象为岁星，天化令为风、为和暖。虫化之类为毛虫，即狮子、麒麟为长。地产之化，味酸色青，地之化物，天之星象，风之应候，吉祥应时，凶应凶光，吉应吉祥也。此天东方之类，皆应其木也。即风木春令，暄和之候，风敷发生，太虚埃昏，大风摧拉，其气候远视苍埃，四气青霞辉彩，芳卉蕃秀。其产化酸生肥盛，草木滋荣，天正令，运太过，即独行风令。雨滋乃亏，土乃从令，木气不刑，土不从而化雨。令化即大风伏之。如是即雨中大风，以相胜也。如运符天德，即岁星明盛，青霞每彰，苍气远见，毛虫乃化，即异兽同祥，地产灵芝，林生异木，野有名草，共合木德。东方之正，春无杀令，和气频舒，花卉媚发，雷起春中，电发应时，虹蜺应候。顺之即万化舒荣，逆之即变成灾祸。
日辰甲乙，卦有震巽，岁星失度，行年大饥，民多疾病。观视岁星，小者即民灾，至大即君圣、国安、民有福，即庆合其星，润泽光明，体白安静，行中道，即性正也。行正即君心乃正，行邪即君心乃邪，行舒即为重福。迟疾失位，皆虚也。色青即民安，色黄即丰稔，色黑即大哭泣，色赤而动摇即起兵。大而芒角，即国君有子之庆；色白而小者，国有当诛权臣也；色青黑而忽大忽小，有赤晕围之，有大黑风至。岁星所行，逆顺守常，必为福也，失常，必为灾也。岁星超舍而前，日盈将有兵，王侯主不安。运舍而后日缩，其将死师败；岁星与月相掩蚀，国多哭泣，或大臣后妃薨。与荧惑合，当戮奸臣。与太白相斗相合，主大决战。又金与木星合，金在木南，南方兵败。金在木北，北方兵败，东西亦然。木星无光，进退无常，此国失政也。国有忧，逆行堎，会合环守，国君无道也。
甲乙，木德也。风雷，木令也。春风鸣紊，夏风飃飏，秋风肖飋，冬风飕飗，此是四时之常候也。于是，顺之则万化安，逆之即民皆病。春风飃飏，即天下瘟疫；春风肖飋，即天下搀抢；春风飕飗，即饥荒失业，此春风失政也。夏风鸣紊，国政不安；夏风飕飗，民多暴亡；夏风肖飋，兵戈大动，此夏风失政者也。秋风鸣紊，即来年不稔；秋风飃飏，即民病痼疾；秋风飕飗，国有奸臣，此秋风失政者也。冬风鸣紊，即瘟病生于冬；冬风飃飏，即旱涝不匀；冬风肖飋，五谷不登，此冬风失政者也。
雷者，木之意气也。雷震卦，东方卯位也。电者，雷之先也。雷始震于东方，五谷丰登；雷始震于南方，小旱也；雷始震于西方，必暴露尸骸，牛马疫死；雷始震于北方，百川溢注；冬雷于上朔，皆为亡国之兆。发雷之地，露尸于野，雷电同占八魁日，有疾。雷主大战，大风起，国有急令（八魁日者，春己巳丁戊，夏甲子壬戌，秋己亥丁未，冬甲午壬辰也）。冬戌子日不雨而电，电光起而雷不发，主天下兵乱；天无云而雷，大灾于民；雷电发，帝室大夫欲为逆，五年期交兵，流血；雷电击于宗庙，是名天戒，君行不道。再击之，八年削地夺国；雷电击贵人，甲第有佞人持政，六年削地；雷电击于贵人从官车骑，此国君惑于女人，失政事；雷一声而止，此国君出重令；雷声霹雳，蛟龙见，国有贤士出；雷雨中大风拔树木，损舍屋，小人居上位，贤士出走。雷雨辟雳大杀人，此国君听谗言，以杀忠良；雷至夏不发声，君振不威，武退强臣；雷声季秋，名天狗鸣，夷狄动兵；雷发春前，民发瘟病。
草木者，地之形应也。有灵芝异木生于宗庙者，主君心专祀，天下太平。有灵芝异木生于郊社者，主天下丰登太平。有灵芝生于殿宇者，主帝家后昌。有树生连理枝者，国之瑞也。帝宫室中生异木，国有庆。木死再荣，国易政。桑夏枯，五谷不熟。伐木有血，君侯有忧。陵墓有树自生，国失政也。社稷中树自死，国君失地。（社稷，郊社是也。于郊社中有大树死。）树木非其时而落，是贼金伐之，二年有暴兵外来。木自拔者，其国将乱。树再生花，君有灾。夏有霜，木凋殒，飃叶七十步，国有大兵，人弃故国。木生夏枯不熟，民灾。竹柏夏凋，侯王先位。树泣，天下有兵。（不雨而树湿，谓之泣，其色赤，有兵败。）竹生无节，国失政争。竹生同根双竿，权臣谋位。竹苇枯死，忽复生，权臣执政。枯木冬生，是谓阴阳易位，二年国亡。木冬开花，当生者死，花生于冬，主兵起。（除指及款冬花并四季花，余外皆凶。）木再荣实当死者，复生。（禾春冬再结实，君凶。秋冬再结实。邻国必有侵。）杏再实，夏有冰雹。李再实，春有霜。竹再实，三年民大饥。木忽鸣，其主死。木忽生道中，君失理。木生屋上，其地有圣人。木生非类者，并人民。木自鸣如金声，地将分裂。木变生枝，国必倾。草木如人形状，国有大难。草木自除，国将太平。人苋生，多病死。菖蒲生，多有大水。蘼草生，多必饥荒。蒺梨多，必搀抢。
毛虫木类之形，化麒麟生狮子见獬，来驺虞，见比肩兽出，并应明王之瑞。白狐来，政及远矣。独角兽见，天下太平。白象至，君倾于色。白鹿见，君事疾。六足兽至，卦公而不乱。三目兽至，谋及庶人。赤熊罴出，权任臣下。龙马来，资服其制。文狐见，恩及鳏寡。九尾狐见，王道昌。虎有两口，世主将起，大臣逆害。虎相食，三年大荒。虎狼入国，郡邑凶。狼逐人，夷狄来（广辜）入国被屠。野兽与鸟斗，邑中兵乱。野兽无故入水，其国亡。兽入邑中，群鸣邑空虚。野兽自缢于市，中岁邑有大水。野兽大小群入邑及国都，若道上有大害野兽生子，如人形，时将寻主。兽生子如六畜形，邑虚。野兽生子如彘，人君国亡。野兽生有翼如鸟，天下有兵。兽生子无耳鼻，邑有兵乱。兽生子无目，邑有忧。兽生子如蛇，邑有火灾。野兽生子多足，邑有民灾。野兽生子无尾，君无后（家畜亦同）。野兽生子于郭邑，旱大灾。狼鹿鸣于邑中作妖，其年民死众。狐入室及屋，有暴亡，君以淫色亡。野兽御枯木，入邑里道路，君国废。六畜忍言，善恶如其言。偃鼠出，妖人起。狐狢嗥鸣于舍庭，必有凶祸。猿猴入城，主水灾。獭入邑，主大水。白兔自至，王者瑞。兔上城邑，必虚。兔无故入宫殿生子，国有忧。兔行王宫，其君亡。紫兔出见，必丰登。兔有三足，天下大疫。牛马忽变作异相，君之忧。人家鸟变色，其主凶。牛生马，主君不保宗庙。牛马或言，善恶如其言。牛生南头，主军分土。牛生六足，有上齿，世主为盗。牛生犊，头尾似鱼，兵大起。牛生犊，人面畜身，天下民病。牛交马，主世乱。马忽角生，国将亡，又主天子亲征伐戎。马变尾如牛，名曰易衣，小人理大政。马生四目者，国分为四。马生羊者，民安（牛亦同）。羊有四目，名曰并耀，天下四争。犬生豕时，大安。豕生犬时，不安，犬与豕交，诸侯妾妇谋害。犬，忽变毛色（黑犬忽变白，白犬或变黑），家主被刑罚。犬豕从土中生出者，郡邑有大灾。犬郡会于街，街中有大贼将起。犬向人悲泣，有大丧。犬相将入水及上舍屋，有大丧。犬忽戏井，有惊恐之事。犬尿屎井中，庙堂床席，皆为大祸。犬自食子，忧牢狱。犬忽自死，大凶。犬生子无头，家大凶。犬生无后足，门凶之兆。鼠一日三生其子，主饥。鼠于树上作窠，有大水。鼠聚于市，大鸣群，主将反。鼠舞于中庭及道上，家将破。于地中间鼠声，家将破。鼠自食子，邑虚。鼠将子去不回，有火灾。鼠将子移穴，大雨至。鼠群居高墙头，有大水。鼠断头道上，主世乱杀人。鼠生子数头，天下搀抢。鼠子无足，主凶年。鼠聚物出，主大荒。鼠害稼穑，国刑罚曲法。
●荧惑夏令火羽虫翮虫皆应火
南方丙丁火，德行令于夏，以应君相二火，上应荧惑、炅煌二星。虫应羽翮，仰视荧惑，大且光耀，其星即喜，民乃康和。小且赤即怒，民乃灾病。荧惑观之，近女宿，即孕妇灾，产妇多死。荧惑近南斗，即君灾。荧火近日月亦赤，主大旱。荧惑大而芒，角生青晕围之，主大赤风，化为热病。荧惑失度远游行，主民灾流血。荧惑芒角左右，小小赤星侍之，主民间火焫舍屋，伤人之众。荧惑黄且大，为天下瘟疫。荧惑变白，兵来犯帝阙，荧惑变青，风多燥旱。荧惑忽昏，旱后大水。丙丁天火燔宗庙，（人君不谨敬，淫泆又失冬令。）天火烧宫殿，社稷有大殃，人君内无正法，（人君内无正法，外无仗，行于臣下，为火灾也。）天火烧宫观寺舍，君失正德。（君听淫妇之言，并少后妃矣。）天火烧郡郭门，外叛欲发；天火烧马厩，兵起；天火烧人舍之众，国亏刑法；天火烧野中五谷，郡主失政；天火烧山谷，宰相不直；天火烧万物，君心不慈；天火烧牛，国兵有恕。天火烧川原，武臣在下位。天火烧军中帐幕，兵将败。天火烧树木，木呼鸣，奸人将起。天火烧牢狱囚，有曲贵人。天火烧街道，主民走失地。天火烧正殿，是人君不听谏。天发焰于夜明不见火踪君不明。火自生自灭，天下欲相吞灭。火烧城郭，大水漂流。地忽生火光如照耀，忧国亡军中。地火出，兵败将死。宫室无故火焦臭，帝阙流血。水中火出，贼起兵凶。
凤凰来一见之，天下百年太平。比翼鸟至，德及幽隐。白鸠来，君不以新失旧。白燕来巢，君有孝德。星坠为鸟，有大兵至。文鸟居野，不出三年有丧。且旱鹳与鹊同巢，贤人据伐，主衰失之象。鹄巢树，其岁民多死。鸟有三头，民多病死。鸟有四足，天下不稔。鸟有二头、四足，天下战争。有鸟如（亚鸟），深红足黑见之，有火灾。有鸟大如鹊，身黑肉翅头如燕，尾长毛，名曰水魈见之，有水灾。鸿雁翔来宫室上，两日或三日，郡邑反叛。鸟鸣人君门上作人声，其君亡。五色飞鸟，翱翔于帝室，作异声，主声不安。群鸟象人形而飞，主君亡民失业。众鸟下饮人家外中之者，家虚。鸟飞作六畜形者，世乱。众鸟飞作蛟龙形者，主帝离阙走。众鸟飞作蜂蝇形者，有火灾。鸽下子如鹰者，主大风，地分为三。鸠一首三身者，地动损众。鸟持于水上交，持政王道绝众。鸟盘旋如争言，其地流血。
蝗虫食草，国政由女人。蝗虫所出而飞，从他来忽自死，不出三年大兵。蜂生国舍，内凶。蝼蛄众飞集朝廷，有名将出。蝗虫赤头黑身或黑头赤身，皆政残克，盛兴在野。怪虫生，民伤杀。（汉建武二年，河北有怪虫出，大如鸿头，有发如皂线结著草，即飞不得化为青泥，如此天下民苦。）
伯劳鸟为怪，人君灾。（毛众色大如鸟头，如猫，皆扁长也。）伯劳聚居中，岁有水。伯劳鸣，主凶丧。伯劳斗于屋上及呼鸣不止，六十日祸起。
群鸟频夜鸣，都邑有惊。众鸟住在人家舍屋上，有火灾。鸟与家鸡交，国有奸淫。大鸟伤五谷苗穗，郡主不持政。
雀巢井中，贼人伐君。雀巢木上，有大水。雀与燕争，鄰国乱。雀鸽并飞，臣反于君。群雀打鸟，忧水旱。雀不见岁中，不稔。
雉巢于木上，大水至。雉入人家，有忧。雉相戏于君殿上，君灾。雉群鸣，国分地。雉来与家鸡斗，去而再来，有战争。
夜半雌鸡鸣起，天下奸。雄鸡入井中，有牢狱。鸡与鸟斗，君主杀。鸡卒然众死，主虚。耗鸡昏黄鸣，主任，女子为政。鸡逐野鸟高飞，去土居，人流散。鸡至日出不鸣，主不圣。鸡不下卵，生杂异虫，小人得位。鸡至午不下巢，国令不时。雌鸡化为雄，后必有女主乱政。（唐显庆二年，有雌鸡化为雄鸡后，武后为君矣。）雌鸡生冠，主不臣。（晋元帝兴元中，衡阳雌鸡生冠，八十日桓玄建国，后八十日败。）鸡下卵化为蜂，五谷不成。鸡下卵化为鼠，主搀抢。鸡与野鸟入人家，有大灾。鸭不入水，主大旱。
鸭起高飞，小人居上位。鹅下卵如走兽，臣不忠。鹅有双头，越二主。鹅鸭生兽尾，天下民灾。有大鸟生百头如众鸣，天下兵乱，主生众。有大鸟食野兽，奸雄。捕有大蚊如蜂来伤人，民灾祸。有异虫如蝉，众有声韵，小人得路。有大鸟凄于帝殿，久立不起，无声吉，有声凶。有大鸟凄树，众鸟侍之，国吉民昌。
●中央镇星地土倮虫皆应土
中央镇星，土之曜，仰观之，顺度皆吉。流逆失度，皆主凶也。镇星合于土运，上应太阴司天，皆视土曜，以合灾祥也。镇星大且光，主民安。小且暗，主君民灾。大且芒角，炅煌赤气绕之，主天下瘟疫。（并天郁黄同见，举黄风后，为大疫也。）镇星小并退逆，有白气侵之，主大旱民灾。镇星大而黄，次有五等小黄星侍之，主大丰民安也。镇星流而不行，所临分野，灾。镇星逆而退度，大并芒角，主兵动民灾。镇星于五星中最行迟，二年半行得一宫，以为常度也。若非次行疾者，军民皆灾，万化不安。镇星忽青色，主大风后，五谷不登。镇星忽伏者，先燥而后泽也。（即旱涝不匀，先泽而后有大雨也。）镇星忽黑者，主久雨霖霪。镇星不近，太阳忽伏者，主君亡。镇星小，有晕围之，主民死多灾。镇星动而左右移易，主人并兵乱。镇星下有赤气，长一丈余，主谋臣持政。镇星初出，至天上有白气，长五丈余，主杀人流血千里。镇星大而顺度，有紫气逐之，主帝子为君。镇星犯南斗，主君灾。镇星入天河且暗，如留不行，人相食也。镇星犯北斗，十二年易主。镇星下有群星侍之，天下归。
明星坠为土，大饥流血。星坠为沙石，兵动亡国。
地大震，世主失位，不出千日。地动千里，土功兴，其年凶。凡地动皆凶。地动城郭屋室，损人物是谓失，四海有兵。地裂一丈，损五谷。地裂上门，下臣从中起。地裂市中，国有忧。地生血，主流血。地变赤如丹，搀抢。地生鸟卵，为民病。地裂一里，将亡国。山崩破，为谷有水，天下流亡。地忽增起生道中，天下大通。地自陷，其国亡。（晋安帝元兴八年，春三月，山阴地陷四天，有声如雷，其后兵起应兆。）地增起，城邑下理毁败。地增市中，国有利。地增社稷中，王者益。土地生石，春夏昌利。地陷入君室，臣下起谋。地自陷下，或成泉及生杂物，民灾起大水。
冢墓中自作声，主祸乱。冢墓自移，天灾国破。冢墓自陷，民流亡。冢墓上树自死，民多疫。
军中野营中地动，有交战。军在野营中地生蝇虫，军破将死。军口地成坑，将军死。军营中地裂，宜移营，吉。宗庙中地陷及地裂，国将亡。地裂龙出，君离邦。地裂生火，兵将亡。地冬不冻，国易政。地忽生土钱，民流散。人家屋室下地生穴，家将破。
帝阙中地生穴，国破。地朝生毛，有水灾。地夕生毛，有反叛。地生肉块，军民灾。地穴中起飞虫万千，民多疫死。地穴中有黑气起，国有阴谋。地穴中有白气，生散为雾翳，主反乱。冬月雾中有微雨一雨点，名天泣尸，主民失主。地破生蛇，主反叛。地破生人，主灾。地破生鱼，主水灾。地破生金类，主大兵。地破见鼠藏，且荒乱。
地生人面，有屈刑人。地生人眼，主祸乱。地生土马，主兵乱。地生土人，诸侯不臣。地生土兽，狄人兵乱。地生土牛，弃之吉。地中有人声，人灾死。地中有犬声，国有忧。地中飞鸟声，民灾。地中钟声，大臣灾。地中有雷声，民疫病。
人头上生头，天下有兵。人死而复生如此多者，民饥有兵乱。（吴孙皓时，焦死经七月穿土而复生，俄国亡矣。）人生而言，国有谗贼。人生而不见形者，王事急民流亡。人生龙蛇，国有伐。童女产者，男吉女凶。人生鼠者，其地被夺。人生野兽，一年夷狄动。人生牛马，兵动。人生犬豕，君失道。人生鱼头者，有大水。人生有四目，国衰。人生目在腹，五谷贵人。人生闭口者，天下饥荒。人生无头及手足，君失朝政。人生无耳鼻者，君昏不明谏。人生多足，流民四出。人生手如足，国生奸臣。人生一头两身者，君忧失杖柄。人生无足者，有兵丧乱世，又主国基虚。人生有翼而飞去，主大旱。人生夜叉者，起奸雄。人生牛角者，主兽争。人生飞鸟者，二年流亡。人生无二臂，国失辅佐。人生一臂，国失忠贤。人生一足，国失贤谋。人生十子，诸侯竞位。人生三子，主太平。人生三女，国淫失政。人生肉块，天下饥荒。人生无阴，国无朝典。人生赤发如朱，主旱，又主绝门。人生反胁，必奸雄。人生无发，主凶年。人生眉长过足，国有寿。人生满面有毛，国有多事。人背生面，国生背臣。人生四足，天下鼎沸。人生有毛如猴，天下搀抢。人生头如驴，直臣不佐。人生有尾，民灾害。人生二口，五谷不收。人生鼻有二柱三窍，国生嘉庆。人生目有二瞳子延上，瑞之兆。人生目中七瞳子，天下多事。人生四乳，天下吞并。人生三目，天下进昌。人生犬头，君心不正。人生羊头，淫荒失政。人生猪头，奸淫，女人权正。人生猴头，外臣不忠。人生无九窍，天下不通，君不明。人生面觑背，国不祥。人生三头，国有争。人生驴唇，国生逆臣。人生鸟卵，国不进贤。
雾从地起，亦应土德。雾中有赤气，将有大疫。雾变作黄云，有大疫疠。雾大起先紫后黑，变昼如夜者，内有阴谋。雾化青云，后成紫气者，圣帝在野中。大雾经七日不散，君昏不明。雾起变雨，久不晴者，君听淫妇之言。黄云翳日后生黑雾，主大雨。
青气犯日，散为黄气，主风雨。夕占赤气后化黑云，云中有黄杂，之后乃久雨，白气抱日，黑云盖之后，云中化雹。
●太白星金石山谷甲虫皆应金
西方庚辛，金德上应太白，上合阳明司天。中合金运太过，下应阳明在泉。太白高且小，主太平。太白大且光芒，主兵起。太白失度近南，即南有兵。近北，即北起兵。太白行宿，其形主下，六进退合度，天下昌。太白当伏不伏，主不臣。太白不伏却伏，主兵不利。太白昼见，主大决战。太白与月相掩，蚀易时，主将受戮。太白入月中，星色分明，臣有谋上。太白东出，月未圆，星在月南，即利；星在月北，即破军。太白在西方，月初生，星在月北，阴国兵强；星在月南，中国兵胜。太白与月相逼，中间通三指，兵强；通两指，域忧；一指，拔城将走。太白在镇星北者，失地亡国。太白在东方，日出犹见，主兵戈。太白始出，时大后小者，主兵弱。太白始初，时小后大者，主兵强。太白荧惑相合，一东一西，王侯受苦。太白沉河汉中小且昏，主杀人百万，流血千里。星坠为金铁，天下有兵鼎沸于野地中出现，不出三年夺国。（魏青龙年中，成修宫室，取京安金火承露盘，折树声千里，金犬泣，于是因流霸城，此乃金失其性也。）
钟自鸣，三年内兵乱。（晋安帝永兴十年，霍山崩出钟六口后。律位于宋公刘裕也。）石鼓自鸣，国不安。（三吴时，石鼓鸣，两年孙恩作乱。）金鼓自鸣，将有兵兴。刀自鸣，凶刀。刀生血，战胜。国君之刀佩自拔，乃血光，有声并主兵伤。戈戟锋刃有声，皆起兵。照镜不见其头，主遇害。国库金忽跃，其分野易主。市中金玉宝贱，贵人失利。军中釜鸣，将立功。
石人泣，世将乱。野中及山中石人自出，有庻人为君。（吴孙权五凤二年五月，阳羡县离黑山有石人，长一丈余，直立案，京房易传庶人为天子之祥应也。）石生如禽兽形，诸侯兴。石如飞鸟形，外戚女与近臣谋。石生如小儿形，君绝孕嗣。石生道上，国亡主。石生石方，三军谋逆。石生发生如丝，不出五年兵谋事。石生重累，不出五年相谋且成。石生水中上见者，近臣与女子连谋。
山生紫气如芝草，圣明君见。山出器车，圣君应。（舜君理位，山出车，白精奉承，即老人昼见，水通海不扬波灌，不失时则日月扬光，圣德无所不通者也。）山生宝气，以合太平，（宝气见，贤人出野，君子在朝。）山无故昼夜如人哭声，有兵丧。（欲亡之岁，石泣鬼哭，天雨血。）山无故自崩，国分君德销。（春崩国伐，夏崩有大水，秋崩有大兵，冬崩大饥。）山分裂，君臣等争。山吼作雷声，半年贼来。山崩分其地，有战。山中出异物，非人所见者，有形质音声者，基邑大水，及饥荒。山非时动摇，主天下战争。山忽生光，臣下不祥。山忽赤如血者，诸侯不助父子绝。山化为人形，其国虚。山洞中水漱瑶音，圣主临朝。（瑶音，即玉响也。）山见青黑气，即山水害人物。山有白气如练玉，乃呈祥。山有五色霞彩见，合王升平，民安乐。
龟生绿毛，见之太平。龟白眼如珠，明君出。见龟如玉合，圣主将出。蟹众出，主大风。海螺鸣，主大风。（虫半）吐光，主阴雨。枯螺自鸣，主祸乱。龟与蛇交，见之众者，主国败政。螺蛤相斗，贼军生乱。飞鸟食蛤，主饥荒。龟作人言，主臣反叛。龟鳖食鱼，主饥荒。龟三足，主太平。龟三尾，主丰登。龟九尾，国有昌。龟四目，天下乱。螺蛤甚众，主民灾患。螺蛤水上乱游走，主兵乱。鳖白色，外臣反叛。鳖三足，诸侯得王。蟹四甲者，战争。龟鳖游于市，主兵乱。龟生角，主搀抢。鳖生角，小人得位。
霜依时令，国有威严。日中霜未消，见日而反为霜，此臣行刑不避君也。霜下日未出而消，此人君不行刑罚。霜见日而不消，此人君执坚不可犯。或不见星而有霜，此臣行君诛罚。霜不杀物，臣改君威。霜下有声，兵来伐。入春三月，霜杀草木，有兵岁饥。季秋不霜，国政失事。
●江海百川及井鳞虫辰星水雹雪应水
北方辰星，水德上应太阳寒水司天，中合水运，下应太阳在泉。辰星非常可见，见之光彩顺度，以合民安太平。辰星见大目光芒，主大寒雪。辰星见之小且昏，主民灾。辰星见之光而不芒明且莹，主文明圣德也。辰星下有黑气绕之，主大水。辰星小且黄色，主冬温不寒。辰星失度，动摇移走，皆主凶年。
壬癸，水德也。河出图，洛出书。醴泉生甘露，降旨主明君之端也。（黄帝生寿丘生时，醴泉出应，瑞符明君之德也。）海不扬波，明君之德，黄河澄清，以应太平。（遇明时即清，非三千年一度清也。）水不润下，即刑不正，百川潮宗，君持政事，水变如血，其地杀人。（陈太建二年，江水变为血至金陵。其后兵起，后主国亡之兆。）水中洲屿，长其分野益土，星坠为水，主兵丧，水旱荒饥之灾。天不雨而生泉，其国大水。天不雨而涌泉，民乱。（吴孙休永安五年八月，壬午，江水溢长，后二年起大兵。）
水忽逆流，妇人惑乱政。流水不行，天下饥荒。停水忽流，天下兵起。流水忽易道，国易政令。都邑水忽自绝及易其处，所邑人流亡。池水忽自盈溢，国君亡。清水忽浊，天将乱。水自流于朝市，兵乱。□水结冰于季春，国失政。夏水为冰，岁不登。秋水为冰，岁主乱世。冬水不冰，即民病。水忽自鸣，民苦。水作金声，人民别国土。水忽出于石缝，臣下谋位。井水溢出，人逃难走。井水忽浊，天下搀抢。井中有声，忧兵起。井中出黑云，有大水。夏井有气出，即阴阳失正，天下民病。井中起雷，即旱涝不匀。
江河中见龙，即主大水。人家中庭忽出水，将大富。破泽忽自竭，邑虚不利。河涸无水，是谓阴反，五年人流亡。
海潮不及，君道亏。河水涌起水如山峰，是谓威厌，五年臣背叛。海潮久不退，国有乱政。海涌水高如山，世乱不宁。江河忽变，六年国易主。湖如海潮，主臣反。高陵变野泽，主削其地。
流水浮金，主太平。流水浮文字，主太平。流水浮锦绣，主民灾。水流浮异木，明君将出现。流水浮异兽，主世乱兵。
雹及雪皆合水化也，夏有雹即藏冰不时也，（冬时斗建北，陆日躔虚宿，国家当藏冰，藏冰要祀宗庙，如不依时，即夏雹至也。）雹过人君要闻其过，雹下杀鸟，君听谗言。雹下剥树皮，折木枝，即君行酷□，民有自害者也。雹下杀五谷，雹上如有眼，即天罚之戒，民过也。雹下如珠，君欲害民。雹下如鹅卵，人君侮侵也。雹下如鸟嘴天戒，臣谗言也。
凡太阳司天，即寒侵夏令，夏令奉天，不行炎灼，即雹不至。如君相二火不奉天，即行炎令，即冰雹至，故名天休火化也。
凡冬行大寒，不下雪，君无政事也。冬有雨无雪，是阴阳易令也。雪下空中大至地小，是刑有失政也。雪下积雪如人形者，民灾。雪下积雪如飞鸟形，国有谗臣也。雪下积雪如狼虎，阴地兵胜。雪下漫物不漫山，国不奄大贤也。雪下未至地，却上而复下，君欲冤无罪。雪下而温，此君冤有罪。
鳞虫水之形，化之用也。龙来见，主太平。鱼生二头，主战争。黄龙见，君瑞。（舜摄位，有黄龙负玉环而见，显大圣明君。）龙斗，国有争（鲁昭公时，有龙斗，子产曰：修德，可无患也。）龙下饮军营中水，国虚。龙见于川，君有灾。龙入人居室，若出去池中，皆臣下谋上。
蛇集道上及都邑斗于市，国不祥。蛇冬见于正寝，凶。勿杀之蛇交于市，国亡。冬见蛇于市，大臣谋。蛇入井中，民疾患。蛇生两头，主战争。蛇生一角，诸侯王。蛇生二足，民灾患。蛇生二尾，贼寇多。蛇生四足，主搀抢。人民呼蛇作龙，国不安。蛇生鼠头，国之虚。蛇生鸟嘴，见之凶。蛇生人头，民灾死。蛇生鸟翼，起奸雄。
鱼生头似兽，国不安。鱼生人头，多疾病。鱼生鸟嘴，见之灾。比目见从，恩行于天下也。鲤鱼生角，诸侯听政。天雨下鱼，有兵丧。鱼行人道，兵乱世。海罚大鱼出于陆地，主大臣薨。鲵鱼出海，世主亡。鱼生鸟翼，世将乱。鱼生四目，主灾凶。鱼众见，主不稔。鱼贱于市，将饥荒。鱼生鸟尾，国将变。鲵鱼见众，小儿灾。鱼如女面，奸淫乱。江湖绝鱼，暴兵起。（吴楚反，吴王刘淖关畴女，海鱼为盗，其年鱼绝于江湖，其时乱。）鱼飞去水不还，国暴兵。鱼生三口，国不祥。鱼无目，国政亏。鱼生人手，起搀抢。鱼跃出水，人民灾。鱼生人足，小人为臣。鱼无尾，世乱人流散。鱼相群斗，主兵乱。
已上五等变异之化，非变异自古有之，即随天地运气报应生也。即凶应凶，兆吉应吉祥也。

生禀化元纪篇  ***************************
且夫有物混成，自元始虚，无一气凝然。太初妙道之始，从无入有，天地未形之时，太初结而成太极，太极判而生天地，即以清气上升为天，浊气降下为地。地之阴精，为月。天之阳精，为日。日月交合而生五星于天。
地始开阔，中有子枵，五行即与五星一类，六气一宗也。即地生渊源为水，月之坎位为北，即先生水，水数故一，次天之阳气为火，日之离位居南，故次生火，火数二。次水脉资生，乃成草木，坎位北方，生于震。震生东方木，故木数三。其次元之化生山狱，山狱之中产金玉，故坤元之位，生于兑。兑生西方金，故金数四。次四方被象生中土，故土数五而居中央。于是五行中以土为尊者，即坤土是也，此非是火之子也。此是太初始分，浊气下降为地也，即坤元也。
坤元始于太初妙道，故坤土尊也。次有火生之子者，即中央土也，非坤元也。即坤与中央，须分两位也。
即在地成形为五行。在天为气名六气，即天之号令乃为风，即厥阴木是也。故为初气东风生，和乃为暄，即少阴君火是也，故为二气。暄中有热，乃为暑，即少阳相火是也。故为三气，暑中蒸溽，乃为湿，太阴土是也，故为四气。雨湿之中化为清，阳明金是也，故为五气。清中生寒，乃为凛，太阳水是也，故为六气。寒中生风，终复初也。从此至今，如环无端，终而复始也。
即天生岁星，地生木。地生木时，天生风，丁壬相合，生毛虫，天生荧惑，地生火，地生火时，天生热，戊癸相合，生羽虫。
即君相二火同。天生镇星，地生土。（坤土先生已文，即此时火生土也。）地生土时天生湿，湿化为雨露也。
甲己相合生倮虫，天生太白地生金，地生金时天生清，（又金化燥者，何也？故辛□丙为天，庚王时辛归，辛归时载火，金归故金化燥也。即天之令也。此清化者，是金木性也。）
乙庚相合生甲虫，天生辰星地生水，地生水时天生寒。
丙辛相合生鳞虫也。天生生气地生春，地生酸时天生角，水运流行乃生青，青龙之象配于东方。
天生长气地生夏，地生苦时天生徵，火运流行乃生赤，朱雀之象配于南方。
天生化气地生长夏，（即夏季是也，土壬四季即季夏应坤，其土位也。名长夏者，即长养之时者也。）地生甘时天生宫，土运流行乃生黄，贵神之象配中坤，（贵神总诸土神也。）
天生收气地生秋，地生辛时天生商，金运流行乃生白，白虎之象配于西方。
天生藏气地生冬，地生咸时天生羽，水运流行乃生黑，玄武之象配于北方。
地生坎卦天生一宫。地生坤卦天生二宫，地生震卦天生三宫，地生巽卦天生四宫，地生中土天生五宫，地生乾卦天生六宫，地生兑卦天生七宫，地生艮卦天生八宫，地生离卦天生九宫。九宫配地八卦画地，天九为奇数，乃阳也；地八为偶数，乃阴也；即天奇阳生造，地偶阴生化，即名造化也，故阳造而阴化也，即名造生化源也，故造化二字即阴阳相生也。究其宗，则阴阳并生于太初也。后来阴阳相生也，即阳生阴中，阴生阳中也。即阳极生阴，阴极生阳也。
且夫草木果谷花卉，万物即性生之宗祖，皆是大道，自然一气而成也。然后分造化也，即以苗为造子为化也。若以苗从子生，子自苗成，如此究之，即不可穷源也。即始于天地，自然一气为初也。当此时根苗齐生也，后来苗生子，子生苗，故名造化也。故以苗为造，生子为化源也，万化源也，如此五虫之化，亦然也。
五虫者，即总世界之中，万般动活之类，不离五虫也。即总而分五，以应五行也。
且夫人者应土为倮虫，如为倮虫之长也，始自太初、太极，天地初开，辟一气大道自然而成也。当此之时，男女并生，后来因交合而生人也。即以身为造生也，阴气为化源也。（阴气者，即男茎物女牝所也，为化源也。）即身生阴器，阴器生人，因交合而成也。如万物苗生子，子生苗也。又如鸟下卵，卵自鸟下，鸟自卵生，如此即不可穷其源也。究其始，自天地初分，自然之化下亦然，雌雄并生后，分造化，因交合而成也。卵中生鸟，各有雌雄也。故以形为造，生卵是化源，今说此即五虫，皆如是。即万种生化，皆以天地始也。


卷之十七  ——————————————————————————————————————————————————————————————————————————————————————————

六元还周纪篇  ***************************
帝曰：太阳之政，奈何？岐伯曰：辰戌之纪也。  太阳（木运，太阳故以为初）。太角（中木运，太过角木音，故太角也）。太阴（下见太阴在泉）。壬辰、壬戌（戌正化，辰对化）。其运风。（木化风也，丁壬木运，故风化。）其化鸣紊启拆，（得初气，风鸣条紊，裂启拆，万物萌芽，始生也。）其变振拉摧拔，（风本木化太过，即自伤木也。）其病眩掉目瞑，（气令太过，即肝有病。）太角初，（以木为初，即壬戌对，壬辰正。）少徵，（即壬戌生癸亥，壬辰生癸巳，此初元生二元，癸火运，己亥阴故少徵，少徵即火之阴也。）太宫，（此癸亥生甲子，癸巳生甲午也。子午阳年也，故太过，甲土运，故太宫。宫，土音也。此资生第三元。）少商，（此甲子生乙丑，甲午生乙未，乙金运，丑未阴年不及，故少商，商，金音也。此资生第四元也。）太羽终。（常以木初水终，是六气之首尾也。即角、羽二字，见初终也。此是乙丑生丙寅，乙未生丙申也。丙水运，庚甲阳年，主太过，故太羽。羽，水音也，此资生第五元。）少角，（此一阴，《素问》中不即隐于还周也。此第六元，复始还周也，却至于角也，即复于始也，次有一位，即别起元头，此第六元。丙寅生丁卯，丙申生丁酉，丁木运，故少角卯酉，阴年不及，故少也。即丁复见壬也，丁壬合其于德，丁壬木运复见角，故曰还周也。）  太阳（火运，太阳故为第二，是司天地）。太徵（中火运太过。徵，火音，故太徵）。太阴（下见太阴在泉），戊辰戊戌，（辰对化，戌正化，）其运热，（戊火运，辰戌阳年，火行热令，故热。）其化暄暑郁燠，（皆火，其气有余，故热甚也。）其变炎烈沸腾。（火令盛变，野水如汤，故沸腾也。应火太过也，此即不然也，若戊寅、戊申、戊子、戊午，皆应热化，主太过。今不然者，戊戌、戊辰，上太阳水司天，故不应也。）其病热郁，（亦不应也。）少徵，（徵，火音也。即戊辰、戊戌，戊戌，戊火运，辰戌阳年也。阳年当太过，今反少徵者，司天水克之，故少徵也。）少宫，（即戊辰生己，己，戊戌生己亥也，己土运，己亥阴年，阴年不及，故少宫也。宫，土音也。此资生第二元故也。）太商，（此己巳生庚午，己亥生庚子，庚金运，故商也。子午阳年，阳年主太过，故太商。商，金音也。此即资生第三元也。）少羽终，（羽，水主终也。此即庚子生辛丑，庚午生辛未也，辛水运也，丑未阴年不及，故少羽。羽，水音也。此资生第四元也。）太角初，（常以木为初气也。此是辛丑生壬寅，辛未生壬申也。壬木运，故角也。寅申阳年，阳年主太过，故太角。角，木音也。此资生第五元也。）少徵。（此壬寅生癸卯，壬申生癸酉，癸火运，故徵。卯酉阴年，阴年不及，故少徵。徵，火音也。前元首戊，今六元见，癸戊、癸子合火也。故曰还周也。）  太阳（司天也，上运太阳，故为第三）。太宫，（中见土运，宫，土音也。）太阴，（下见太阳在泉。）甲辰岁会，甲戌岁会，（戌正化，辰对化，运同在泉土，故名同岁会。）其运阴埃，（土运行湿化，故沉阴埃皆也。）其化柔，润重泽，（土施雨令，即霖霪霏微，即万物润泽也。）其变震惊飘聚。（甚即雷辰暴骤，主下大雨施行也。）其病湿下重。（太过即伤脾，病多泄沾也。）太宫，（土音也，甲土运，即甲辰、甲戌，辰戌阳年，阳年生太过，故太宫为元首。）少商，（此甲辰生乙巳，甲戌生乙亥。乙金运，商，金音。己亥阴年，阴年不及，故少商也。此资生第二元也。）太羽终，（此乙巳生丙午，乙亥生丙子。丙，水运。羽，水音也。子午阳年，阳年主太过，故太羽也。此资生第三元也。）太角初。（此丙午生丁未，丙子生丁丑。丁，木运。角，木音也。丑未阴年，当不及。今太角者何？丁本在未，此中合直符，故太角也。而丁未太角，丁丑少角，故两说也。此资生第四元也。）太徵，（此丁未生戊申，丁丑生戊寅。戊，火运。徵，火音。寅申阳年，主太过，故太徵。此资生第五元也。）少宫，（此戊寅生己卯，戊甲生己酉。己，土运。宫，土音也。此以复见甲，甲己相合，此六元还周复始也。）  太阳，（司天也，此金运太阳，故为第四。）太商，（中见金运），太阴，（下见太阴在泉），庚辰、庚戌，（辰对化，戌正化。）其运凉，（金运行清令，故凉金之性。）其化翳露萧飋，（金布气候，白埃之中雾生霜露，树木凋零，金风萧飋也。）其变肃，（杀凋零，金运行肃杀，叶不待黄而苍落凋衰。）其病燥背瞀胸满。（金病乃燥太过，即肺病久及于肝，故胸满瞀闷。）太商，（商，金音也。庚金运，庚辰、庚戌，辰戌阳年，故太商也。）少羽终，（此庚辰生辛巳，庚戌生辛亥。辛，水运。羽，水音也。巳亥阴年不及，故少羽。此资生第二元。）少角，（此辛巳生壬午，辛亥生壬子。壬，木运。角，木音。子午阳年，阳年当太过，令少角者。此为午、为火，木得火而虚也，故少角，即壬午少角，壬子太角，故两说。此资生第三元。）太徵，（此是壬午生癸未，壬子生癸丑。癸，火运，徵，火音。丑未阴年，当不及。今太徵者，何也？此癸本在丑，名午合直符，故癸丑太徵，癸未少徵，资生此第四元。）少宫，（此是癸未生甲申，癸丑生甲寅。平，土运。宫，土音也。寅申阳年，当太过。今少宫者，此是申为金，名支罚干亏，即甲惧申，故少宫。即用申少宫，甲寅太宫，两说。此资生第五元。）少商，（此甲申生乙酉，甲寅生乙卯。乙，金，商，金音。卯酉阴年，故少商。此第六元，首庚尾乙，乙庚合商，名曰还周也。）太阳，（司天也，水运太阳，故为第五。）太羽，（中见水运），太阴（下见太阴在泉）。丙辰、丙戌，（辰对化，戌正化。）其运寒，（水行寒令，故寒化也。）其化凝惨凛冽，（上见司天，水中见水运，故二水相合，故凝惨凛冽。）其变冰雪霜雹，（二水相合，即易反冷，行炎即冰雹，杀之冬政，严凝大雪布化也。）其病大留于溪谷，（病在肾，久及于心。病留畜血于下，可刺溪谷穴也。）太羽终，（此水运，丙水也。羽，水音也。辰戌阳年太过，故太羽。）太角初，（此丙辰生丁巳，丙戌生丁亥也。丁，木运。角，木音也。巳亥阴年，当少角。今太角者，此巳亥年也。上见厥阴司天，丁合天符，故太角。此资生第二元。）太徵，（此丁巳生戊午。丁亥生戊子。戊，火运。徵，火音，戊午阳年，阳年太过，故太徵。此资生第三元。）太宫，（此戊子生己丑，戊午生己未。己，土运。宫，土音。丑未阴年，当不及。今太宫者，是己本生未，午合直符也。故太宫即己未太宫，己丑少宫，两说。四元。）少商，（此己丑生庚寅，己未生庚申。庚，金运。商，金音。寅申阳年，当太过。今少商者，此寅申上见相火克之，名天刑。此资生第五元。）少羽，（此庚申生辛酉，庚寅生辛卯。辛，水运。羽，水音。此辛见丙后，水运第六元，还周也。）  帝曰：愿明阳明之政，奈何？岐伯曰：卯酉之纪也。  阳明，（司天也，水运。阳明故为第一也。）少角，（中见木运），少阴。（下见少阴在泉。）清热胜复同。（此木不及，灾三宫。即金行清于木，胜至甚，火来复胜，金被火胜，木乃平复，即名清胜，热复同初，初胜也。）正商，（司天，阳明金也。有味复之年，天不太盛，故正商。）丁卯岁会，（丁未运，卯为木也。运与年同，故岁会。）丁酉，（正化也，不名会。）其运风清热，（风即木运化，清即金来克木，热即火复胜，金故三化。）正角初，（角，木音也。丁，木运也，卯国阴年，当少角为丁卯，卯木为岁会，当太角。今正角，金胜之下太也。丁酉少角也，即两说。此元酋。）少徵，（此丁卯生戌辰，丁酉生戊戌。戊，火运。徵，火音也。辰戌阳年，当太徵。今徵者，上见司天水克之。此资生第二元。）少宫（此戊戌生己亥，戊辰生己巳，土运，宫，土音。己亥阳年主不及，故少宫。此资生第三元也。）太商，（此己亥生庚子，己巳生庚午。庚，金运。商，金音也。子午阳年当太角，今少商者何也？此子午年，上见少阴君火司天。天水克之，命曰天刑，故少商。此资生第四元也。）少羽终，（此庚午生辛未，庚子生辛丑水运，羽，水音也。丑未阴年，阴年主不及，故少羽也。此资生第五元也。）少角初。（此辛未生壬申，辛丑生壬寅。壬，木运。角，木音也。寅申阳年当太角，今少角者，何也？此申为金克木运，各支刑。即申少寅太，此还周之说详矣。）  阳明，（司天也。火运阳明，故为第二。）少徵，（中见火运），少阴，（下见少阴在泉。下合同火，同岁会。）寒雨胜复同，（火不及，灾九宫。水行寒，胜之胜，至甚也。土行雨令，复胜水，太乃平，故寒雨胜复同。）癸卯、癸酉，（酉正化，卯对化。）其运热寒雨，（热者，火运本化。寒者，水来行胜。雨者，土复胜水，故三化。）正徵，（癸卯、癸酉火运。徵，火音也。卯酉阴年当少徵，今正徵者，地火少阴符之，此元首。）太宫，（此癸卯生甲辰，癸酉生甲戌。甲，土运。宫，土音也。辰戌阳年，阳年太过，故太宫。此资生第二之元也。）少商，（此甲辰生乙己，甲戌生乙亥。乙，金运。商，金音也。己亥阴年，故少商。此资生第三元。）太羽终，（此乙己生丙午，乙亥生丙子。丙，水运。羽，水音也。子午阳年，故太羽。此资生第四元。）太角初，（此丙午生丁未，丙子生丁丑。丁，木运。角，木音也。丑未阴年当少角，今太角者何也？此丁本在未，名干合直符，故太角即未，太丑少两说。此资生第五元也。）太徵。（此丁未生戊申，丁丑生戊寅，此前癸见戊戌，癸合火运，合元此第六还周始。）  阳明，（司天也，土运阳明，故为第三。）少宫，（中见土运。）少阴，（下见少阴在泉。）风凉胜复同，（土不及，灾五宫。木行风令，来胜之胜，至甚也，金来复胜，凉克风，土乃平，故名风凉胜复同。）己卯、己酉，（酉正化，卯对化。）其运雨风凉，（雨者，土之本化。风者，木来胜土。凉者，金复胜木，故三化也。）少宫，（此己酉、己卯岁。己，土宫，此元首。）太商，（此己卯生庚辰，己酉生庚戌。庚，金运。商，金音也。辰戌阳年，阳年当太过，故太商。此资生第二元。）少羽终，（此庚戌生辛亥，庚辰生辛巳。辛，水运。羽，水音也。己亥阴年不及，故少羽。此资生第三元。）少角初，（此辛巳生壬午，辛亥生壬子。壬，木运。角，木音也。子午阳年当太角，今少角者，为午为火，木见火虚，故少角。即子太午少也。此资生四元也。）太徵，（此壬午生癸未，壬子生癸丑。癸，火运。徵，火音也。丑未阴年当少徵，今太徵者，此癸本在丑，名干合直符，故太徵。即丑太未少也。此资生第五元也。）太宫。（此癸未生甲申，癸丑生甲寅。甲，土运。宫，土音也。首己终甲，申己舍土。此第六元，周而复始也。）  阳明，（司天也，金运，阳明故为第四也。）少商，（中见金运。）少阴，（下见少阴在泉，即地胜金运。）热寒胜复同，（金不及，灾七宫。即火行热令，来胜之胜，至甚也。金有子即水行寒，来复胜火，金乃平调，故名热寒胜复间也。）乙卯、乙酉岁会，太一天符。（岁会者，乙本在卯，故名岁会也。太一天符者，三合会也，即上见阳明金，中金运，丁酉为金，三金相合，命曰太一天符也。）其运凉寒热，（凉者，金运本化也。即三合会，金少当太，即热寒二化不应，即胜复不至也。）太商，（乙卯、乙酉。乙，金运。商，金音也。卯酉阴年当少商，今太商音，即是太一三合会，故太商。为此元首也。）太羽终，（此乙卯生丙辰，乙酉生丙戌。丙，水运。羽，水音也。辰戌阳年太过，故太羽。此资生第二元也。）太角初，（此丙辰生丁巳，丙戌生丁亥。丁，木运。角，木音也。巳亥阴年当少角，今太角者，即巳亥厥阴木司天，运合天符，故太角。此资生第三元也。）太宫，（此戊午生己未，戊子生己丑。己，土运。宫，土音也。丑未阴年气少宫，今太宫者，何也？即己本在未，此干合直符，故太宫。即未太丑少，此资生第五元也。）太商，（此己未生庚申，己丑生庚寅。庚，金运，即首元尾庚，庚乙第四原，无合金运，此第六元，还周复始也。）  阳明，（司天也，水运，阳明故为第五。）少羽，（中见水运。）少阴，（下见少阴在泉，运水克地火也。）雨风胜复同，（水不及，灾一宫，即土行雨令，来胜之胜，至甚也。水有子为木，即木来复胜之，风胜雨也，水乃平。此风雨胜复同也。）辛卯、辛酉，（酉正化，卯对化。）其运寒雨风，（寒者，水运之本化也。雨者，土来胜之。风者，木来复胜之，故三化令也。）少羽终，（辛卯、辛酉。辛，水运。羽，水音也。卯酉阴年不及，故少羽元首。）太角初，（此辛卯生壬辰，辛酉生壬戌。壬，木运。角，木音也。辰戌阳年，故太角。此资生第二元也。）太徵，（此壬辰生癸巳，壬戌生癸亥。癸，火运。徵，火音也。巳亥阴年当少徵，今太徵者，何也？此为火年支佐之，故火徵即癸巳太徵，癸亥少徵，当两说之。此资生第三元。）太宫，（癸已生甲午，癸亥生甲子。甲，土运。宫，土音也。子午阳年故太宫，此资生第四之元也。）太商，（此甲午生乙末，甲子生乙丑。乙，金运。商，金音也。丑末阴年与少商，今太商者，何也？此丑未士，土生金，金资之，故太商。此资生第五元也。）太羽终。（此乙未生丙申，乙丑生丙寅。丙，水运。羽，水音也。辛首丙尾，丙辛合元，羽水此第六元，还周复始。）  帝曰：善。少阳之政，奈何？岐伯：寅申之纪也。  少阳，（司天也，木运，少阳故为第一。）太羽，（中见木运。）厥阴，（下见厥阴木在泉，运木相合，同岁会。）壬寅、壬申，（寅正化，申对化。）其运鼓风，（木运行风化令。）其化鸣紊启拆，（木太过，风鸣条紊。启，地裂启明开拆，花卉春风启发也。）其变振拉摧拔，（木怒，即风伤其木，故摧拔陨落。）其病掉眩支胁惊骇，（太过，即伤肝，久及脾病也。）太角初，（壬寅、壬申。壬，木运。角，木音也。寅申阳年故太角，即元首。）少徵，（此壬寅生癸卯，壬申生癸酉。癸，火运。徵，火音。卯酉阴年当不及，故少徵也。此资生第二元也。）太宫，（此癸卯生甲辰，癸酉生甲戌。甲，土运。宫，土音也。辰戌阳年，阳年太过，故太宫。此资生第三元。）少商，（此甲辰生乙巳，甲戌生乙亥。乙，金运。商，金音也。巳亥阴年，阴年不及，故少商。此资生第四元。）太羽终，（此乙己生丙午，乙亥生丙子。丙，水运，羽，水音也。子午阳年太过，故太羽。此第五元也。）少角初，（此丙午生丁未，丙子生丁丑。丁，木运。角，木音也。首壬尾丁，丁壬合木运。此第六元，还周复始。）  少阳，（司天也。火运，少阳故为第二也。）太徵，（中见火运，上与天同。）厥阴，（下见厥阴木风在泉。）戊寅天符，戊申天符，（符者，合也。上少阳火司天，中戊火运。上与天同合德。）其运暑，（火运暑化。）其化暄嚣郁燠，（相火化，第三气，当此万物暄嚣茂盛也。）其变炎烈沸腾，（火太过，炎灼流金，即野泽如汤沸。）其病上热郁、血溢、血泄、心痛，（火太过，即伤心，久及于肺。火司天，热病行于上也。血逆，即吐血。血泄，即下血、便血。心痛，即心中满痛。）太徵，（戊寅戊申。戊，火运。徵，火音也。寅申阳年太过，故太徵也。此为元首也。）少宫，（此戊寅生己卯，戊申生己酉也。己，土运。宫，土音也。卯酉阴年少宫，此第二元。）太商，（此己卯生庚辰，己酉生庚戌。庚，金运。商，金音也。辰戌阳年主太过。故太商也。此资生第三元也。）少羽终，（此庚辰生辛巳，庚戊生辛亥。辛，水运。羽，水音也。巳亥阴年，阴年不及，故少羽也。此资生第四元。）少角初，（此辛巳生壬午，辛亥生壬子。壬，木运。角，木音也。子年阳年太过，当太角，今少角者，何也？即午为火，本逢火虚。故壬午少角，壬子太角，故两说之。此资生第五元也。）太徵。（此壬午生癸未，壬子生癸丑。癸本在丑下，遇直符，故太徵即首戊尾癸，戊癸合火运，此元首还周。）  少阳，（司天也，土运，少阳故为第二也。）太宫，（中见土运。）厥阴，（下见厥阴木在泉，地克运之土。）甲寅、甲申，（寅正化，申对化。）其运阴雨，（土运行雨令化。）其化柔润重泽，（己化湿，时令溽暑，即万物柔润，太过即久雨，沉阴谓之重泽。）其变振惊飘骤，（怒，即暴卒。注下谓之变也。）其病体重胕肿痞饮，（太过即脾病，久及于肾也。）太宫，（甲寅、甲申。甲，土运。宫，土音也。寅申阳年，阳年太过，故太宫也。此元首也。）太商，（此甲寅生乙卯，甲申生乙酉。乙，金运。商，金音也。卯酉阴年不及，当少商，今太商者，何故也？此上见阳明，金运合天符也。此资生第二元也。）太羽终，（此乙卯生丙辰，乙酉生丙戌。丙，水运。羽，水音也。辰戌阳年太过，故太羽也。此资生第三元也。）太角，（此丙辰生丁巳，丙戌生丁亥。丁，木运。角，木音也。巳亥阴年当少角，今太角者，何也？此土见厥阴木司天，合木也。此资生第四元。）太徵，（此丁巳生戊午，丁亥生戊子。戊，火运。徵，火音也。子午阳年主太过，故太徵。此资生第五元。）少宫。（此戊子生己丑，戊午生己未，首甲尾己，合土运。此第六元，还周而复始也。）  少阳，（司天也，金运。少阳故为第四。）太商，（中见金运。）厥阴，（下见厥阴木在泉，运金克地木也。）庚寅、庚申，（寅正化，申对化。）其运凉，（金运行凉化令。）其化雾露清切，（金太过，即白埃四起，化为雾露，清冷也。）其变菊杀凋零，（变者，变令非常也。金怒白气化杀，即草木苍落，不待于黄。）其病肩背脑中，（太过即伤肺，久及于肝病。）少商，（庚寅、庚申。庚，金运。商，金音也。寅申阴年当太商，今反少商者，何也？即上见少阳相火司天，天火刑之，故名天刑也。故少商即已，上化令皆不应也。）少羽终，（即庚寅生辛卯，庚申生辛申。辛，水运。羽，木音也。卯酉阴年不及，故少羽也。故此资生第二元也。）太角初，（此辛卯生壬辰，辛酉生壬戌。壬，木运。角，木音也。辰戌阳年太过，故太角。此资生第三元也。）太徵，（此壬辰生癸巳，壬戌生癸亥。癸，火运，徵，火音也。巳亥阴年，阴年不及当少徵，今太徵者，何也？即巳为火，此得年支合，故太徵也。即巳太亥少，即两说。此资生第四之元也。）太宫，（此癸巳生甲午，癸亥生甲子。甲，土运。宫，土音也。子午阳年，故太宫。此资生第五元也。）少商。（此甲午生乙未，甲子生乙丑。乙，金运。商，金音也。即首庚尾乙，乙逢庚合，其金即商，即还复也。）  少阳，（司天也，水运，少阳故为第五。）太羽，（中见水运。）厥阴，（下见厥阴木在泉也。）丙寅、寅申，（寅正化，申对化。）其运寒肃，（运水当寒肃令。）其化凝惨凛冽，（水太过，运行此化，凝即冰冻也。惨沉，阴也。凛冽，即寒甚也。即运水胜天火。）其变冰雪霜雹，（令变非常，气过也。德化水凝，布化即霜雪。杀化即冰雹，不待于冬。）其病寒浮肿，（病本于肾，久及于心。）太羽终，（丙寅、丙申，丙，水运。羽，水音也。寅申阳年故太羽，元首。）太角初，（此丙寅生丁卯，丙申生丁酉。丁，木运。角，木音也。卯酉阳年，不及当少角，今太角者，即卯木岁会。即卯太酉少，此资生第二元也。）太徵，（即丁卯生戊辰，丁酉生戊戌。戊，火运。徵，火音也。辰戌阴年，太过故太徵也。此资生第三元也。）太宫，（此戊辰生己巳，戊戌生己亥。己，土运。宫，土音也。巳亥阴年，不及当少宫，今太宫者，即六已居□□已是也。此资生第四元也。）少商，（此己巳生庚午，己亥生庚子。庚，金运。商，金音也。子午阳年太过，今少商者，何也？谓午为火，少阴司天，火即天刑之，故少商。此资生第五元也。）少羽终。（此庚午生辛未，庚子生辛丑。辛，水运。羽，水音也。辛逢丙合水运，羽，此六元还周，复见羽也。）  帝曰：善。闻太阴之政，奈何？岐伯曰：丑未之纪也。  太阴，（司天也，木运，太阴故为第一也。）少角，（中见木运。）太阳，（下见太阳在泉。）清热胜复同，（木不及，灾三宫，即金行清令。来胜之胜，至甚也。火来复胜之，木乃平调，故名清热胜复同也。）正宫，（不及之年，司天土平，故正宫，即五位皆同。）丁丑、丁未，（未正化，丑对化。）其运风凉热，（风者，木运之本化也。凉者，金来行胜。犯之热者，火复胜金，故三化也。）正角初，（丁丑、丁未。丁，木运。角，木音也。丑未阴年，当不及故少角，今言正角者，即丁本在未，名干合直符，亦当太角也。为上见土司天，即木运承之气，半归土运，又减之故。正角即未正丑少，两说之，元首。）太徵，（即丁丑生戊寅，丁未生戊申。戊，火运。徵，火音也。寅申阳年，阳年太过故太徵，此资生第二之元也。）少宫，（此戊寅生己卯，戊申生己酉，己，土运。宫，土音也。卯酉阴年，不及故少宫，此第三元也。）太商，（此己卯生庚辰，己酉生庚戌。庚，金运。商，金音也。辰戌阳年，太过故太商也。此资生第四元也。）少羽终，（此庚辰生辛巳，庚戌生辛亥。辛，水运。羽，水音也。巳亥阴年，阴年不及，故少羽也。此资生第五元也。）少角初。（此辛巳生壬午，辛亥生壬子。壬，木运，午为火，木逢火虚，故少角。丁逢壬合木运，还周复始于角。）  太阴，（司天也，火运太阴，故为第二也。）少徵，（中见火运。）太阳，（下见太阳，水在泉，地水胜于运火也。）寒雨胜复同，（火不及，灾九宫。即水行寒令，来胜之胜，至甚，即土行雨化，复胜之故，曰寒雨胜复同也。）癸丑、癸未，（未正化，丑对化。）其运热寒雨，（热者，火运之本化也。寒者，水令来胜火也。雨者，土令来复胜水。故行此三化令也。）少徵，（癸丑癸未。癸，火运。徵，火音也。丑未阴年，当少徵也。癸虽在丑，见直符，即地见太阳水克之，故少徵也。此为元首也。）太宫，（此癸丑生甲寅，癸未生甲申。甲，土运。宫，土音也。故寅申阳年，太过故太宫。此资生第二元。）太商，（此甲寅生乙卯，甲申生乙酉。乙，金运。商，金音也，卯酉阴年，当少商，今太商者，上见阳明。金，运合天金，曰天符，故太商。此资生第三元也。）太羽终，（此乙卯生丙辰，乙酉生丙戌。丙，水运。羽，水音也。辰戌阳年，太过故太羽。此资生第四元也。）太角，（此丙辰生丁巳，丙戌生丁亥。丁，木运。角，木音也。巳亥阴年，当少角，上见天符，故太角。第五元也。）太徵。（此丁巳生戊午，丁亥生戊子，见癸合火运，此第六元，复还徵音也。）  太阴，（司天也，土运，太阴故为第三也。）少宫，（中见土运。）太阳，（下见太阳水在泉，土还上与天同，下胜地。）风清胜复同，（土不及，灾五宫。即木行风化，木来胜于土，胜至甚也。即金行清令，复胜于木，土乃平调。故名风清胜复同。同者，金胜同前胜也。）己丑太一天符，己未太一天符。（己运土，丑末年，土上太阴司天土，三者合会，故名太一天符也。）其运雨风凉（土行雨令，土本化也。风者，木来胜土也。凉者，金来胜木也。土合天符，惟土雨独化，即凉二化，木来胜。）太宫，（己丑己未。己，土运。宫，土音也。上合天符，故太宫。此为元首也。）少商，（此己丑生庚寅，己未生庚申。庚，金运。商，金音也。寅申阳年，太过当太商，今少商者，即寅申上见少阳相火司天，名曰天刑，故少商。此资生第二元。）少羽终，（此庚寅生辛卯，庚申生辛酉。辛，水运。羽，水音也。卯酉阴年不及，故少羽也。此资生第三元。）太角初，（此辛卯生壬辰，辛酉生壬戌。壬，木运。角，木音也。辰戌阳年太过，故太角也。此资生第四元。）太徵，（此壬辰生癸巳，壬戌生癸亥。癸生第二元也。）太宫。（以下缺注。）  太阴　少商　太阳　雨风胜复同  乙丑、乙未　其运凉热寒　太商　太羽终　太角　少徵　太宫　太商　太阴　少羽　太阳　雨风胜复同。  辛丑、辛未，（未正化，丑对化。）其运寒雨风，（寒者，水运之本化。雨者，土来胜水。风者，水复胜土。故此三化令也。）太羽终，（辛丑辛未。辛，水运。羽，水音也。丑未阴年，当少羽，今太羽者，即太阳在泉，与地合，故太羽。此元首。）少角初，（此辛丑生壬寅，辛未生壬申。壬，木运。角，木音也。寅申阳年，今少角者，木见火虚，上司天火也，故少角。此资生第一元也。）太徵，（此壬寅生癸卯，壬申生癸酉。癸，火运。徵，火音也。卯酉阴年，当少徵，今太徵者，即卯木生火，火主也。此资生第三元。）太宫，（此癸卯生甲辰，癸酉生甲戌。甲，土运。宫，土音也。辰戌阳年，太过故太宫也。此资生第四元。）少商，（此甲辰生乙巳，甲戌生乙亥。乙，金运。商，金音也。巳亥阴年，不及故少商也。此资生第五元也。）太羽终。（此乙巳生丙午，乙亥生丙子，丙终见辛，首丙尾辛，共水运。此六元羽复还周也。）  帝曰：善。少阴之政，奈何？岐伯曰：子午之纪也。  少阴，（司天也，木运，少阴故为第一。）太角，（中见木运。）阳明，（下见阳明在泉。）壬子、壬午，（午正化，子对化。）其运风鼓，（木运行风化令。）其化鸣紊启拆，（木得初气，即发生万物，故风鸣条紊，裂启拆萌芽，生长也。）其变振拉摧拔，（太过，即令变易也，风伤木。）其病支满，（太过即伤肝，久及于脾也。）太角初，（此壬子、壬午。壬，木运。角，木音也。子午阳年，当太角，故为元首也。）太徵，（此壬午生癸未，壬子生癸丑。癸，火运。徵，火音也。丑未阴年，不及当少徵，今太徵者，即癸在丑，即干合直符也。故丑太未少也，故两说之。此资生第二元也。）太宫，（此癸未生甲申，癸丑生甲寅。甲，土运。宫，土音也。寅申阳年，太过故太宫也。此资生第三元也。）太商，（此甲申生乙酉，甲寅生乙卯。乙，金运。商，金音也。卯酉阴年，不及当少商也。今太商者，何也？即上见阳明金司天，令符也。此资生第四元也。）太羽终，（此乙卯生丙辰，乙酉生丙戌。丙，水运。羽，水音也。辰戌阳年，太过故太羽也。此资生第五元也。）太角。（此丙辰生丁巳，丙戌生丁亥。丁，木运。角，木音也。巳亥阴年，不及当少角也。今太角者，何也？上见厥阴，木同天运，合天符也。此丁逢壬还周也。）  少阴，（司天也，火运，少阴故为第二。）太徵，（中见火运。）阳明，（下见阳明在泉。）戊子天符，戊午太一天符，（符者，合也。运与天同，曰天符也。并年三合会也，天合三元，太乙天符也。）其运炎暑，（太过有余，又与天同，即火气盛化，故炎暑。）其化暄曜郁燠，（火运太过，即暄热曜明也。郁燠，即热中于人，民病也。）其变炎烈沸腾，（变易非常令也，炎暑盛化，即水如汤沸也。）其病上热血溢，（太过即伤心，久及肺病。）太徵，（戊子戊午。戊，火运。徵，火音。故为元首之初气也。）太宫，（此戊午生己未，戌子生己丑。己，土运。未丑阴年当不及，今太宫者，此己本在未，合于直符，故太宫。此资生第二元也。）少商，（此己未生庚申，己丑生庚寅。庚，金运。商，金音也。寅申阳年，当太商，今少商者，此庚申少阳相火司天，天刑运，故少商。此资生第三元。）少羽终，（此庚寅生辛卯，庚申生辛酉。辛，水运。羽，水音也，卯酉阴年，不及故少羽也。此资生第四元。）太角初，（此辛卯生壬辰，辛酉生壬戌。壬，木运。角，木音也。辰戌阳年太过，故太角。此资生第五元也。）太徵，（此壬辰生癸巳，壬戌生癸亥。癸，火运。徵，火音也。巳亥阴年当不及，今太徵者，此巳为火，即支合干德，故太徵。即癸逢戌戊癸火运。此第六元，徵得还周也。）  少阴，（司天也，土运少阳，故为第三。）太宫，（中见土运。）阳明，（下见阳明在泉也。）甲子、甲午，（午正化，子对化）。其运阴雨，（土运行湿化令，故阴雨也。）其化柔润时雨，（土化溽，暑埃湿，故柔润，至第四气中，大雨时行。）其变飃骤震惊，（今变易政，即太过有余。即雨暴卒注，下雷雹震惊，土胜也。）其病中满身重，（太过即伤脾，久及于肾病也。）太宫，（甲子甲午。甲，土运。宫，土音也。子午阳年，故太宫，元首也。）少商，（此甲子生乙丑，甲午生乙未。乙，金运。商，金音也，丑未阴年不及，故少商。此资生第二元也。）太羽终，（此乙丑生丙寅，乙未生丙申。丙，水运。羽，水音也。寅申阳年，太过故太羽。此资生第三元也。）太角初，（此丙子生丁卯，丙申生丁酉。丁，木运。角，木音也。卯酉阴年，当少角，今太角者，己卯为木也，与运合岁会，故太角也。此资生第四元也。）太徵，（此丁卯生戊辰，丁酉生戊戌。戊，火运。徵，火音也。辰戌阳年，故太徵也。此资生第五元。）太宫。（此戊辰生己巳，戊戌生己亥。己，土运。宫，土音也。己亥阴年，当少宫，今太宫者，即六己在地户己是也。己符己，故太宫。己逢甲，合土运。此第六元，宫得还周也。）  少阴，（司天也，金运。少阴故为第四。）太商，（中见金运。）阳明，（下见阳明在泉。）庚子、庚午，（午正化，子对化。）其运凉劲，（金运行清劲，凉化令。）其化雾露萧飃，（金运行白埃如雾，金风萧萧有声。）其变肃杀凋零，（金怒即变令，肃杀凋零者，金气盛而在苍落凋零。）其病上清，（病者，肺久及于肝也。）少商，（庚子庚午。庚，金运。商，金音也。子午阳年，太过当太商。今少商者，上见少阴君火天刑之，故少商也。此为元首也。）少羽终，（此庚子生辛丑，庚午生辛未。辛，水运。羽，水音也。丑未阴年，不及故少羽也。此资生第二元也。）少角初，（此辛丑生壬寅也，辛未生壬申也。壬，木运。羽，木音也。寅申阳年，太过当太羽，今少羽者，何也？上见少阳相火司天，火燃木损，故少羽。第三元也。）太徵，（此壬寅生癸卯，壬申生癸酉。癸，火运。徵，火音也。卯酉阴年不及，当少徵，今太徵者，何也？卯木生子火，故太徵也。此资生第四元也。）太宫，（此癸卯生甲辰，癸酉生甲戌。甲，土运。宫，土音也。辰戌阳年，太过故太宫。第五元。）少商，（此甲辰生乙巳，甲戌生乙亥。乙，金运。商，金音也。乙庚合金运。此第六元还周也。）  少阴，（司天也，水运，少阴故为第五。）太羽，（中见水运。）阳明，（下见阳明在泉。）丙子岁会，（运水子，水运与年同日，岁会也。）丙午，（正化，）其运寒，（水运行寒化令也。）其化凝惨凛冽，（水太过，冰凝坚，天惨澹，凛冽即寒甚极也。）其变水雪霜雹，（其令太过，变失常令，寒凛为德化，霜雪为布化，水雹杀化也。）其病寒下寒湿，（病在肾，久及于心脏。）太羽终，（丙子丙午。丙。水运。羽，水音也。子午阳年，故太羽。此元首也。）太角初，（此丙子生丁丑，丙午生丁未。丁，木运。角，木音也。丑未阴年，当少角，即丁寄未，故太角。此资生第二元也。）太徵，（此丁丑生戊寅，丁未生戊申。戊，火运。徵，火音也。寅申阳年，太过故太徵，故此资生第三元也。）少宫，（此戊寅生己卯，戊申生己酉。己，土运。宫，土音也。卯酉阴年，不及故少宫。此资生第四元也。）太商，（此己卯生庚辰，己酉生庚戌。庚，金运。商，金音也。辰戌阳年，太过故太商。此资生第五元也。）少羽。（此庚辰生辛巳，庚戌生辛亥。辛，水运。羽，水音也。辛还丙，丙辛同羽。此资生第六元还同。）  帝曰：善。闻厥阴之政，奈何？岐伯曰：巳亥之纪也。  厥阴，（司天也，木运，厥阴故为第一。）少角，（中见木运。）少阳，（下见少阳在泉。）清热胜复同，（木不及，灾三宫。即金行清化，来胜木，胜至甚也。木有子，即火行热化，复胜于金，木乃平调。故曰：清热胜复同。）正角，（木司天，不及年木在上，得平正。）丁巳天符，（对化，）丁亥天符，（正化。）其运风凉热，（风者，木运之本化也。凉者，金令来胜木也。热者，火令来复胜金也。故此三化也。）太角初，（丁巳丁亥。丁，木运。角，水音也。巳亥阴年，不及当少角，今太角者，下见厥阴木合天符，故太角也。此元首也。）太徵，（此丁巳生戊午，丁亥生戊子。戊，火运。徵，火音也。子午阳年，太过故太徵。此资生第二元也。）太宫，（此戊午生己未，戊子生己丑。己，土运。宫，土音也。丑未阴年当不及，今太宫者，此己寄未于相生，故未太丑少，此资生第二元也。）少商，（此己丑生庚寅，巳未生庚申也。庚，金运。商，金音也。寅甲阳年，当太商也。今少商者，此上见少阳相火司天，天刑之，故少商。此资生第四元也。）少羽终，（此庚寅生辛卯，庚申生辛酉。辛，水运。羽，水音也。卯酉阴年不及，故少羽也。此资生第五元也。）太角初。（此辛卯生壬辰，辛酉生壬戌。壬，木运。角，木音也。此丁还见壬，合木运。此第六元，还周复始也。）  厥阴，（司天也，火运，厥阴故为第二。）少徵，（中见火运。）少阳，（下见少阳在泉也。）寒雨胜复同（火不及，灾九宫。即水行寒冷，来胜火，胜至甚，行雨令，复胜水，火始平调。故寒雨胜复同也）。癸巳，（对化，）癸亥，（无化。）其运热寒雨，（热者，火运之木化。寒者，水令来胜之。雨者，土令复胜水。故此三化令也。）太徵，（癸巳癸亥。火运，徵，火音也。巳亥阴年不及，故当少徵。今太徵，此下见少阳相火在泉，与运火合岁会，故太徵。）太宫，（此癸巳生甲午，癸亥生甲子。甲，土运。宫，土音也。子午阳年太过，故太宫也。此资生第二元。）少商，（此甲午生乙未，甲子生乙丑。乙，金运。商，金音也。丑未阴年不及，故少商。此资生第三元也。）太羽终，（此乙丑生丙寅，乙未生丙申。丙，水运。羽，水音也。寅申阳年，太过故太羽也。此资生第四元。）太角初，（此丙寅生丁卯，丙申生丁酉。丁，木运。角，木音也。卯酉阴年当少角，今太角者，此卯复本位与土运同为岁会也。故太角也。此资生第五元也。）太徵。（此丁卯生戊辰，丁酉生戊戌。戊，火运。徵，火音也。此癸首戊尾戌，癸合火运，此资生第六元，还周也。）  厥阴，（司天也，土运，厥阴故为第三。）少宫，（中见土运。）少阳，（下见少阳在泉。）风清胜复同。（土不及，灾五宫。即木行风令来胜土，胜至甚也。即金行清令，来复胜木，土始平调，故风清胜复同。）己巳、巳亥，（巳对化，亥正化。）其运雨风凉。（雨者，土运之本化也。风者，木来胜土。凉者，金复胜木，故此三令之化，雨风凉也。）太宫，（己巳己亥。己，土运。宫，土音也。己亥阴年当少宫，今太宫者，为六己在地户，己是也，故太宫。此元首也。）少商，（此己巳生庚午，己亥生庚子。庚，金运。商，金音也。子午阳年当太商，今少商者，上见少阴君火司天，天刑之，故少商。此资生第一元也。）少羽终，（此庚午生辛未，庚子生辛丑。辛，水运。羽，水音也。丑未阴年，不及故少羽也。此资生第三元也。）少角初，（此辛丑生壬寅，辛未生壬申。壬，木运。角，木音也。寅申阳年当太角，今少角者，此寅申少阳相火司天，火燔即木损，故少角也。此资生第五元也。）太徵，（此壬寅生癸卯，壬申生癸酉。癸，火运。徵，火音也。卯酉阴年当少徵，今太徵者，此卯为木也，火见木王，故太徵，即年生之也。此资生第五元也。）太宫。（此癸卯生甲辰，癸酉生甲戌。甲，土运。宫，土音也。辰戌阳年当太宫，此甲还己合土运，宫得还周。）  厥阴，（司天也，金运，厥阴故为第四。）少商，（中见金运。）少阳，（下见少阳在泉，地火克运是金也。）热寒胜复同。（金不及，灾七宫，即火行热令，来胜金，胜至甚，即水行寒令，复胜火，金始平调，故热寒胜复同也。）乙巳、乙亥，（巳对化，亥正化。）其运凉热寒。（凉者，金运之本化也。热者，火令来胜金也。寒者，水令复胜火也。故此三化，凉热寒也。）少商，（乙巳乙亥。乙，金运。商，金音也。巳亥阴年不及，故少商。元首也。）太羽终，（此乙巳生丙午，乙亥生丙子。丙，水运。羽，水音也。子午阳年，故太羽。此资生第二元也。）太角初，（此丙午生丁未，丙子生丁丑。丁，木运。角，木音也。丑未阴年当少角，今太角者，此丁寄未即子合宜符，故太角。此资生第三元也。）太徵，（此丁未生戊申，丁丑生戊寅。戊，火运。徵，火音也。寅申阳年，太过故太徵。此第四元也。）少宫，（此戊寅生己卯，戊申生己酉。戊，火运。宫，土音也。卯酉阴年不及，故少宫也。此资生第三元也。）太商。（此己卯生庚辰，己酉生庚戌。庚，金运。商，金音也。首乙终庚，乙庚合金，商还之、周之。）  厥阴，（司天也，木运厥阴，故为第五。）少羽，（中见水运。）少阳，（下见少阳在泉，运水胜地火也。）雨风胜复同。（水不及，灾一宫，即土行雨令，来胜水。胜至甚也，水欲困，即木行风令，复胜土，水始平调。故雨风胜复同。）辛巳、辛亥，（巳对化，亥正化。）其运寒雨风。（寒者，水运之化也。雨者，土来胜水。风者，木来复胜土，故此三化令也。）少羽终，（辛巳辛亥。辛，水运。羽，水音也。巳亥阴年，故少羽，此元首也。）少角初，（辛巳生壬午，辛亥生壬子。壬，木运。角，木音也。子午阳年太角，今少角者，上见少阴火，火燔木损，故少角。此资生第二元也。）太徵，（此壬午生癸未，壬子生癸丑。癸，火运。徵，火音也。丑未阴年当不及，今太徵者，即癸寄丑也。干合直符，故太徵第三元。）少宫，（此癸丑生甲寅，癸未生甲申。甲，土运。宫，土音也。寅申阳年，太过当太宫。今少宫者，甲遇申罚，故少也，此年克此。资生第四元也。）太商，（此甲申生乙酉，甲寅生乙卯。乙，金运。商，金音也。卯酉阴年不及当少商，今太商者，上见阳明金司天，天符合运也，故太商。此第五元也。）太羽终。（此乙卯生丙辰，乙酉生丙戌。丙，水运。羽，水音也。辰戌阳年，故太羽。首辛终丙，丙辛还水，羽还周也。）
